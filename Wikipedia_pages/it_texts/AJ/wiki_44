{"id": "1144624", "revid": "2730", "url": "https://it.wikipedia.org/wiki?curid=1144624", "title": "Rivolta di Los Angeles", "text": "La rivolta di Los Angeles (citata nelle fonti in lingua inglese come \"1992 Los Angeles Riots\" o anche \"Rodney King Uprising\", cio\u00e8 \"sommossa di Rodney King\"), \u00e8 il nome dato a una serie di sommosse a sfondo razziale scoppiata nella citt\u00e0 di Los Angeles il 29 aprile 1992 e cessata il 4 maggio dello stesso anno. I disordini iniziarono a South Central Los Angeles il 29 aprile, dopo l'assoluzione di quattro agenti del Dipartimento di polizia di Los Angeles (LAPD) per l'uso eccessivo della forza nell'arresto e nel pestaggio di Rodney King, che era stato filmato da un privato cittadino e poi trasmesso da diverse reti televisive.\nLe rivolte successivamente si diffusero in tutta l'area metropolitana di Los Angeles, con migliaia di persone in rivolta per un periodo di sei giorni dopo l'annuncio del verdetto. Durante i disordini si verificarono saccheggi, aggressioni, incendi dolosi e omicidi, e le stime dei danni alle propriet\u00e0 superarono il miliardo di dollari. Con la polizia locale sopraffatta nel controllare la situazione, l'allora governatore della California Pete Wilson schier\u00f2 la Guardia Nazionale californiana, e il presidente George H. W. Bush invi\u00f2 la 7th Infantry Division e la 1st Marine Division.\nCon lo schieramento dei militari, l'ordine fu ristabilito in tutta la citt\u00e0, ma durante i disordini furono uccise 63 persone, vi furono 2.383 feriti e pi\u00f9 di 12.000 arresti. Il capo della polizia Daryl Gates, che aveva gi\u00e0 annunciato le sue dimissioni durante le sommosse, fu accusato della maggior parte degli incidenti.\nGli antefatti.\nIl fermo e le violenze su Rodney King.\nLa notte del 3 marzo 1991 Rodney King, un tassista afroamericano che stava trasportando due passeggeri sulla Foothill Freeway, di Los Angeles, forz\u00f2 un posto di blocco della polizia, ignorando l'ordine di fermarsi. Una pattuglia della California Highway Patrol (CHP) inizi\u00f2 un inseguimento ad alta velocit\u00e0 attraverso autostrade e quartieri residenziali della citt\u00e0. Quando King si ferm\u00f2, gli agenti della CHP Timothy Singer e Melanie Singer arrestarono tutti e tre gli occupanti dell'auto. Dopo che i due passeggeri furono caricati a bordo dell'auto di pattuglia, cinque agenti della polizia di Los Angeles (Stacey Koon, Laurence Powell, Timothy Wind, Theodore Briseno e Rolando Solano) circondarono King. Dopo di che, lo colpirono due volte con un taser. Un poliziotto disse che King sembrava armato e sotto l'effetto di fenciclidina, una droga molto diffusa in quel periodo, e che resistette all'arresto. I cinque agenti a quel punto accerchiarono King e lo bastonarono violentemente con i manganelli, mentre era indifeso per terra.\nLa registrazione del fatto.\nIl pestaggio, che secondo gli agenti era stato innescato dall'atteggiamento di King, venne ripreso da un videoamatore, George Holliday, che lo film\u00f2 dalla sua casa. La registrazione era lunga 12 minuti e venne ceduta ai maggiori \"network\" televisivi e mostrato all'opinione pubblica statunitense. Il filmato di King picchiato dalla polizia divenne un punto di riferimento immediato per l'attenzione dei \"media\" e un tema comune per gli attivisti di Los Angeles e di tutti gli Stati Uniti. La copertura mediatica dell'incidente fu notevolmente ampia durante le prime due settimane: furono pubblicati pi\u00f9 di cento articoli su vari quotidiani nazionali e dedicate molte ore di approfondimento sui \"network\" televisivi.\nDopo aver visto la registrazione del pestaggio, il capo della polizia di Los Angeles Daryl Gates comment\u00f2:\nLe accuse e il processo.\nPrima della diffusione del video del pestaggio, i \"leader\" delle minoranze di Los Angeles si erano ripetutamente lamentati delle molestie e dell'eccessivo uso della forza da parte degli agenti della polizia di Los Angeles nei confronti degli appartenenti alle minoranze. Una commissione indipendente (la Christopher Commission), formatasi dopo la pubblicazione del video, concluse che un \"numero significativo\" di agenti della LAPD \"usa ripetutamente la forza eccessiva contro il pubblico e ignora costantemente le linee guida scritte del dipartimento sull'uso della forza\", e che i pregiudizi relativi a razza, sesso e orientamento sessuale erano fattori determinanti nell'uso eccessivo della forza. La relazione della commissione chiese le dimissioni del capo della polizia Daryl Gates e dell'intera commissione civile della polizia.\nQuattro poliziotti coinvolti vennero incriminati: si trattava di Stacey Koon, Laurence Powell, Timothy Wind e Theodore Briseno. Nella giuria, che nel sistema giudiziario degli Stati Uniti viene scelta con molte trattative e compromessi tra la difesa e l'accusa, non c'erano neri: nove giurati erano bianchi, uno era ispanico, uno asiatico e soltanto uno aveva il padre afroamericano. Il 29 aprile 1992, dopo sette giorni di discussioni, la giuria, dopo aver esaminato il video, prosciolse tutti e quattro dall'accusa di aggressione, e tre su quattro anche dall'accusa di uso eccessivo della forza.\nI disordini.\nFuori dal tribunale si radun\u00f2 in fretta una folla di qualche centinaio di persone, quasi tutte afroamericane. Subito dopo la sentenza si scaten\u00f2 la rivolta della comunit\u00e0 afroamericana di Los Angeles, che raggiunse l'apice nei due giorni successivi, fino a quando lo spiegamento delle forze armate contribu\u00ec a migliorare la situazione. Le prime segnalazioni di violenze arrivarono dalla zona dell'incrocio tra Florence e Normandie. Tra le cinque e le sei di pomeriggio la polizia ricevette altre segnalazioni di violenze in altre zone di South Los Angeles: soprattutto esponenti delle \"gang\" locali avevano iniziato a tirare pietre alle auto e a devastare i negozi. Intervennero pattuglie della polizia, ma in alcuni casi ci furono resistenze agli arresti e scontri. La situazione pi\u00f9 grave per\u00f2 si stava sviluppando all'incrocio tra Florence e Normandie, dove la folla acquist\u00f2 coraggio dopo che la polizia si era sostanzialmente ritirata, e continu\u00f2 e intensific\u00f2 le devastazioni.\nIl capo della polizia disse che la polizia stava gestendo con professionalit\u00e0 la situazione, ma gi\u00e0 verso le ore 19:00 fu chiaro che la situazione era sfuggita al controllo degli agenti. Un camionista bianco, Reginald Denny, fu fermato all'incrocio tra Florence e Normandie, pestato brutalmente e quasi ucciso da due uomini afroamericani, che si misero a ridere e schernire l'uomo di fronte alle telecamere di un elicottero giunto sul posto. Poco dopo un altro camionista, Larry Tarvin fu aggredito mentre percorreva Florence Avenue. L'aggressione a Denny fu trasmessa in diretta, e chiar\u00ec che le sommosse non si sarebbero fermate nel giro di un giorno. Alle ore 20:00, Gates rientr\u00f2 in citt\u00e0 per prendere in mano la situazione, ma la risposta dell'amministrazione fu lenta e inefficace, anche a causa dei dissidi fra Gates e il sindaco afroamericano di Los Angeles, Tom Bradley.\nGiorno 1 - mercoled\u00ec 29 aprile.\nPrima del verdetto.\nNella settimana prima della sentenze su Rodney King, il capo della polizia Gates stanzi\u00f2 1 milione di dollari per possibili straordinari della polizia. Nonostante questa misura, l'ultimo giorno del processo, due terzi dei capitani di pattuglia della polizia di Los Angeles erano fuori citt\u00e0 a Ventura, in California, per il primo giorno di un seminario di formazione che sarebbe durato tre giorni.\nAlle 13:00 del 29 aprile il giudice Stanley Weisberg annunci\u00f2 che la giuria aveva raggiunto un verdetto, ma che quest'ultimo sarebbe stato letto solo due ore dopo. Questo fu fatto per dare ai giornalisti, ma anche alla polizia e ad altri soccorritori di emergenza, il tempo di prepararsi al risultato, poich\u00e9 si temeva che i poliziotti sarebbero stati assolti. La polizia attiv\u00f2 il suo centro operativo di emergenza, che tuttavia fu accusato successivamente di non aver messo in atto alcuna azione preparatoria per ci\u00f2 che stava per succedere. In particolare, le persone destinate al personale del centro non entrarono in servizio prima delle 16:45, e non fu intrapresa alcuna azione per provvedere a un cambio di turno. Il centro quindi non era n\u00e9 preparato n\u00e9 operativo quando fu letto il verdetto.\nLa lettura del verdetto.\nL'assoluzione dei quattro agenti fu annunciata alle ore 15:15. Nel frattempo, pi\u00f9 di 300 persone si erano radunate di fronte al tribunale per protestare contro il verdetto. Mentre montavano le proteste di fronte al tribunale, un gruppo di persone entr\u00f2 in un negozio di liquori con l'intenzione di \"farla pagare per quello che stavano subendo\". Il figlio del proprietario fu colpito con una bottiglia e due giovani distrussero la vetrata dell'ingresso mentre gli altri rubavano alcuni alcolici. Due agenti della polizia intervennero, ma non trovando gli aggressori, si limitarono a compilare un rapporto.\nAlle 16:58 il sindaco Tom Bradley, primo afro-americano a ricoprire tale carica, tenne una conferenza stampa per discutere del verdetto. Durante la conferenza, espresse rabbia per l'assoluzione degli agenti, ma invit\u00f2 i cittadini alla calma. Pi\u00f9 tardi, il vicecapo della polizia Bob Vernon dichiar\u00f2 che le parole di Bradley furono interpretate come un invito alla rivolta, dato che le segnalazioni di crimini aumentarono drasticamente un'ora dopo la conferenza.\nGli scontri all'incrocio tra la 71st e la Normandie.\nA Florence e Halldale, due agenti richiesero supporto per arrestare un giovane sospettato di aver lanciato un oggetto contro l'auto di pattuglia, mentre era in corso un inseguimento a piedi. Circa due dozzine di poliziotti, comandati dal tenente Michael Moulin, della 77\u00aa Divisione della LAPD, giunsero sul posto e arrestarono il giovane Seandel Daniels, 16 anni, caricandolo sul sedile posteriore di un'autopattuglia. Il trattamento riservato al giovane, un adolescente ben noto nella comunit\u00e0, agit\u00f2 ulteriormente una folla sempre pi\u00f9 numerosa e inquieta, che inizi\u00f2 a schernire e a rimproverare la polizia. Tra la folla c'erano anche Bart Bartholemew, fotografo \"freelance\" del \"New York Times\", e un residente della zona, Timothy Goldman, che inizi\u00f2 a registrare gli eventi con una videocamera.\nLa polizia form\u00f2 un perimetro attorno agli agenti che stavano conducendo l'arresto per difenderli dalla folla sempre pi\u00f9 ostile, il che port\u00f2 a ulteriori alterchi e arresti. Nella confusione un membro della folla rub\u00f2 una torcia a uno dei poliziotti. Temendo che gli agenti avrebbero fatto ricorso all'uso della \"forza potenzialmente letale\" per respingere la folla, il tenente Moulin ordin\u00f2 a tutti gli agenti di ritirarsi. Durante la ritirata, la folla insegu\u00ec gli agenti lanciando loro sassi, oggetti contundenti e armi improvvisate. I detriti colpirono anche un automobilista di passaggio. Moulin in seguito afferm\u00f2 che gli agenti erano in inferiorit\u00e0 numerica e impreparati a gestire la situazione, anche perch\u00e9 la loro attrezzatura antisommossa era stata immagazzinata presso l'Accademia di polizia.\nMoulin segnal\u00f2 la ritirata verso le 17:50. Il comando della polizia disse agli agenti di recarsi presso un deposito pullman fra la 54th e Arlington, e ordin\u00f2 di attendere ulteriori istruzioni. Moulin a quel punto chiese spiegazioni di quanto stava succedendo, ma il comando rispose che stavano ancora \"formando delle squadre\" e che il deposito era stato convertito in un avamposto della polizia. Tuttavia, l'avamposto fu essenzialmente inutile e diede prova dell'impreparazione della polizia. Mentre gli incidenti e le sommosse che avvennero nelle ore successive furono trasmesse in diretta su tutti i canali, i poliziotti di stanza al deposito non furono informati dei fatti.\nI tumulti e le aggressioni all'incrocio tra la Florence e la Normandie.\nIncoraggiati dalla ritirata della polizia fra la 71st e Normandie, alcune persone procedettero per un isolato a sud fino all'incrocio fra Normandie e Florence. Alcune persone erano gi\u00e0 state tirate fuori dalle proprie auto e rapinate, ma dopo poco ci fu il primo vero e proprio saccheggio. Poco dopo le 18:00, un gruppo di giovani uomini ruppe il lucchetto e le finestre di un negozio di alcolici, permettendo a un gruppo di pi\u00f9 di 100 persone di razziarlo e saccheggiarlo. Contemporaneamente, la crescente folla per strada cominci\u00f2 ad attaccare gli automobilisti di aspetto caucasico e asiatico lanciando detriti alle loro auto o trascinandoli fuori dai loro veicoli quando si fermavano. Mentre Goldman continuava a filmare la scena con la sua videocamera, il \"team\" del \"Los Angeles News Service\" di Marika Gerrard e Robert Tur arriv\u00f2 sulla scena a bordo di un elicottero, che trasmise in diretta i disordini su numerose emittenti televisive della citt\u00e0.\nVerso le 18:15, mentre continuavano ad arrivare notizie di vandalismo, saccheggi e aggressioni, Moulin scelse di \"raccogliere informazioni\", ma non di rispondere con personale per ristabilire l'ordine o salvare le persone nella zona. Moulin fu sollevato dal suo incarico da un capitano, che tuttavia era incaricato solo di valutare la situazione, senza tentare di schierare sul posto gli agenti. Intorno alle 18:00, la zona era ancora priva di agenti.\nAlle 18:43, l'autista di un camion, Larry Tarvin, si ferm\u00f2 al semaforo dell'incrocio fra Florence e Normandie. Fu tirato fuori dal camion da un gruppo di uomini, che procedette a prenderlo a calci e picchiarlo, prima di colpirlo alla testa mentre lui era incosciente, con un estintore preso dal suo stesso veicolo. Mentre era incosciente, il suo camion fu saccheggiato. Fu solo con l'aiuto di uno sconosciuto afro-americano, che Tarvin guid\u00f2 il suo camion per evitare ulteriori danni e fuggire dalla zona. Poco prima di farlo, un altro camion, guidato da Reginald Denny, entr\u00f2 all'incrocio. Anche in questo caso il guidatore fu trascinato fuori dal suo semirimorchio e picchiato duramente da una folla di residenti neri locali. L'elicottero in volo sopra l'incrocio trasmise in diretta le riprese dell'attacco. Un uomo, dopo che Denny era rimasto immobile a terra, lanci\u00f2 un mattone contro la sua testa, fratturandogli il cranio in 91 punti. La trasmissione permise il salvataggio del camionista, dato che Bobby Green Jr., un residente nero locale di South Central Los Angeles, dopo aver visto la scena si precipit\u00f2 sul posto, scopr\u00ec che Denny era salito di nuovo a bordo del camion per tentare la fuga ma era in stato confusionale. Green spost\u00f2 Denny e si mise al posto di guida, portando il camionista al Daniel Freeman Hospital di Inglewood. All'arrivo in ospedale, Denny ebbe un attacco epilettico ma fu soccorso in tempo.\nIntorno alle 19:40, quasi un'ora dopo l'aggressione a Denny, fu registrato un altro pestaggio nello stesso luogo. Fidel Lopez, un operaio edile indipendente e immigrato guatemalteco, fu tirato fuori dal camioncino GMC e derubato di quasi 2.000 dollari. I rivoltosi gli fracassarono la testa con un'autoradio e uno di loro tent\u00f2 di tagliargli l'orecchio. Dopo che Lopez perse conoscenza, la folla gli vernici\u00f2 di nero il petto, il torso e i genitali. Fu salvato dal reverendo afroamericano Bennie Newton, che intim\u00f2 ai rivoltosi: \"uccidetelo, e dovrete uccidere anche me\". Lopez sopravvisse all'attacco, ma gli ci sono voluti anni per guarire completamente e ristabilire la sua attivit\u00e0. Newton e Lopez nel frattempo divennero amici fraterni.\nVerso il tramonto, alle ore 19:46, ci furono le prime segnalazioni di incendio. La polizia intervenne sul luogo solo intorno alle 20:30, quando ormai la maggior parte dei rivoltosi era andata via e l'area era stata completamente distrutta. Numerosi fattori furono in seguito evidenziati per sottolineare la gravit\u00e0 dei fatti avvenuti all'incrocio. Non fu inviata alcuna pattuglia a garantire la viabilit\u00e0 dell'incrocio, gi\u00e0 congestionato dal traffico. Non furono messe in sicurezza le armerie del quartiere (una in particolare fu derubata di 1.150 armi), non fu dichiarata un'allerta generale su tutta la citt\u00e0 sino alle 18:43, il che caus\u00f2 l'invio di rinforzi per assistere gli uomini della 77\u00aa, e manc\u00f2 qualsiasi tipo di risposta da parte delle forze dell'ordine ai fatti avvenuti all'incrocio, cosa che galvanizz\u00f2 i rivoltosi, dato che le aggressioni, i saccheggi e gli incendi erano trasmessi in diretta e gli spettatori potevano vedere da s\u00e9 che la polizia non stava intervenendo in nessun caso.\nAlle ore 21:00, il sindaco Bradley dichiar\u00f2 lo stato di emergenza e chiese al governatore della California Pete Wilson di inviare 2.000 riservisti della Guardia Nazionale. La richiesta fu accolta, e la polizia blocc\u00f2 un'uscita dell'autostrada per impedire l'accesso alla zona meridionale di Los Angeles, centro degli scontri. Tuttavia, la folla inferocita riusc\u00ec comunque a raggiungere la sede della polizia e a penetrare il cordone di sicurezza che proteggeva il Civic Center, dove era situata l'amministrazione cittadina e statale. Bradley decise di istituire un coprifuoco, ma era troppo tardi. La zona di South Los Angeles era diventata un campo di battaglia.\nGiorno 2 - gioved\u00ec 30 aprile.\nIl sindaco Bradley impose un coprifuoco notturno alle 00:15 per le aree investite dai disordini. Tuttavia, alle ore 10:15 del mattino espanse l'area, dato che a met\u00e0 mattinata la violenza appariva ormai diffusa e incontrollata, e in tutta la contea di Los Angeles si verificarono saccheggi e incendi dolosi. I disordini si spostarono da South Central Los Angeles, attraversando a nord i quartieri del Central Los Angeles prima di raggiungere Hollywood. I saccheggi e gli incendi inghiottirono Hollywood Boulevard, poco prima che ulteriori disordini scoppiassero nelle citt\u00e0 di Inglewood, Hawthorne, Compton e Long Beach.\nI cittadini di etnia coreana notarono che le forze di polizia avevano abbandonato Koreatown, andando invece a difendere i ricchi quartieri bianchi e le citt\u00e0 indipendenti come Beverly Hills e West Hollywood. Dato che la polizia stava trascurando i presidi a Koreatown, le organizzazioni di quartiere e i negozianti decisero di difendersi da soli: persone armate si piazzarono sui tetti e cominciarono a sparare a chi si avvicinava per saccheggiare i negozi. Si scatenarono dei veri e propri scontri a fuoco. Emblematica fu una schermaglia, trasmessa in diretta, nella quale si videro alcuni negozianti coreani armati di carabine M1, fucili Ruger Mini-14, fucili a pompa e pistole rispondere al fuoco contro un gruppo di saccheggiatori armati, costringendoli alla fuga. In seguito a questi eventi, la 670th MP Company fu schierata a supporto delle pattuglie di polizia e a difesa del Centro Culturale Coreano e dell'Ambasciata coreana.\nUna risposta organizzata da parte delle forze dell'ordine arriv\u00f2 solo a met\u00e0 mattina. La LAPD e il Dipartimento dello sceriffo della Contea di Los Angeles (LASD) organizzarono la risposta. Nel frattempo i vigili del fuoco della citt\u00e0 e della contea cominciarono a rispondere agli interventi, scortati dalla polizia dato che in alcune occasioni i rivoltosi avevano aperto il fuoco contro i vigili impegnati nel domare le fiamme. Rinforzi della CHP furono aviotrasportati nella citt\u00e0. La sera del 1\u00ba maggio l'allora Presidente degli Stati Uniti George H. W. Bush si rivolse alla nazione condannando duramente gli scontri in atto, affermando che l'anarchia non sarebbe stata tollerata e che era sua intenzione impiegare tutta la forza necessaria per restaurare l'ordine il pi\u00f9 presto possibile. La Guardia Nazionale, avvisata in precedenza ma non equipaggiata per affrontare i disordini (tanto che i soldati dovettero prendere in prestito l'equipaggiamento antisommossa della polizia), era pronta a intervenire, ma non avrebbe potuto essere schierata se non prima di 24 ore. Prima di intervenire dovettero ritirare gli equipaggiamenti necessari dalla JFTB (Joint Forces Training Base) di Los Alamitos che all'epoca era prevalentemente un'ex base aerea messa fuori servizio.\nIl controllo del traffico aereo del Los Angeles International Airport fu modificato, con tutte le partenze e gli arrivi diretti da e per l'ovest dirottati verso l'oceano Pacifico, evitando i sorvoli dei quartieri colpiti dai disordini.\nGiorno 3 - venerd\u00ec 1 maggio.\nRodney King tenne una conferenza stampa improvvisata davanti allo studio del suo avvocato, dicendo in lacrime: \"Gente, voglio solo dire, dai, possiamo andare tutti d'accordo?\" Quella mattina, all'una di notte, il governatore Wilson aveva richiesto assistenza federale. Su richiesta del governatore, Bush invoc\u00f2 l\"Insurrection Act\" con l'ordine esecutivo 12804, e cos\u00ec facendo fece passare sotto il controllo diretto del governo federale la Guardia Nazionale californiana e autorizz\u00f2 le truppe federali a intervenire per ristabilire legge e ordine. Con l'autorit\u00e0 di Bush, il Pentagono attiv\u00f2 l'Operazione Garden Plot, ponendo la Guardia Nazionale californiana e le truppe federali sotto il comando della neonata Joint Task Force Los Angeles (JTF-LA). Il dispiegamento delle truppe federali non fu pronto fino a sabato, quando i disordini e i saccheggi erano ormai sotto controllo.\nNel frattempo, la 40th Infantry Division (con il doppio degli effettivi) della Guardia Nazionale continuava a far affluire truppe in citt\u00e0; alla fine, 10.000 soldati della Guardia Nazionale furono mobilitati. Inoltre, la Casa Bianca invi\u00f2 1.700 agenti federali addestrati alle tattiche di antisommossa provenienti da diverse agenzie operanti in California, per proteggere edifici federali e assistere la polizia locale. In serata, Bush parl\u00f2 alla nazione, denunciando il clima di \"terrore e illegalit\u00e0\". Nel discorso sintetizz\u00f2 anche il contenuto delle conversazioni avute con il sindaco Bradley e il governatore Wilson, delineando l'assistenza federale che stava mettendo a disposizione delle autorit\u00e0 locali. Citando il \"bisogno urgente di ristabilire l'ordine\", il presidente avvert\u00ec che la \"brutalit\u00e0 di una folla\" non sarebbe stata tollerata, e che avrebbe \"usato tutta la forza necessaria\" per ristabilire l'ordine. Il Presidente parl\u00f2 poi del caso di Rodney King affermando che Dipartimento di Giustizia era gi\u00e0 al lavoro per fare giustizia.\nAl terzo giorno di sommosse, gli eventi sportivi che si sarebbero dovuti tenere a Los Angeles o in altre citt\u00e0 in cui ci furono disordini vennero rimandati. Il servizio di trasporto pubblico metropolitano sospese le corse degli autobus in tutta la citt\u00e0. Diverse superstrade furono chiuse. L'aeroporto internazionale sub\u00ec forti disagi a causa delle colonne di fumo che rendevano atterraggio e decollo difficoltosi. L'Amtrak sospese i collegamenti ferroviari da e per Los Angeles.\nGiorno 4 - sabato 2 maggio.\nAl quarto giorno di disordini, 2.000 soldati della 7th Infantry Division provenienti da Fort Ord e 1.500 \"marine\" della 1st Marine Division da Camp Pendleton arrivarono in citt\u00e0 a supporto delle guardie nazionali gi\u00e0 presenti. A supporto del corpo dei \"marine\" fu schierato anche il 1st Light Armored Reconnaissance Battalion. Questa fu la prima occupazione militare di Los Angeles dal 1894, e fu anche la prima volta nella storia americana in cui furono impiegate cos\u00ec tante forze militari per sedare una rivolta civile dopo le rivolte avvenute nel 1968 a seguito dell'assassinio di Martin Luther King.\nLe forze federali impiegarono 24 ore per schierarsi a Huntington Park, lo stesso tempo impiegato dalla Guardia Nazionale. Un totale di 13.500 soldati, fra truppe federali e guardie nazionali arrivarono in citt\u00e0 a supporto della polizia locale per ristabilire l'ordine. Lo schieramento dei militari contribu\u00ec in maniera molto efficace nel contenere e fermare le violenze. Quando ormai la maggior parte delle violenze era sotto controllo, circa 30000 persone si radunarono a Koreatown per una marcia della pace, con l'obiettivo di mostrare supporto ai commercianti locali e riallacciare rapporti pacifici fra le comunit\u00e0 etniche.\nGiorno 5 - domenica 3 maggio.\nIl sindaco Bradley assicur\u00f2 l'opinione pubblica che la crisi era pi\u00f9 o meno sotto controllo e l'ordine era stato ristabilito. Ci furono solo due incidenti degni di nota: in uno scontro a fuoco alcune guardie nazionali uccisero un automobilista che stava provando a investirli con la sua auto. Nel secondo incidente, alcuni poliziotti locali e alcuni \"marine\" intervennero per una lite domestica a Compton. La situazione si aggrav\u00f2 quando si cap\u00ec che il sospettato teneva sua moglie e i suoi figli piccoli in ostaggio. Mentre gli agenti si stavano avvicinavano, il sospetto spar\u00f2 due colpi di fucile da caccia attraverso la porta, ferendo alcuni di essi. Uno dei poliziotti a quel punto url\u00f2 ai \"marine\", \"copritemi\", dando quindi istruzione di prepararsi ad aprire il fuoco se necessario. Tuttavia, in accordo all'addestramento militare, i \"marine\" scambiarono la frase per una richiesta di copertura con l'utilizzo della propria potenza di fuoco, e quindi spararono quasi 200 colpi contro la casa. Sorprendentemente, n\u00e9 il sospetto n\u00e9 la donna e i bambini all'interno della casa furono feriti.\nI giorni successivi.\nAnche se il sindaco Bradley revoc\u00f2 il coprifuoco, segnalando la fine ufficiale dei disordini, violenze sporadiche e crimini continuarono nei giorni successivi. Tuttavia scuole, banche e altri esercizi commerciali riaprirono. Le truppe federali rimasero in citt\u00e0 sino al 9 maggio. La Guardia Nazionale si ritir\u00f2 il 14 maggio, mentre alcuni elementi rimasero sino al 27.\nLe conseguenze.\nLe vittime dei sei giorni di violenze furono 63, inclusi 10 uccisi dalla polizia e dalle forze armate, con circa 2\u00a0000 feriti; alcune stime parlarono di un miliardo di dollari di danni. Circa 3\u00a0600 incendi vennero appiccati, che richiesero l'intervento di 70 compagnie di vigili del fuoco; tuttavia 1\u00a0100 edifici rimasero distrutti. La zona del South Los Angeles usc\u00ec dalle violenze ulteriormente impoverita.\nI fatti di Los Angeles vanno ad aggiungersi alla sequenza storica di sommosse a sfondo razziale: Watts 1965 (34 morti), Newark 1967 (26 morti), Detroit 1967 (43 morti), varie citt\u00e0 dopo l'assassinio di Martin Luther King nel 1968 (46 morti), Miami 1980 (18 morti). I danni furono superiori al pi\u00f9 grave di questi episodi, i fatti di Watts, risalenti a 27 anni prima, sebbene si trattasse di una sommossa di natura differente: a Watts morirono neri uccisi dalla polizia, a Los Angeles per la maggior parte furono vittime degli stessi criminali, che non appartenevano solo alla comunit\u00e0 afroamericana, ma anche alla comunit\u00e0 ispanica (a cui apparteneva un terzo delle vittime) e in misura minore a quelle asiatiche. Nel resto della nazione gli incidenti furono pi\u00f9 propriamente di protesta, ma non erano paragonabili per intensit\u00e0 a quelli di Los Angeles.\nSebbene le violenze fossero dirette all'inizio contro i bianchi, queste si concentrarono man mano contro gli asiatici, e in particolare i coreani, in base a un pregiudizio razziale covato per decenni secondo cui gli asiatici sottraevano lavoro e ricchezza alla comunit\u00e0 nera ed erano a loro volta razzisti verso i neri. Tale pregiudizio venne fomentato dall'omicidio della quindicenne afroamericana Latasha Harlins, uccisa dalla coreana Soon Ja Du nel suo negozio perch\u00e9 fu scoperta a infilare una bottiglia di succo di arancia nello zaino (in realt\u00e0 Harlins aveva del denaro in mano, per cui si presume non avesse intenzione di rubarla). L'episodio accadde il 16 marzo 1991, tredici giorni dopo il pestaggio di Rodney King, e la condanna di Soon - 5 anni di libert\u00e0 vigilata, 400 ore di servizi sociali e un'ammenda di 500 dollari - venne ritenuta anch'essa troppo blanda dalla comunit\u00e0 afroamericana, e perci\u00f2 molti degli esercizi commerciali messi a saccheggio appartenevano ai coreani, i quali tuttora chiamano i fatti avvenuti in quei giorni \"Sa-I-Gu\" (\uc0ac\uc774\uad6c), ovvero 4-2-9 (la data della rivolta). Alcuni di loro si organizzarono in gruppi armati per difendere la propria comunit\u00e0.\nRisonanza sui media.\nLa rivolta di Los Angeles probabilmente non si sarebbe verificata se il video del pestaggio di Rodney King non fosse stato mostrato in televisione all'opinione pubblica statunitense. Nei giorni della rivolta, le televisioni nazionali diedero una copertura integrale in diretta degli accadimenti in corso, e la reazione di alcuni celebri afroamericani fu decisamente morbida nei confronti della rivolta. Il reverendo Jesse Jackson, pur invitando alla calma, afferm\u00f2 che \"la sentenza dimostra che in America non c'\u00e8 giustizia per i neri\", mentre il cestista Magic Johnson parl\u00f2 di \"collera giustificata\". .\nLe rivolte di Los Angeles vengono riportare in vari film e brani musicali:"}
{"id": "1144629", "revid": "287204", "url": "https://it.wikipedia.org/wiki?curid=1144629", "title": "Lugagnano Val d'Arda", "text": "Lugagnano Val d'Arda (\"L\u00fcgagnan\" in dialetto piacentino) \u00e8 un comune italiano di abitanti della provincia di Piacenza in Emilia Romagna. \u00c8 situato lungo il corso del torrente Arda, sul versante settentrionale dell'Appennino ligure. Il paesaggio \u00e8 caratterizzato dalle argille di monte Giogo.\nGeografia fisica.\nIl territorio di Lugagnano Val d'Arda si estende sul versante settentrionale dell'Appennino ligure, rientrano nel territorio comunale la val Chero, con l'omonimo torrente che segna il confine comunale ad ovest, la val Chiavenna e la val d'Arda, dove si trova la sede comunale, posta in una posizione decentrata rispetto al territorio. Da sud a nord il territorio comunale scende dalle pendici settentrionali dei monti Moria e Rovinasso fino alle ultime propaggini collinari verso la pianura.\nIl territorio comunale ha un'estensione di , il capoluogo \u00e8 situato ad un'altezza di , sulla riva sinistra del torrente Arda ai piedi del monte Giogo ().\nParte del territorio comunale \u00e8 compresa nel parco provinciale Monte Moria, area di salvaguardia naturalistica che si estende per circa tra i comuni di Morfasso e Lugagnano gestita da un consorzio e coperta per tre quarti da boschi di castagni, ginestre, faggi, carpini, nocciole e abeti. Il parco \u00e8 diventato famoso anche per essere stato il set di riprese del telefilm La freccia nera.\nIl capoluogo comunale \u00e8 dominato dai calanchi del monte Giogo, originati dall'erosione di formazioni plioceniche costituite da argille marnose azzurre, calcari e arenarie, che presentano reperti paleontologici appartenenti al Piacenziano (da 3,6 a 2,588 Ma).\nNel 1983, in localit\u00e0 Rio Carbonari, nei pressi della frazione di Tabiano, in val Chero, viene ritrovato un cranio fossile di una balenottera, pressoch\u00e9 completo e lungo circa 2 metri, risalente al Piacenziano. Il cranio \u00e8 conservato al museo geologico G. Cortesi di Castell'Arquato.\nNel 1995 viene istituita la riserva Geologica del Piacenziano che include parte del territorio comunale lugagnanese, poi confluita, nel 2011, nel parco regionale dello Stirone e del Piacenziano.\nStoria.\nLa zona di Lugagnano \u00e8 abitata sin dall'et\u00e0 della pietra e dall'et\u00e0 del bronzo, mentre nella zona di Veleia sono stati rinvenute testimonianze risalenti all'et\u00e0 del ferro. Abitata successivamente da popolazioni celtiche, galliche e liguri, tra cui i Veleiati a cui si deve la fondazione dell'abitato di Veleia, la zona viene, poi, occupata pacificamente dai romani che nel 42 concedono la cittadinanza agli abitanti. Oltre a Veleia, altre propriet\u00e0 terriere sono menzionate nella Tabula alimentaria traianea: il fundus Pollianus, corrispondente alla localit\u00e0 di Polignano, Antoniano, corrispondente alla frazione di Antognano, il pagus Valerius con fundus Virianus, corrispondente alla localit\u00e0 di Variano, situata nei pressi di Veleia.\nDurante gli ultimi anni della repubblica romana, Veleia conosce un forte sviluppo, divenendo sede di un municipium e capoluogo di una zona medio-appenninica che si estende tra i fiumi Trebbia e Taro. Lo sviluppo della localit\u00e0 viene favorito dalla disponibilit\u00e0 di acque termali che la qualificano come luogo di soggiorno. Lo sviluppo del centro avviene, principalmente, in cinque periodi temporali: i primi due, durante la tarda repubblica, il terzo nell'epoca augustea, il quarto nella prima met\u00e0 del I secolo e, infine, l'ultimo di poco successivo. Veleia conosce una decadenza a partire dalla fine del III secolo a causa dei danni prodotti dalle frane a cui la zona \u00e8 soggetta e della crisi economica generata dalla concentrazione dei terreni nelle mani di grandi proprietari terrieri.\nIl pi\u00f9 antico documento che cita Lugagnano, scritto nella forma \"Lucaniano\", toponimo derivante dal latino \"Lucus Anneianus\" che significa bosco e radura sacra di Anneio o dei Galli anani, antichi abitatori della zona, \u00e8 un atto dell'884 in cui si citano beni \"in ipso loco Nebiano aut in Lucanuiiano, aut in finibus Castellana\". Una possibile alternativa sull'origine del nome vedrebbe quest'ultimo derivare da \"Vicus Lucanianus\", nome di un fondo rurale di epoca romana appartenuto ad un certo Lucanus.\nA partire dall'alto Medioevo, buona parte del territorio \u00e8 sottomessa all'abbazia di val Tolla, situata nei pressi di Monastero di Morfasso. Con la decadenza dell'abbazia, nel XII secolo le chiese di Chiavenna Rocchetta, Diolo, Prato Ottesola e del capoluogo diventano tributarie della plebana di Santa Maria Assunta di Castell'Arquato.\nTra il XIII e il XIV secolo il comune di Piacenza estende la sua influenza sino alla zona lugagnanese, ad esso subentrano, in seguito, prima i Visconti e, poi, gli Sforza ai quali, nella persona di Guido Ascanio Sforza, viene assegnata la zona da Papa Paolo III nel momento della soppressione dell'abbazia di val Tolla. Entrato a far parte del ducato di Parma e Piacenza, le sorti della zona iniziano a seguire quelle di Piacenza.\nNel 1743 Lugagnano, cos\u00ec come tutto il territorio piacentino \u00e8 annesso al Regno di Sardegna a seguito della stipula del trattato di Worms. Nel 1748, con il trattato di Aquisgrana, Lugagnano e il piacentino ritornano a far parte del Ducato di Parma e Piacenza.\nNel 1747 viene ritrovata in circostanze casuali, in un prato situato di fronte alla chiesa di Sant'Antonino, la tabula alimentaria traianea, iscrizione bronzea risalente all'epoca dell'imperatore Traiano: il ritrovamento innesca l'inizio degli scavi, avvenuto nel 1760, che hanno permesso la riscoperta del centro di Veleia. Nel 1815 il comune di Macinesso, comprendente anche la zona degli scavi archeologici di Veleia, viene aggregato al comune di Lugagnano.\nNel 1816 il Ducato di Parma e Piacenza viene assegnato a Maria Luigia d'Austria che, in visita agli scavi di Veleia, avrebbe sostato a Lugagnano nel palazzo Gandolfi, futura sede del municipio.\nA seguito dell'unit\u00e0 d'Italia, nel 1862, il comune cambia il proprio nome da Lugagnano a Lugagnano Val d'Arda.\nIl 1\u00ba maggio 1870, con il regio decreto 5581 del 7 marzo 1870 firmato dal re Vittorio Emanuele II, San Michele e la zona circostante vengono scorporati dal comune di Lugagnano, a seguita di una richiesta pervenuta dalla maggioranza della popolazione residente, per essere aggregati al comune di Morfasso. In seguito all'aggregazione di San Michele a Morfasso sorge una questione tra i comuni di Morfasso e Lugagnano riguardo alla correttezza o meno dell'annessione al comune di Morfasso di alcune porzioni di terreno appartenenti a Macinesso, frazione di Lugagnano e che prosegue per circa 4 anni.\nInfrastrutture e trasporti.\nIl territorio lugagnanese \u00e8 attraversato dalla strada provinciale 4 di Bardi che risale la val d'Arda da Fiorenzuola fino ad immettersi nell'ex strada statale 359 sul confine tra il comune di Vernasca e la provincia di Parma, dalla strada provinciale 21 di Val d'Arda che si dirama dalla raggiungendo Morfasso, dalla strada provinciale 71 di Collerino che collega Lugagnano a Morfasso attraverso la sponda opposta del torrente Arda rispetto alla Sp21, dalla strada provinciale 47 di Antognano che collega il capoluogo comunale con la frazione di Rustigazzo, in val Chero, dalla strada provinciale 23 del parco provinciale che permette di raggiungere il parco provinciale del monte Moria, dalla strada provinciale 63 di Taverne che permette di raggiungere l'omonima frazione morfassina, dalla strada provinciale 14 di Val Chero che risale l'omonima valle fino al passo dei Guselli e dalla strada provinciale 14 bis di Veleia che si dirama dalla precedente raggiungendo la frazione di Veleia con i suoi scavi archeologici per, poi, ricongiungersi ad essa.\nTranvie.\nLugagnano Val d'Arda \u00e8 stata il capolinea di due tranvie interurbane a vapore:\nSu entrambe le linee era posta un'unica fermata in territorio lugagnanese, a servizio del capoluogo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFino al suo scioglimento, avvenuto nel 2013, Lugagnano ha fatto parte della comunit\u00e0 Montana valli del Nure e dell'Arda. Dopo lo scioglimento della comunit\u00e0 montana, Lugagnano \u00e8 diventato parte dal 2015 dell'Unione Alta Val d'Arda, subentrata in tutti i rapporti alla precedente comunit\u00e0 montana, insieme ai comuni di Castell'Arquato, Morfasso e Vernasca.\nSport.\nTra il 1953 e il 1972 Lugagnano \u00e8 stato parte del percorso della Castell'Arquato-Vernasca gara automobilistica di velocit\u00e0 in salita, disputatasi per 17 edizioni e che vide la partecipazione di alcuni tra i pi\u00f9 famosi piloti dell'epoca, tra i quali Andrea De Adamich e Arturo Merzario. Dopo la cancellazione della manifestazione agonistica, a partire dagli anni '90 \u00e8 iniziata, ad opera del Club Piacentino Auto d'Epoca, l'organizzazione di rievocazioni aperte alle auto d'epoca lungo il percorso originale: dal 1994 si disputa la gara di regolarit\u00e0 Castell'Arquato-Vernasca, mentre dal 1996 si svolge la Vernasca Silver Flag, concorso dinamico di conservazione e restauro per vetture da competizione"}
{"id": "1144630", "revid": "486946", "url": "https://it.wikipedia.org/wiki?curid=1144630", "title": "QuickStep (ciclismo)", "text": ""}
{"id": "1144635", "revid": "1573940", "url": "https://it.wikipedia.org/wiki?curid=1144635", "title": "Phyllidia babai", "text": "Phyllidia babai \u00e8 un mollusco nudibranchio appartenente alla famiglia Phyllidiidae.\nL'epiteto specifico \u00e8 un omaggio al malacologo giapponese Kikutaro Baba (1905\u20132001).\nDescrizione.\nCorpo di colore chiaro, traslucido, con protuberanze laterali di colore bianco e gialle sul dorso. Macchie nere con tubercoli bianchi, cerchiate in bianco su tutto il corpo. Rinofori gialli, traslucidi, pi\u00f9 chiari alla base. Fino a 7 centimetri."}
{"id": "1144639", "revid": "1573940", "url": "https://it.wikipedia.org/wiki?curid=1144639", "title": "Phyllidia elegans", "text": "La fillidia elegante (Phyllidia elegans ) \u00e8 un mollusco nudibranchio appartenente alla famiglia Phyllidiidae.\nDescrizione.\nCorpo colore grigio-rosa, talvolta azzurro, tubercoli bianchi o alcuni gialli, linee nere lungo il corpo. Rinofori gialli, nessun ciuffo delle branchie. Fino a 5 centimetri.\nDistribuzione e habitat.\nIndo-Pacifico occidentale, Mar Rosso."}
{"id": "1144641", "revid": "838137", "url": "https://it.wikipedia.org/wiki?curid=1144641", "title": "Rugby a 15 negli anni 1890", "text": "1899.\nTra le tante partite, disputa 4 incontri contro la prima selezione australia della storia (si tenga presente che politicamante l'Australia diventer\u00e0 un'entit\u00e0 unitaria solo due anni dopo):"}
{"id": "1144653", "revid": "729019", "url": "https://it.wikipedia.org/wiki?curid=1144653", "title": "Tour dei British and Irish Lions 1891", "text": "Nel 1981 i British and Irish Lions, guidati dal capitano Bill MacLagen e dal coach E. Ash, si recarono in Sudafrica (che non esisteva ancora come entit\u00e0 statale vera e propria).\nQuesta selezione vinse tutti e venti i match, compresi i tre test contro il Sudafrica, i primi di una selezione sudafricana.\nA differenza del tour in Australia del 1888, non riconosciuto come ufficiale dalla Rugby Football Union, questo \u00e8 considerato il primo test ufficiale di una selezione interbritannica.. Il tour si svolse anche grazie al fatto che Cecil Rhodes garant\u00ec di coprire ogni perdita finanziaria dovesse verificarsi.\nIl team gioc\u00f2 contro varie selezioni regionali del Sudafrica. In tale occasione fu creata la Currie Cup, trofeo che fu messo originariamente in palio dal governatore delle province britanniche, Donald Currie, per la squadra sudafricana che avesse ottenuto il miglior risultato contro i \u201cTuristi\u201d. Il successo arrise alla squadra del Griqualand West. Tale trofeo \u00e8 ancora oggi messo in palio per il campionato nazionale sudafricano.\nLa squadra gioc\u00f2 con i colori dello Union Jack, con una maglia a strisce bianche e rosse e pantaloncini blu.\nDi fatto si trattava di una squadra inglese con alcuni determinanti rinforzi scozzesi. Nessun giocatore gallese o irlandese fece parte del team.\nRisultati.\nSistema di punteggio: 1 punto per la meta, 2 punti per la trasformazione, 4 punti drop e calcio da Mark"}
{"id": "1144657", "revid": "1573940", "url": "https://it.wikipedia.org/wiki?curid=1144657", "title": "Phyllidia ocellata", "text": "Phyllidia ocellata \u00e8 un mollusco nudibranchio appartenente alla famiglia Phyllidiidae.\nDescrizione.\nCorpo giallo acceso, con strisce nere contornate in azzurro semicircolari, tubercoli bianchi simili a verruche. Il nome deriva dalla forma delle macchie nere circolari sul corpo. Rinofori giallo-arancio o bianchi. Nessun ciuffo branchiale.\nDistribuzione e habitat.\nLa specie ha un areale Indo-Pacifico.\nFino a 20 metri di profondit\u00e0."}
{"id": "1144669", "revid": "1573940", "url": "https://it.wikipedia.org/wiki?curid=1144669", "title": "Phyllidia varicosa", "text": "La fillidia varicosa (Phyllidia varicosa ) \u00e8 un mollusco nudibranchio appartenente alla famiglia Phyllidiidae.\nDescrizione.\nIl corpo, lungo fino a 15 centimetri, \u00e8 di colore grigio-azzurro, con tubercoli dalla punta gialla riuniti in creste carenate. Il piede e il corpo sono ricoperti da strisce nere. I rinofori hanno 27-30 lamelle, nessun ciuffo branchiale.\nDistribuzione e habitat.\nLa specie \u00e8 diffusa nell'oceano Indo-Pacifico e nel Mar Rosso.\nSpecie affini.\n\"P. coelestis\", da cui si distingue per via della carenatura delle capsule dorsali."}
{"id": "1144680", "revid": "1674424", "url": "https://it.wikipedia.org/wiki?curid=1144680", "title": "Porto Marina di Stabia", "text": "Il porto Marina di Stabia \u00e8 un porto turistico tra i pi\u00f9 grandi d'Europa, situato a Castellammare di Stabia, al centro del golfo di Napoli. .\nStoria.\nLa periferia nord di Castellammare di Stabia, al confine con Torre Annunziata, presso la foce del fiume Sarno, nei decenni passati, fu caratterizzata, da un'alta densit\u00e0 di insediamenti industriali. Con la grave crisi degli anni ottanta per\u00f2, molte di queste chiusero trasformando il quartiere in un'enorme area dismessa e fatiscente; in particolare a lasciare il segno pi\u00f9 tangibile sulla costa nord stabiese fu la chiusura dei Cantieri Metallurgici Italiani.\nIn seguito, grazie al contratto d'area TESS, nel 2007 fu proprio questa zona a veder sorgere nuovo un porto turistico, riqualificando buona parte della fascia costiera. Oltre ai moli, alle aree di servizio e rimessaggio per le imbarcazioni, erano in progetto anche la costruzione di strutture ricettive, commerciali e di intrattenimento, in modo da riqualificare anche la parte \"a terra\" dell'ex area industriale, l'inizio dei lavori di queste opere \u00e8 atteso a breve.\nNel disegno originale sono presenti la costruzione di un albergo a quattro stelle, un centro commerciale, una sala cinematografica, ristoranti e fast food: alcuni di questi progetti sono stati firmati dal grande architetto Massimiliano Fuksas (che ha disegnato anche il progetto per il nuovo lungomare di Castellammare di Stabia, da ricostruire ex novo). Progettato dalla Conti &amp; Associati, i lavori della costruzione del porto cominciarono all'inizio degli anni 2000 e terminarono il 23 giugno 2007. \nLocalizzazione.\nMarina di Stabia sorge a pochi km da Pompei e a brave distanza da Napoli, Sorrento e la costiera amalfitana nei pressi dell'ex area industriale di Castellammare di Stabia.\nLa bretella autostradale.\nSar\u00e0 realizzata una bretella che collegher\u00e0 il casello di Castellammare di Stabia, sull'Autostrada A3 Napoli - Salerno, con il porto Marina di Stabia, facilitando cos\u00ec il raggiungimento del polo nautico\nStazione Marina di Stabia.\nFrontalmente al porto corre la linea ferroviaria Torre Annunziata - Castellammare di Stabia - Gragnano delle Ferrovie dello Stato: , situata nei pressi dell'ingresso del porto turistico, sull'area dell'ex stazione di Castellammare Cantieri"}
{"id": "1144689", "revid": "767487", "url": "https://it.wikipedia.org/wiki?curid=1144689", "title": "Il tuo vizio \u00e8 una stanza chiusa e solo io ne ho la chiave", "text": "Il tuo vizio \u00e8 una stanza chiusa e solo io ne ho la chiave \u00e8 un film giallo del 1972, diretto da Sergio Martino.\nTrama.\nOliviero Rouvigny \u00e8 uno scrittore fallito che vive in una villa in Veneto con la moglie Irene, che non ama e maltratta, e ha un gatto nero, Satana, appartenuto alla madre, morta assassinata. Viene commesso un nuovo omicidio, quello della giovane amante di Oliviero, e lo scrittore \u00e8 il primo sospettato, ma viene inaspettatamente scagionato dalla testimonianza d'Irene. Poco tempo dopo viene uccisa anche la domestica: Oliviero, temendo d'essere incriminato, ne mura il cadavere in cantina con l'aiuto della moglie.\nGiunge alla villa Floriana, bella e spregiudicata nipote d'Oliviero, che diventa contemporaneamente l'amante d'Irene, dello zio e di Dario, giovane fattorino appassionato di motociclismo. Floriana diventa testimone dell'odio che divide i coniugi fino ad assistere una sera all'omicidio dello zio, sgozzato da Irene; ne compra il silenzio e s'allontana con Dario dalla villa. Irene, colpevole dei delitti, compreso quello della suocera, compiuti insieme all'amante Walter, incarica questi d'uccidere Floriana e Dario, quindi si libera anche di lui, spingendolo gi\u00f9 da un precipizio. I suoi crimini, tuttavia, vengono egualmente scoperti dal commissario Farla, seppure casualmente, grazie ai miagolii del gatto, rimasto imprigionato accanto al cadavere murato di Oliviero."}
{"id": "1144691", "revid": "33689", "url": "https://it.wikipedia.org/wiki?curid=1144691", "title": "Jesse Oliver Aarons", "text": ""}
{"id": "1144697", "revid": "29244", "url": "https://it.wikipedia.org/wiki?curid=1144697", "title": "Fillidia elegante", "text": ""}
{"id": "1144699", "revid": "29244", "url": "https://it.wikipedia.org/wiki?curid=1144699", "title": "Fillidia varicosa", "text": ""}
{"id": "1144700", "revid": "287204", "url": "https://it.wikipedia.org/wiki?curid=1144700", "title": "Credit Agricole", "text": ""}
{"id": "1144701", "revid": "237256", "url": "https://it.wikipedia.org/wiki?curid=1144701", "title": "Aleksandr Oparin", "text": ""}
{"id": "1144702", "revid": "287204", "url": "https://it.wikipedia.org/wiki?curid=1144702", "title": "Credit agricole", "text": ""}
{"id": "1144710", "revid": "124577189", "url": "https://it.wikipedia.org/wiki?curid=1144710", "title": "Valle del Lys", "text": "La Valle del Lys (detta anche \"Valle di Gressoney\" - \"Vall\u00e9e du Lys\" in francese; \"Lystal\" in tedesco; in walser, \"Walleschu\" in titsch e \"Walludu\" in t\u00f6itschu) \u00e8 una valle laterale della Valle d'Aosta, che prende il nome dal torrente Lys, oppure dal centro principale Gressoney-Saint-Jean, caratterizzata dalla presenza di una forte tradizione walser.\nGeografia.\nUltima valle della Valle d'Aosta sulla sinistra orografica della Dora Baltea, confina a nord col Vallese, ad ovest con la val d'Ayas, a sud-est con la valle della Dora Baltea, a sud e ad est con le province di Biella e di Vercelli ed \u00e8 solcata dal torrente Lys, che sgorga dal ghiacciaio omonimo.\nOrografia.\nNell'alta valle lungo la linea di confine con la Svizzera si incontrano alcune delle vette pi\u00f9 alte del massiccio del Monte Rosa:\nInoltre si trovano:\nValichi alpini.\nLa valle non ha facili valichi alpini di collegamento con il Vallese e con le valli laterali. Si possono tuttavia ricordare i seguenti colli:\nGeografia antropica.\nUnit\u00e9s de communes.\nLa valle appartiene a due distinte Unit\u00e9s de communes. L'alta valle, per la sua forte presenza walser \u00e8 radunata attorno all'Unit\u00e9 des Communes vald\u00f4taines Walser; la bassa valle fa parte dell'Unit\u00e9 des Communes vald\u00f4taines Mont-Rose.\nCentri abitati.\nSalendo la valle, a partire da Pont-Saint-Martin, si incontrano nell'ordine i seguenti comuni:\nI primi tre comuni fanno parte dell'Unit\u00e9 des Communes vald\u00f4taines Mont-Rose; gli altri quattro formano l'Unit\u00e9 des Communes vald\u00f4taines Walser.\nTurismo.\nLa valle ha una grande vocazione turistica. Per quanto riguarda il turismo invernale l'alta valle \u00e8 inserita nel grande comprensorio sciistico Monterosa Ski. Per facilitare l'ascesa alle vette della valle e l'escursionismo di alta montagna la valle \u00e8 dotata di alcuni rifugi alpini e bivacchi:\nLa valle \u00e8 attraversata dall'Alta via della Valle d'Aosta n. 1 e dal Tour del Monte Rosa."}
{"id": "1144712", "revid": "122315", "url": "https://it.wikipedia.org/wiki?curid=1144712", "title": "Carabao", "text": ""}
{"id": "1144717", "revid": "122315", "url": "https://it.wikipedia.org/wiki?curid=1144717", "title": "Tamar\u00f9", "text": ""}
{"id": "1144719", "revid": "767487", "url": "https://it.wikipedia.org/wiki?curid=1144719", "title": "Caater", "text": "I Caater sono stati un duo estone, proveniente da Tallinn, formato da Kalle Kukk e da Markku Tiidumaa.\nNel 1999 i Caater hanno ricevuto il \"Kuldne Plaat\" (disco d'oro) agli Eesti Muusikaauhinnad con il singolo \"O Si Ne Ne\". Nello stesso anno sono stati nominati gruppo e album dell'anno."}
{"id": "1144723", "revid": "125434114", "url": "https://it.wikipedia.org/wiki?curid=1144723", "title": "Letteratura lituana", "text": "La letteratura lituana \u00e8 la produzione letteraria scritta in lituano.\nOrigini e letteratura medievale.\nCome per le altre lingue baltiche, la letteratura in lituano sub\u00ec un forte sviluppo nel Medioevo, per quanto rimanesse di carattere principalmente orale. I generi principali erano le \"raudos\" (canto funebre), le \"kal\u0117din\u0117s dainos\" (canti per l'anno nuovo), le \"dainos\" (canti epici), le \"giesm\u0117s\" (ballate) e le \"pasakos\" (leggende).\n\"Pii II Pontificis Maximi Historia Rerum ubique Gestarum cum Locorum descriptione. Parhisiis, 1509, pp.109v-110\"\n\"\u00abLithunia est Poloniae ad ortum connexa noningentorum millium passuum circuitu magna sui parte palustris plurimumque nemorosa\u2026 Sermo gentis, ut Polonis, Sclavonicus, hic enim sermo, quem latissime patet, ac plurimis quidem gentibus communis est\u2026\u00bb\". (Omnium Gentium Mores, Leges et Ritus. Ex multis clarissimis rerum scriptoribus a Joanne Boemo Aubano Teutonico nuper collecti et novissime recogniti. Antverpiae, 1538, pp.80v-81)\n\"\u00abPost Poloniam Lituania est spaciola quoque tellus verum paludibos sylvisque plurimum obducta\u2026 Lingua utuntur Sclavonica\u00bb\". (Jo. Coclei Norici Decastichon. In librum. Norinburgae, 1511, pp.Kv-K II \u2014 Inkunabel. Gymnasial Bibliothek zu Koeln, GB XI 490b, Panzer VII, 451, 86).\n\"\u00abLituania et ipsa late patens regio Polonis ad orientem connexa est\u2026 Sermo gentis Sclavonicus est\u00bb\". (Pii II Pontificis Maximi Historia Rerum ubique Gestarum cum Locorum descriptione. Parhisiis, 1509, pp.109v-110)\nDurante il regno di Gediminas e Algirdas, vennero composti numerosi \"vaidilos\" e \"kanklinintai\", rapsodie sacre e profane di epoca pagana. Nacque inoltre la letteratura storiografica, come i \"Lietuvos Metrika\" (Annali lituani) il \"Litovskomu rodu Po\u010dinok\" (Pr\u00ecncipi della dinastia lituana) e i \"Lietuvos ir \u017demai\u010di\u0173 Did\u017eiosios Kuningaikstijos Metra\u0161tis\" (Annali del Gran Principato di Lituania e Samogizia, 1377-1447), tutti risalenti ai secoli XIV-XV.\nEt\u00e0 moderna.\nCiononostante, al contrario di quanto accaduto per altre lingue europee, solo nel sedicesimo secolo vennero pubblicate le prime opere letterarie in lituano. La cultura infatti era quasi esclusivamente nelle mani del clero cattolico (che scrivevano in latino) e degli scrittori ruteni; pertanto, la creazione del Granducato di Lituania non aiut\u00f2 particolarmente la creazione di una letteratura nazionale in lituano. A questo periodo risalgono opere di carattere umanistico e didattico. Tra le opere in latino, citiamo l'\"Origo regis Jagyelo et Witholdi ducum Lithuaniae\", il \"Carmen de statura feritate ac venatione bisontis\" (1526) di Nicolaus Husovianus, e i trattati \"De libertate politica\" di Andreas Volanus, e \"De moribus Tartarorum, Lithuanorum et Moschorum\" di tale Michalo Lithuanus.\nQueste opere, tuttavia, sono contemporanee ai primi scritti nella lingua nazionale, per lo pi\u00f9 di carattere religioso. Con l'intento di diffondere il protestantesimo, infatti, il prussiano Stanislovas Rapailionis (fl. 1545), scrisse una \"Passione di Cristo\", e Abromas Kulvietis da Vilnius tradusse i Salmi di Davide.\nIl primo libro stampato \u00e8 del 1547, quando Martynas Ma\u017evydas scrive e pubblica il primo libro in lituano, il \"Catechismo dalle Semplici Parole\". Il carattere primariamente religioso della letteratura lituana si mantenne fino alla fine del diciassettesimo secolo, tanto che anche il secondo libro \u00e8 un catechismo, scritto da Mikalojus Dauk\u0161a. Nel diciottesimo secolo appaiono sempre pi\u00f9 pubblicazioni di carattere secolare, in particolare dizionari. Nella prima met\u00e0 del diciannovesimo secolo, l'Universit\u00e0 di Vilnius promosse l'uso della lingua lituana scritta e la creazione di opere letterarie: nacque cos\u00ec il primo poema (\"Metai\", \"Le Stagioni\"), scritto nel 1818 da Kristijonas Donelaitis, che gett\u00f2 le basi della poesia lituana.\nTuttavia, nel 1866 la Russia impose il divieto di stampare in lituano, per evitare la nascita di movimenti nazionalisti lituani. Tale divieto dur\u00f2 per quasi quarant'anni, e durante questo periodo la stampa di libri in lituano si spost\u00f2 in Prussia: da l\u00ec gli \"knygne\u0161iai\", veri e propri contrabbandieri di libri, portavano i libri in Lituania.\nLetteratura del XX secolo.\nAl termine del divieto, nel 1904, ricominci\u00f2 vigorosa la produzione letteraria lituana, influenzata dai vari movimenti letterari come il simbolismo, l'impressionismo e l'espressionismo. Nel primo periodo dell'indipendenza lituana (1918-40) gli scrittori poterono infatti iniziare a scrivere opere pi\u00f9 intime, non pi\u00f9 influenzate dalla politica. Tra le figure pi\u00f9 interessanti dell'inizio del secolo ricordiamo Vincas Kr\u0117v\u0117-Mickevi\u010dius, romanziere e drammaturgo, autore di \"Dainavos \u0161alies sen\u0173 \u017emoni\u0173 padavimai\" (\"Storie degli anziani della Dainava\", 1912) e i tre drammi storici \" \u0160ar\u016bnas\" (1911), \"Skirgaila\" (1925), e \"Mindaugo mirtis\" (\"La morte di Mindaugas\", 1935). Un altro grande autore teatrale \u00e8 Petras Vai\u010di\u016bnas, che scrisse un'opera ogni anno negli anni Venti e Trenta del secolo; infine, Vincas Mykolaitis-Putinas scrisse liriche, drammi, e romanzi (tra cui il romanzo autobiografico in 3 volumi \"Altori\u0173 \u0161e\u0161\u0117ly\", \"All'ombra degli altari\", 1933).\nLa scrittrice pi\u00f9 importante, \u017demait\u0117 (1845\u20131921), fu anch'essa attiva in questo periodo. Autodidatta, scrisse della vita nei villaggi della Lituania sotto forma di emozionanti racconti brevi; per questo viene commemorata sulla banconota da 1 lita.\nRicordiamo poi il movimento dei \"quattro venti\" (\"Keturi v\u0117jai\"), attivo tra il 1924 e il 1928. Sorto con la pubblicazione del manifesto \"Il profeta dei quattro venti\" da parte del poeta Kazys Binkis (1893\u20131942), bas\u00f2 la sua poetica sul futurismo ma pi\u00f9 tardi sub\u00ec le influenze del cubismo, del dadaismo, del surrealismo, dell'unanimismo e dell'espressionismo tedesco. Appartenne al movimento il maggiore futurista lituano, il poeta russo Vladimir Mayakovsky.\nFigura paradossale, Oskaras Mila\u0161ius (Oscar Vladislas de Lubicz Milosz) (1877-1939) non visse mai in Lituania, ma pass\u00f2 la giovinezza nell'attuale Bielorussia e studi\u00f2 a Parigi. La sua nostalgia della Lithuania pertanto era pi\u00f9 idealistica che concreta; ciononostante, quando dovette scegliere tra due identit\u00e0 in conflitto tra loro, quella lituana e quella polacca, scelse la Lituania; cos\u00ec nel 1920, quando la Francia riconobbe l'indipendenza della Lituania, fu nominato \"Charg\u00e9 d'Affairs\" (ambasciatore). Tra il 1928 e il 1933 pubblic\u00f2 raccolte di canzoni, storie e racconti della tradizione.\nDopo la guerra, il principale scrittore lituano \u00e8 una donna, Vytaut\u0117 \u017dilinskait\u0117 (1930-), autrice satirica ma la cui produzione include anche opere teatrali e per bambini. Laureatasi nel 1955 in giornalismo all'Universit\u00e0 di Vilnius, le sue prime opere risalgono al 1950. La \u017dilinskait\u0117 non solo ha ispirato nuove tendenze nella satira lituana, ma ha anche dimostrato grandi capacit\u00e0 di introspezione nei suoi libri per bambini: ha infatti vinto premi letterari nel 1964 (Premio dell'Ordine dei Giornalisti), nel 1972 (Premio della Repubblica), nel 1979 (per il libro per bambini \"Il Robot e la Falena\"). Ha infine ricevuto due volte il premio \u0160ar\u016bnas Mar\u010diulionis come miglior autrice per bambini, nel 1997 e nel 2001.\nDa citare \u00e8 anche Tomas Venclova, poeta e saggista nato a Klaip\u0117da nel 1937, autore precoce (inizi\u00f2 a pubblicare poesie fin da adolescente), ma non molto prolifico. Mentre era professore a Vilnius, entr\u00f2 a far parte dell'osservatorio sulle violazioni dei diritti umani in Lituania da parte dell'Unione Sovietica e per questo fu infine costretto a emigrare nel 1977 per stabilirsi negli Stati Uniti, dove divenne professore a Universit\u00e0 di Yale. L'unica sua opera pubblicata in Lituania nel periodo sovietico \u00e8 \"Segno della Lingua\", oltre a una collezione pubblicata nel 1992; negli Stati Uniti ha pubblicato altri due libri di poesie e traduzioni, e una raccolta di saggi. Il suo stile ironico e secco ha ispirato un'intera generazione di poeti lituani.\nInfine, Jurga Ivanauskait\u0117 (1961\u20132007) ha raggiunto un buon successo: \u00e8 stata tradotta in cinque lingue (inglese, lettone, polacco, russo e tedesco) e nel 1994 durante un viaggio in India ha approfondito i suoi studi sul buddhismo iniziando a scrivere testi \"New Age\".\nLetteratura in esilio.\nRilevante \u00e8 anche il lavoro dei lituani che dovettero lasciare il paese o emigrare all'estero con la famiglia. Tra questi, i pi\u00f9 rilevanti sono Kazys Brad\u016bnas, Bernardas Brazd\u017eionis, e Henrikas Radauskas. "}
{"id": "1144724", "revid": "21880", "url": "https://it.wikipedia.org/wiki?curid=1144724", "title": "Mutazionismo", "text": ""}
{"id": "1144730", "revid": "1543377", "url": "https://it.wikipedia.org/wiki?curid=1144730", "title": "Vita su Marte", "text": "L'invenzione del telescopio e il suo uso hanno dato la possibilit\u00e0 a molti astronomi di osservare la superficie di Marte. La scoperta delle due calotte polari con il loro periodico avanzamento e ritiro ha fatto sorgere l'ipotesi, oggi confermata, che il pianeta fosse soggetto ai cicli stagionali. Altri aspetti di somiglianza alla Terra, come la lunghezza del giorno, la quasi simile inclinazione dell'asse di rotazione, la durata dell'anno siderale (pressappoco doppia rispetto a quella terrestre) hanno alimentato la tesi dell'esistenza di forme di vita su Marte.\nIl 12 marzo 2013 la NASA ha confermato che ci sono alte possibilit\u00e0 che un tempo sul pianeta ci fossero le condizioni per lo sviluppo di microrganismi nonostante non si abbia ancora la certezza assoluta. \nQuesta conferma, arrivata dalla recente analisi di un campione di roccia raccolto dal rover Curiosity, ha permesso ai ricercatori della NASA di arrivare appunto alla conclusione che in tempi remoti Marte avesse probabilmente ospitato qualche forma di vita, sotto forma di microorganismi.\nPrime ipotesi e i \"canali\".\nNel 1854 William Whewell teorizz\u00f2 che Marte possedesse mari, terre e che potesse ospitare la vita; e, durante la grande opposizione di Marte del 1877, Giovanni Schiaparelli, un astronomo italiano, osserv\u00f2 sul pianeta formazioni scure, rettilinee. Queste linee intersecantisi, della lunghezza di migliaia di chilometri e larghezza 100\u2013200\u00a0km, furono chiamate \"canali\". L'osservazione diede l'avvio ad ipotesi, racconti e speculazioni sulla presenza di vita sul pianeta: si pensava infatti che delle forme di vita intelligenti incanalassero la poca acqua rimasta per la ridistribuzione planetaria.\nWilliam Wallace Campbell, astronomo statunitense, attraverso l'analisi spettroscopica scopr\u00ec che l'atmosfera di Marte era priva di acqua ed ossigeno e mise termine a qualsiasi discussione scientifica sull'argomento; i canali, frutto solamente di illusione ottica, rimasero esclusivamente come elementi delle storie di fantascienza.\nL'apporto delle sonde spaziali.\nNel 1965 la sonda spaziale Mariner 4 invi\u00f2 dalla sua orbita fotografie di Marte che mostravano un suolo arido, senza fiumi n\u00e9 mari. La superficie, ricca di crateri, indicava la probabile mancanza di una tettonica delle placche; secondo i rilevamenti il pianeta era privo di un campo magnetico, il che significava che veniva continuamente bombardato da radiazioni ultraviolette. Fu inoltre misurata una pressione atmosferica di 4-7 millibar, sicch\u00e9 l'acqua non poteva esistere allo stato liquido. Il quadro che veniva a delinearsi tendeva dunque ad escludere ogni possibilit\u00e0 di vita.\nParticolari batteri esistenti sulla Terra avrebbero potuto vivere nel suolo e nell'atmosfera marziana anche in quelle condizioni, ma mancavano gli esperimenti idonei a rilevarli.\nLa successiva missione, quella Viking, aveva il compito di rilevare la presenza di eventuali microrganismi nel terreno marziano. La ricerca fu molto influenzata e limitata dai resoconti fatti dal \"Mariner 4\", ma uno degli esperimenti riport\u00f2 alcuni risultati interessanti.\nProgramma Viking.\nBiology Flight Team.\nNel 1976 il Programma Viking port\u00f2 due lander sulla superficie marziana a circa 6000 chilometri di distanza, per condurre alcuni rilevamenti, test ed esperimenti: uno condotto dalla NASA e tre da una squadra di biologi: il Labeled Release Life Detection Test, il Pyrolitic Release Test, e il Gas Exchange Experiment.\nI tre esperimenti di biologia condotti dal Biology Flight Team (un centinaio di esperti) della dottoressa Patricia Ann Straat (poi autrice del libro \"To Mars With Love\" nel quale racconta tutta la vicenda), rivelarono reazioni chimiche inattese sulla superficie marziana, ma non diedero una chiara dimostrazione inconfutabile oltre ogni dubbio dell'esistenza di microorganismi nel terreno circostante al lander. Il test sulla vita diede risultato positivo mentre l'esperimento sulla presenza di composti organici alla base della vita diede un risultato negativo. In questa situazione all'epoca sembrava ovvio che il risultato fosse errato ed inconclusivo in quanto o il primo o il secondo test (o entrambi) potevano essere errati , fornendo risultati contrastanti, e cos\u00ec fu archiviato come esperimento non conclusivo, ambiguo ed equivoco. Solo dopo pi\u00f9 di 30 anni furono scoperti i composti organici eventualmente anche possibili alla base della vita, e quindi attualmente sono attivamente ridiscusse tutte le conclusioni a cui erano concordi la gran parte degli esperti NASA negli anni '70.\nLife Test.\nIl principale degli esperimenti, il Labeled Release Life Detection Test, detto \"life test\", ideato da Gilbert Levin sul metabolismo eterotrofico tipico del metabolismo animale, si basa sul fatto che sulla Terra quasi tutti gli organismi, come piante funghi animali e batteri, per estrarre energia utilizzano cicli metabolici tipo fermentazione e/o ciclo di Krebs, che producono come scarto composti basati sul carbonio, frequentemente biossido di carbonio. \nL'esperimento esponeva 0.15 ml di un mix di vari tipi di nutrienti, tipo glicina, alanina e altri aminoacidi otticamente attivi includendoli in forma destrogira e levogira, acido glicolico e lattato carboidrato in entrambe le forme levogira e destrogira, in modo che tutti i tipi di isomeri pi\u00f9 comuni sulla Terra fossero inclusi, rilasciandoli su un campione di suolo marziano di 0.5 cc, preparati in modo che fossero marcati radioattivamente contenendo carbonio 14 radioattivo; il principio sperimentale prevedeva che se i nutrienti fossero stati processati da una forma di vita, ad esempio microbica, si sarebbe prodotto un gas a base carbonica, come monossido o biossido di carbonio o metano, e quindi si sarebbe potuto rilevare col gascromatografo come isotopo 14 radioattivo; come controprova si sarebbe sterilizzato un altro campione di suolo alla temperatura di 160 C ripetendo il test, temperatura scelta poich\u00e9 potesse essere abbastanza alta per estinguere ogni eventuale traccia di metabolismo animale conosciuto sulla Terra ma non alta abbastanza ad alterare l'azione ossidante della chimica del suolo marziano.\nUn simile test era e viene usato tuttora per verificare la presenza di batteri nell'acqua potabile, in questa versione migliorata del Viking, venne aggiunto il carbonio 14 radioattivo per essere certi che il gas provenga solo dai nutrienti, fu aggiunta l'immissione di Elio nella camera del campione in quanto gas inerte e stabile che eventualmente avrebbe neutralizzato fenomeni chimici non biologici dell'atmosfera, e fu aggiunto il test di controllo per essere certi che non fosse possibile un falso positivo dovuto alla chimica marziana.\nL'esperimento fu testato parecchie volte con un controllo positivo in una zona desertica della California, dove venne rilevata la presenza di batteri anche se molto esigui, confermando la sensivit\u00e0 molto accurata e venne registrata la curva di emissione di gas radioattivo; poi fu testato con un controllo negativo utilizzando lo stesso terreno che per\u00f2 era stato accuratamente sterilizzato, e fu confermato che l'esperimento non rilevava alcuna traccia di metabolismo.\nNel dettaglio spiegato dalla NASA, se quindi fosse stato rilevato gas radioattivo nell'esperimento su Marte, ci potrebbe essere vita microbica su Marte.\nI rilevamenti.\nSu entrambi i lander il test fu positivo, venne rilevato gas radioattivo per 7 giorni e fu ripetuto inizialmente per 3 cicli su entrambi i lander con lo stesso risultato; il test di controllo a 160 C venne effettuato solo su uno dei due lander (Viking 1) e col suolo sterilizzato ad alta temperatura come conferma non si verific\u00f2 emissione di gas radioattivo per entrambe le 2 ripetizioni della prova.\nApparentemente quindi i test biologici attestavano la presenza di microorganismi nel suolo che metabolizzando attivamente i nutrienti radioattivi , emettevano gas radioattivo, con una curva di emissione uguale a quella dei microorganismi terrestri, mentre col suolo sterilizzato i nutrienti non venivano metabolizzati e come conferma non c'era emissione di gas radioattivo. \nVenne conservato per 2 mesi (durante un periodo stagionale freddo) un campione positivo alla emissione di gas in un vano dell'apparato sperimentale \"LR cell\" (Labeled Release Cell), al buio, e il test fu ripetuto dopo i 2 mesi senza emissione di gas, che fu interpretato come conferma per morte degli eventuali microrganismi, forse per la deprivazione per mesi dalla luce solare e/o per il freddo, e sicuramente una riconferma dell'assenza di reazioni chimiche superossidanti del suolo che altrimenti sarebbero dovute permanere anche stando al buio.\nPer fugare i dubbi circa l'azione diretta ultravioletta sul suolo marziano, venne fatto spostare dal braccio robotico del Viking un sasso marziano prima dell'alba e caricato un campione di suolo marziano sotto di esso, che secondo gli esperti probabilmente non era esposto al sole diretto da milioni se non miliardi di anni, ed il Life test fu ancora positivo, con una quantit\u00e0 di emissione radioattiva lievemente minore ma con la stessa curva dei precedenti test, e ugualmente agli altri precedenti l'esperimento di controllo con la sterilizzazione non present\u00f2 emissione di gas. \nSul Viking 2 l'esperimento di controllo fu eseguito su suolo soltanto riscaldato tra 46 C e 51 C, e l'emissione di gas fu confermata del 70% inferiore, come era stato predetto, poich\u00e9 era stato interpretato come una diminuzione parziale del metabolismo, come accade sui microrganismi Terrestri che muoiono a temperature diverse, anche questi eventuali microorganismi marziani erano presumibilmente ancora presenti ma in quantit\u00e0 inferiore poich\u00e9 il suolo non era stato completamente sterilizzato, ma solo parzialmente.\nLa discussione.\nIl Biology Team fu entusiasta, tutti i test e le relative controprove di verifica di entrambi i lander confermavano la consistenza dell'ipotesi di presenza di vita e la prova dell'assenza di reazioni ossidanti chimiche del suolo o ultraviolette in grado di falsare i test; le curve di emissione rilevate inoltre erano quasi identiche a quelle che si registrano sulla Terra in presenza di reazioni biotiche; \nnel frattempo per\u00f2 alla NASA arriv\u00f2 il risultato di un altro esperimento per il rilevamento dei composti organici nel procedimento che utilizzava il GCMS (gas chromatograph mass spectrometer); il test non riport\u00f2 l'esistenza di alcuna sostanza organica su Marte e quindi l'assenza assoluta di basi per la vita su Marte, mentre dal 2015 invece sono poi state rilevate in abbondanza con altri metodi pi\u00f9 evoluti. \nL'assenza di sostanze organiche appariva in totale contraddizione con i risultati positivi alla vita e metteva una pietra tombale sulla \"questione vita\": secondo gli esperti NASA, niente composti organici equivale a niente vita su Marte. Dopo molte discussioni i ricercatori NASA spiegarono le positivit\u00e0 del label release test rigettando i risultati del Biology Flight Team, e avanzarono articolate spiegazioni alternative nelle quali potevano esistere processi chimici in grado di generare gas clorocarbonico dai nutrienti a contatto coi perclorati del suolo marziano o attivati dagli ultravioletti, e che quindi avrebbero potuto invalidare i risultati del life test, anche se ci\u00f2 non poteva spiegare l'assenza di gas con suolo sterilizzato e la parziale emissione di gas con suolo parzialmente sterilizzato, e non spiegava il risultato in assenza di ultravioletti; il team di biologi contest\u00f2 queste giustificazioni della NASA, poich\u00e9 oltre alle lacune nelle argomentazioni, che per tre anni alla NASA non riuscirono a colmare con alcuna simulazione in laboratorio o teorica, fecero anche notare che la curva di emissione era molto regolare, progressiva e costante, rivelando possibilmente una \"respirazione biologica\" come si evidenzia allo stesso modo sulla Terra, evidenza incompatibile con la curva del \"caos randomizzato e sistematico\" di una reazione chimica non biologica che si esprime attraverso una risposta omogenea e caotica, e che non era stata osservata nell'esperimento.\nPer poter chiarire infine venne deciso che sarebbero stati necessari altri esperimenti in forma diversa, ad esempio separando i 7 tipi di nutrienti per ottenere evidenze ed avere una risposta definitiva, se ad esempio l'emissione avvenisse solo per uno o pi\u00f9 di un nutriente.\nInaspettatamente per il team di biologi, a causa di cambi strategici e politici interni alla NASA, si prese una strada completamente opposta: non vennero mai pi\u00f9 presi in considerazione i \"life test\" in tutte le successive missioni in quanto giudicati inaffidabili, e persino deleteri alle successive missioni: se si fossero ripetuti costosi esperimenti (il life test era costato pi\u00f9 di ogni altro esperimento precedente) con risultati equivoci, e quindi con una spesa inutile, un inutile spreco di risorse tecnologiche ed umane, le missioni future sarebbero state intaccate da tali esperimenti. \nIn quanto la \"questione vita\" si presentava quindi troppo complessa ed inestricabile, venne preferito approfondire le conoscenze chimico-fisiche geologiche ed atmosferiche di Marte, e ricercare la presenza d'acqua, obiettivo molto pi\u00f9 semplice da verificare sperimentalmente Senza sprechi di risorse. \nConclusioni.\nLa questione resta ancora molto dubbia, soprattutto perch\u00e9 oggigiorno \u00e8 noto che i dati del GCMS che negavano la presenza di composti organici erano errati; le opinioni degli esperti non sono univoche, e nessuno ad oggi \u00e8 riuscito a riprodurre una reazione chimica o una teoria che possa produrre risultati simili a quelli ottenuti, senza la presenza di metabolismo biologico, ma la maggioranza degli esperti alla NASA, non potendo escludere per principio scientificamente che possa esistere un ignoto fenomeno chimico in grado di simulare il metabolismo, ritiene prudentemente che attualmente non sia presente vita su Marte, sino a prova evidente inequivocabile.\nNuovi dati.\nL'assenza di sostanze organiche appariva in totale contraddizione con i risultati positivi alla vita ma nel 2015 il rover Curiosity conferm\u00f2 definitivamente la presenza di composti organici tra cui lipidi a lunga catena, metano e vari carboidrati, invalidando definitivamente il risultato del GCMS del Viking che usava una procedura di rilevamento (riscaldamento del materiale ad oltre 300 C) che combinata alla chimica marziana all'epoca sconosciuta (perclorati ClO4-) \u00e8 capace di consumare letteralmente ogni traccia organica invece di rilevarla. \nL'esperimento che negava la presenza di composti organici, e per questo l'unico motivo che metteva in contraddizione e in dubbio la positivit\u00e0 del Life Test, \u00e8 stato falsificato con le attuali conoscenze, riaprendo la questione. \nAd oggi constatata la presenza comprovata di acqua, metano ossigeno e molecole organiche, i risultati dei Viking 1 e 2 sono consistenti e compatibili con la presenza di vita.\nIl caso del Meteorite ALH 84001.\nNegli anni novanta dest\u00f2 notevole interesse mediatico il caso del meteorite ALH 84001, una roccia rinvenuta in Antartide ma proveniente da Marte, al cui interno sono contenute microscopiche strutture, che inizialmente si era ipotizzato che potessero essere microbi fossilizzati; tuttavia successivi studi hanno dimostrato che queste tracce erano dovute solamente a processi chimici.\nAcqua su Marte.\nGeneralmente si ritiene che acqua (allo stato liquido) sia sinonimo di vita; perci\u00f2 l'esplorazione di \"Marte\" con la missione \"Mars Exploration Rover\" non \u00e8 stata finalizzata direttamente alla ricerca di forme vitali, ma alla scoperta del prezioso liquido; e questo \u00e8 stato trovato, o perlomeno sono stati trovati alcuni indizi che depongono a favore della sua esistenza.\n\u00c8 stata riconosciuta la presenza di ematite, un minerale che sulla Terra si forma in presenza di acqua; si sono osservate strutture sedimentarie, che solo l'azione di un liquido pu\u00f2 aver formato; il \"rover\" Opportunity ha ottenuto riscontri del fatto che in un antico passato l'acqua esistesse allo stato fluido sulla superficie di Marte.\n La presenza di acqua allo stato liquido in superficie \u00e8 possibile su Marte in quanto per l'equazione di Clapeyron (con la quale si calcola il rapporto di sublimazione di una sostanza tra pressione e temperatura) alla pressione atmosferica marziana media nominale, l'acqua \u00e8 liquida all'incirca appena sotto i 233 kelvin, quindi approssimativamente -40 celsius centigradi, dipendentemente dall'esatta pressione locale, per un piccolo intervallo fisico di temperatura/pressione , al di sotto del quale in effetti ghiaccia ed al di sopra del quale evapora, e questo intervallo di temperatura/pressione \u00e8 comunemente rilevabile in vastissime zone se non ovunque in tutte le latitudini marziane, almeno temporaneamente. Nel dicembre del 2006 il Mars Global Surveyor ha fornito le prove fotografiche che a tutt'oggi l'acqua fuoriesce da fenditure, lasciando tracce erosionali sul terreno in quanto, con immagini acquisite prima e dopo un certo intervallo di tempo, le tracce di erosione liquida erano assenti e susseguentemente presenti. Altre fotografie hanno mostrato letti di antichi fiumi, con isole che sorgevano al loro interno, prove inconfutabili che un tempo dei liquidi scorrevano, producendo le caratteristiche formazioni che ora noi vediamo. Ma, col diminuire della forza del \"campo magnetico\", il vento solare ha spazzato via la primitiva atmosfera, facendo diminuire drasticamente la pressione e quindi favorendo l'eliminazione quasi completa dell'acqua dalla superficie per evaporazione nello spazio.\nLe osservazioni della sonda Curiosity che ha raggiunto il pianeta rosso nell'agosto del 2012 hanno fornito una prova certa della passata esistenza di corsi d'acqua sulla superficie di Marte, riprendendo immagini di affioramenti rocciosi interpretabili come sedimenti fluviali, caratterizzati da materiali ghiaiosi con granuli e ciottoli ben arrotondati e livelli sabbiosi con laminazioni oblique da ripple mark e dune subacquee, elementi e strutture che hanno potuto formarsi solamente per i processi sedimentari legati all'azione di correnti acquee, in ambienti di tipo alluvionale (conoide di deiezione e pianura alluvionale).\nAltri elementi potenzialmente favorevoli allo sviluppo della vita.\nNel marzo del 2004 la sonda Mars Express ha rilevato la presenza di metano nell'atmosfera di Marte e, siccome questo gas pu\u00f2 persistere solo per poche centinaia di anni, essa viene spiegata solamente attraverso un processo vulcanico o geologico non identificato, o con la presenza di certe forme di vita estremofile; altri hanno spiegato che il minerale chiamato olivina, in presenza di acqua, potrebbe essere stato convertito in serpentino e questo fenomeno potrebbe essere accaduto in qualche luogo nel sottosuolo di Marte ed aver liberato abbastanza metano da poter essere rilevato dalle sonde. Ancora, il \"Mars Express\" nel febbraio 2005 ha segnalato la presenza di formaldeide, altro indizio di presenza di vita microbica.\nNel giugno del 2008 la missione Phoenix ha testimoniato la presenza di acqua allo stato solido sul pianeta rosso. Phoenix ha lavorato su terreni vecchi di 50.000 e forse un milione di anni, sperando di trovare prove che un tempo il clima di Marte fosse stato pi\u00f9 caldo.\nNel 2013 un gruppo di scienziati guidati dal professore di Oxford Bernard Wood hanno dichiarato che, 4 miliardi di anni fa, Marte era provvisto di un'atmosfera ricca d'ossigeno. Il gruppo, dopo aver messo a confronto meteoriti provenienti da Marte e rocce esaminate dai rover, hanno rilevato evidenti segni di ossigenazione, tuttavia non \u00e8 certo se sia frutto di un processo biologico o di una reazione chimica.\nBisogna considerare anche che la vicinanza tra la Terra e Marte potrebbe aver contribuito a diffondere la vita da un pianeta all'altro. Infatti molte creature terrestri (batteri ed organismi unicellulari come la Haloarchaea, spore e i tardigradi o orsetti d'acqua) potrebbero sopravvivere nello spazio per lunghi periodi di tempo e raggiungere, spinti dal vento solare, Marte. Tutto sommato sono molti gli organismi che vivono una parte del loro ciclo vitale negli strati alti dell'atmosfera: si tratta per lo pi\u00f9 di organismi unicellulari, spore di muschi, funghi e licheni, alcuni ragni microscopici ed altri organismi nani, la maggior parte dei quali \u00e8 adatta ad ambienti estremi solo per una, pi\u00f9 o meno breve, fase del ciclo vitale e deve poi ritornare negli strati bassi dell'atmosfera per riprodursi o crescere; ve ne sono comunque alcuni in grado di vivere la loro intera esistenza negli strati alti dell'atmosfera.\nLa maggior parte di loro morirebbe abbastanza \"rapidamente\" (i tardigradi resistono per circa un decennio, le spore forse per qualcosa di pi\u00f9) in mancanza di acqua liquida, oppure non potrebbero risvegliarsi dal torpore e sopravvivere con il livello di radiazioni marziane. In milioni e milioni di anni una colonizzazione sarebbe per\u00f2 possibile; una volta sopravvissuti, gli organismi potrebbero rapidamente adattarsi alle condizioni del pianeta e sfruttare gli habitat disponibili (per esempio quelli sotterranei: nessun microbo terrestre potrebbe vivere in superficie su Marte, ma basta un millimetro di terreno sabbioso per proteggerli dalle radiazioni). D'altro canto anche qualche chilometro sotto la superficie della Terra \u00e8 stata di recente scoperta una ricca biosfera di microrganismi capace di adattarsi a condizioni estreme che potrebbero trovare un analogo sotto la superficie di Marte.\nUn'ulteriore possibilit\u00e0 (come pubblicato nella ricerca di Adam Johnson et al. su Icarus, 2010) \u00e8 la contaminazione di Marte da parte di organismi terrestri, importati dalle sonde che hanno raggiunto il pianeta negli ultimi decenni e che potrebbero essere state imperfettamente sterilizzate, oppure non essere state sterilizzate affatto.\nLe dure condizioni di vita nello spazio e sulla superficie di Marte sterilizzerebbero autonomamente le sonde dalla maggior parte dei microrganismi, ma non da tutti, in particolar modo da alcuni estremofili come l'Haloarchaea; questo per\u00f2 difficilmente porterebbe alla diffusione di questi organismi su Marte: per esempio l'Haloarchaea vive nelle saline e, pur sopravvivendo egregiamente sia al viaggio che alla permanenza, non avrebbe possibilit\u00e0 di nutrirsi e non potrebbe riprodursi in assenza di acqua liquida e salata. Di contro il microorganismo \"Archaeoglobus fulgidus\" sarebbe in grado di sopravvivere su Marte, basando il metabolismo sulla riduzione dei perclorati, come alcuni altri estremofili del gruppo Archaea.\nInfine, nel 2016, alcuni ricercatori del Consiglio Nazionale delle Ricerche, analizzando una serie di immagini fotografiche scattate dal rover della NASA Opportunity, avanzarono l'ipotesi che sulla superficie di Meridiani Planum fossero presenti depositi sedimentari stratificati simili alle stromatoliti terrestri.\nMetano.\n\u00c8 stata rilevata dal 2003, 2018 e poi confermata nel 2019, un'importante componente di metano nella sottile atmosfera di Marte, e dato che l'emivita di questo gas in atmosfera marziana \u00e8 di circa tra gli 8 ed i 400 anni a seconda delle ipotesi, significa inequivocabilmente che il metano viene continuamente rilasciato nell'atmosfera. I processi di rilascio di questo gas sulla terra sono dovuti all'attivit\u00e0 microbica e all'attivit\u00e0 geovulcanica, ma su Marte non ci sarebbe attualmente attivit\u00e0 geologica o vulcanica, e non ci sarebbe vita microbica dimostrata, quindi l'argomento resta aperto ad una o ad entrambe le possibilit\u00e0.\n\u00c8 stata ipotizzata da alcuni scienziati, come John McGowan, professore dell'Universit\u00e0 dell'Illinois e collaboratore di NASA ed Apple, la possibilit\u00e0 dell'esistenza di giacimenti di metano, biotico fossile o abiotico geologico, intrappolati in vasti depositi sotto la crosta marziana; il gas con qualche processo stagionale al momento ignoto, viene rilasciato in atmosfera nell'estate marziana, ipotesi che apre alla possibilit\u00e0 dello sfruttamento del gas naturale e alla possibilit\u00e0 che in un remoto passato Marte sia stato diffusamente abitato da forme di vita sedimentate in gas fossile.\nNormalmente il metano su Marte viene distrutto dagli ultravioletti in alta atmosfera ed ossidato in bassa atmosfera, ma viene rilasciato costantemente su tutto il pianeta con alcune zone particolarmente attive. La quantit\u00e0 di metano nell'atmosfera di Marte fluttua stagionalmente con differenze tra il 20% e il 30%, con il massimo in estate, e negli anni \u00e8 stata registrata da 10 a 21 parti per miliardo; nel 2019 si \u00e8 registrato un picco degli ultimi 15 anni. Sulla Terra si ritrovano approssimativamente 2000 parti per miliardo, se si considera che l'atmosfera marziana \u00e8 nell'ordine dei millesimi di quella terrestre, il dato \u00e8 comparabile. \u00c8 stato estrapolato dall'ExoMars Trace Gas Orbiter che il metano resta su Marte in uno strato adiacente alla superficie che misura millesimi di millimetro durante la notte accumulandosi, per poi mescolarsi a tutta l'atmosfera all'alba con il riscaldamento convettivo, e quindi ridepositarsi al suolo al tramonto; per questo effetto la concentrazione di metano si alza nella notte e diminuisce di giorno.\nOssigeno.\nNella missione Curiosity Rover tra il 2012 e il 2017, per circa 6 anni (3 anni marziani) \u00e8 stato rilevato nel cratere \"Gale\" ossigeno in quantit\u00e0 superiore a quella attesa, cio\u00e8 0,174%, con un ciclo di fluttuazione stagionale con un picco nell'estate marziana dell'emisfero nord, nel quale \u00e8 situato il cratere; il valore di fluttuazione e concentrazione di ossigeno non corrisponde ad alcuna predizione e fenomeno conosciuto, ed era talmente rilevante che la NASA pensando ad un errore di misurazione ha ricontrollato e testato 3 volte gli strumenti SAM a bordo Del Mars Curiosity Rover prima di effettuare nuovamente le misurazioni, ma allo stato attuale non esiste una spiegazione chimica o geologica che spieghi queste osservazioni dei livelli cos\u00ec alti di ossigeno in estate. Gli esperti della NASA del Goddard Space Center della scienziata planetaria astrobiologa Melissa Trainer, hanno notato che per avere valori cos\u00ec bassi nei minimi, bisognerebbe sottrarre tutto l'ossigeno, e occorrerebbero almeno 10 anni di mutazioni geologiche chimiche e climatiche, e per avere valori cos\u00ec alti nei massimi, se tutto l'ossigeno dovesse provenire dall'acqua sotto azione degli ultravioletti (che era la prima spiegazione proposta) dovrebbe essere volatilizzata in vapore acqueo e irradiata dagli ultravioletti nel giro di una stagione marziana (circa 6 mesi) una massa d'acqua 5 volte maggiore a quella esistente, misurata precisamente come vapore acqueo in atmosfera ed ampiamente insufficiente per generare l'ossigeno che esiste in estate. Dunque la NASA non riuscendo a spiegare valori di ossigeno superiori del 30% a qualunque fenomeno plausibile, e non riuscendo a capire quale reazione possa produrre e rilasciare in atmosfera l'ossigeno in estate, nel 2019 ha chiesto aiuto al pubblico, a qualunque studioso del mondo con conoscenze in chimica, per ipotizzare cosa possa causare questo fenomeno, poich\u00e9 le uniche altre spiegazioni sono che ci siano giacimenti di ossigeno sotto la crosta marziana, che appare irrealistico e senza motivazione, oppure una causa biologica come sulla Terra, che per\u00f2 allo stato attuale non \u00e8 dimostrata.\nL'atmosfera di Marte presenta livelli di fluttuazione stagionali sia per il metano che per l'ossigeno, entrambi con picchi in estate, ed \u00e8 stato proposto che durante i periodi freddi il biossido di carbonio che costituisce circa il 95% dell'aria marziana, precipitando in forma di ghiaccio secco, e diminuendo la pressione atmosferica, inneschi un processo chimico che regoli questi due gas, ma questo processo resta ignoto; d'altra parte invece sulla terra questi sono i due gas sottoprodotti dell'attivit\u00e0 biologica, che non \u00e8 stata rilevata su Marte.\nComunicati ufficiali.\nIl 7 giugno 2018 la NASA lancia un importante comunicato: su Marte ci sono molecole organiche e il metano nell'atmosfera varia ciclicamente, requisiti per avere ospitato in passato la vita e forse per accoglierla tuttora. \nLa presenza di molecole organiche e metano non sono ancora la prova certa della vita, ma indicano una forte probabilit\u00e0 che tre miliardi e mezzo di anni fa sul pianeta ci fossero tutti gli elementi necessari per poterla ospitare.\nPer Chris Webster del Jet Propulsion Laboratory (Jpl) della Nasa \"Marte avrebbe potuto ospitare la vita in passato. Guardiamo con speranza al futuro, in cerca di ulteriori risultati. Ci vorr\u00e0 ancora del tempo prima di capire se l'origine del metano \u00e8 biologica\".\nNote.\nStructural parallels between terrestrial and Martian sediments: are all cases of \"Pareidolia\"? International Journal of Astrobiology, 16 (4): 297-316. "}
{"id": "1144752", "revid": "767487", "url": "https://it.wikipedia.org/wiki?curid=1144752", "title": "Ben Folds", "text": "Ha raggiunto il successo col trio rock dei Ben Folds Five, e dopo il loro scioglimento ha iniziato una fortunata carriera solista. Suo fratello minore, Chuck ha formato un gruppo musicale con Steve Williard e Tim Poole chiamandolo \"Chuck Folds Five\", con chiaro riferimento al famoso trio del fratello.\nCarriera.\nGli esordi.\nBen inizi\u00f2 a suonare mentre frequentava le scuole superiori, alternandosi fra piano, batteria e basso. Nel 1988 assieme all'amico Jay Pichardo si unisce ai Majosha, come bassista. Dopo alcuni dischi rimasti senza grande successo e numerosi concerti in ambito universitario nel 1990 il gruppo si sciolse e Ben si un\u00ec in maniera discontinua ad altri complessi, fino a che nel 1994 form\u00f2 i Ben Folds Five.\nBen Folds Five.\nI Ben Folds Five sono un trio con Ben al piano, Robert Sledge al basso e Darren Jessee alla batteria, senza un chitarrista. Il gruppo ottiene un buon successo con il debutto omonimo del 1995 e il successivo Whatever and Ever Amen. A questi due dischi faranno seguito la raccolta di B-sides Naked Baby Photos, e nel 1999 il terzo e ultimo disco The Unauthorized Biography of Reinhold Messner, prima di sciogliersi nel 2000.\nCarriera solista.\nLasciatosi alle spalle il vecchio gruppo, Ben ha inciso nel 2001 il suo primo album solista Rockin' the Suburbs. Dopo aver inciso un disco live intitolato Ben Folds Live, Folds ha pubblicato nel 2005 il suo secondo lavoro Songs for the Silverman in cui si evidenziano anche influenze sia dei Beatles che dei Beach Boys. Nel 2006 ha curato la colonna sonora del film La gang del bosco. A fine 2008 \u00e8 uscito il suo quinto lavoro in studio, Way To Normal. Il 28 settembre 2010 Ben Folds ha pubblicato un nuovo album, \"Lonely Avenue\", che si caratterizza per la stretta collaborazione con Nick Hornby, autore dei testi delle undici tracce del disco. L'11 settembre 2015 \u00e8 uscito \"So There\", un album che contiene 8 nuovi brani, prodotti e registrati in collaborazione con il sestetto newyorchese yMusic, ed un concerto di 21 minuti per piano ed orchestra con la Nashville Symphony.\nDiscografia.\nBen Folds Five.\nAlbum\nSingoli\nDVD\nSolista.\nAlbum\nEP\nSingoli\nDVD"}
{"id": "1144753", "revid": "1543377", "url": "https://it.wikipedia.org/wiki?curid=1144753", "title": "Nanismo insulare", "text": "Il nanismo insulare \u00e8 il processo di riduzione delle dimensioni di grossi animali (quasi sempre mammiferi), che avviene quando il loro pool genetico viene ristretto a causa di inincrocio, come accade ad esempio sulle isole, ma anche in foreste inaccessibili, valli isolate od oasi nel deserto. Questa tendenza all'incrocio diminuisce la variabilit\u00e0 ed aumenta le possibilit\u00e0 di avere malattie genetiche dovute a alleli recessivi.\nSono state avanzate diverse ipotesi per spiegare questo processo: la pi\u00f9 plausibile \u00e8 quella secondo la quale le minori dimensioni consentono di sopravvivere in ambienti con risorse limitate, come lo possono essere, per l'appunto, le isole."}
{"id": "1144755", "revid": "287204", "url": "https://it.wikipedia.org/wiki?curid=1144755", "title": "Grigore Moisil", "text": "Si occup\u00f2 principalmente di logica matematica, algebra ed equazioni differenziali. Ha inoltre dato un importante contributo all'introduzione dei primi computer in Romania. Moisil fu anche membro dell'Accademia delle Scienze di Bologna e dell'Istituto Internazionale di Filosofia.\nBiografia.\nGrigore Moisil nacque nel 1906 a Tulcea da una famiglia intellettuale. Suo nonno, Grigore Moisil, un esponente del clero, fu uno dei fondatori del primo liceo rumeno a Nasaud. Suo padre, Costantin Noisil (1867-1958) fu un professore di storia, archeologo e numismatico - come membro dell'Accademia Rumena ricopr\u00ec l'incarico di direttore dell'ufficio di numismatica dell'accademia. Sua madre, Elena (1863-1949), fu un'insegnante a Tulcea, pi\u00f9 tardi divenne direttrice della scuola \"Maidanul Dulapuli\" a Bucarest (ora la scuola ha assunto il nome di \"Enachita Vacarescu\").\nGrigore Moisil frequent\u00f2 le scuole elementari a Bucarest, poi il liceo a Vaslui e a Bucarest (presso il liceo \"Spiru Haret\") tra il 1916 e il 1922. Nel 1924 si iscrisse alla facolt\u00e0 di Architettura presso il Politecnico di Bucarest e anche alla facolt\u00e0 di Matematica presso l'universit\u00e0 di Bucarest. Mostr\u00f2 un forte interesse nel campo della matematica, tanto da lasciare il Politecnico nel 1929, anche se aveva gi\u00e0 superato tutti gli esami del terzo anno. Sempre nel 1929 discusse la sua tesi per il dottorato \"Meccanica Analitica dei Sistemi Continui\" davanti alla commissione che aveva Gheorghe Titeica in veste di presidente e Dimitrie Pompeiu e Anton Davidoglu come membri. La tesi venne pubblicata lo stesso anno dalla casa editrice Gauthier-Villars a Parigi e ricevette critiche positive da Vito Volterra, Tullio Levi-Civita e Paul L\u00e9vy.\nNel 1930 si rec\u00f2 alla Sorbona di Parigi per ulteriori studi di matematica, che si conclusero l'anno successivo con la pubblicazione dello scritto \"Sulle classi di sistemi di equazioni con derivate parziali dalla fisica matematica\". Nel 1931 ritorn\u00f2 in Romania dove gli venne assegnata una cattedra alla facolt\u00e0 di Matematica presso l'universit\u00e0 di Ia\u015fi. Grazie alla borsa di studio Rockfeller lasci\u00f2 nuovamente l'insegnamento e part\u00ec alla volta di Roma dove rimase un anno a curare i suoi studi.\nNel 1932 ritorn\u00f2 a Ia\u015fi dove rimarr\u00e0 per i successivi dieci anni, collaborando col professor Alexanru Myller. Istitu\u00ec per la prima volta un corso di algebra moderna in Romania, presso l'Universit\u00e0 di Ia\u015fi, nominato \"Logica e teoria della prova\". Nello stesso periodo cominci\u00f2 a scrivere una serie di saggi basati sul lavoro di Jan \u0141ukasiewicz riguardo alle logiche polivalenti. Le sue ricerche in logica matematica furono le pietre miliari per altri lavori significativi che verranno successivamente svolti sia in Romania sia in altri paesi quali Argentina, Jugoslavia, Cecoslovacchia e Ungheria. Durante il periodo trascorso presso l'universit\u00e0 di Ia\u015fi complet\u00f2 delle ricerche molto importanti per le numerose nuove idee e per il suo modo di trovare e usare nuove connessioni tra concetti di diverse aree della matematica.\nMoisil pubblic\u00f2 scritti di meccanica, analisi, geometria, algebra e logica matematica. Svilupp\u00f2 un'estensione multi-dimensionale della derivata aureolare di Pompeiu e studi\u00f2 le funzioni monogeniche di una variabile ipercomplessa con applicazioni alla meccanica. Moisil introdusse anche l'agebra trivalente e polivalente che chiam\u00f2 algebra di \u0141ukasiewicz (chiamata anche algebra di \u0141ukasiewicz-Moisil) e le us\u00f2 nella logica e studio della teoria degli automi. Cre\u00f2 nuovi metodi per analizzare gli automi a stati finiti e diede molti contributi nel campo della teoria degli automi in algebra.\nMoisil insistette e ricevette importanti contributi circa le creazione dei primi computer in Romania. Svolse un ruolo fondamentale nello sviluppo dell'informatica in Romania e nell'educazione della prima generazione di informatici rumeni. \u00c8 stato insignito, postumo, nel 1996, del titolo di Pioniere Informatico dall'IEEE."}
{"id": "1144760", "revid": "125057931", "url": "https://it.wikipedia.org/wiki?curid=1144760", "title": "Stazione di Pioltello-Limito", "text": "La stazione di Pioltello-Limito \u00e8 una stazione ferroviaria posta sul tronco comune alle linee Milano-Bergamo e Milano-Venezia nel comune di Pioltello, nella frazione di Limito.\nStoria.\nLa stazione, in origine denominata \"Limito\", fu attivata nel 1846 insieme alla tratta Milano-Treviglio; l'intera linea fino a Venezia (nota all'epoca come \"Ferdinandea\") fu completata nel 1857.\nIl 10 dicembre 1908 la denominazione dell'impianto venne mutata in \"Pioltello-Limito\".\nNei primi anni 2000, con il quadruplicamento della linea e l'attivazione del servizio ferroviario suburbano di Milano, la stazione fu potenziata ed ampliata, diventando punto di interscambio fra i treni suburbani e quelli regionali (stazione porta). Di conseguenza \u00e8 stato realizzato un nuovo fabbricato viaggiatori, costruito a fianco di quello originario, risalente all'epoca di costruzione della linea.\nIl nuovo fabbricato viaggiatori fu attivato il 22 maggio 2011.\nIncidenti.\nAlle ore 6:57 del 25 gennaio 2018 un treno regionale di Trenord proveniente da Cremona e diretto a Milano Porta Garibaldi deragli\u00f2 all'uscita della stazione di Pioltello a causa di un cedimento della rotaia oppure a seguito della rottura di un carrello di una carrozza; il bilancio dell'incidente fu di tre morti e 46 feriti, di cui 5 gravi.\nGi\u00e0 nel 1893 l'impianto era stato teatro di un altro disastro ferroviario, che ebbe conseguenze peggiori.\nStrutture ed impianti.\nLa stazione \u00e8 fornita di due fabbricati viaggiatori: uno pi\u00f9 piccolo, risalente all'epoca di costruzione della linea, nel tipico stile della ferrovia Ferdinandea; il secondo pi\u00f9 ampio, costruito in stile moderno, inaugurato nel 2011.\nIl piazzale ferroviario conta 4 binari serviti da tre marciapiedi collegati da un sottopassaggio.\nLato Milano \u00e8 presente un binario tronco, utilizzato per le corse limitate a Pioltello delle linee suburbane S5 e S6.\nMovimento.\nLa stazione \u00e8 servita dai convogli del servizio ferroviario suburbano di Milano delle linee S5 (Varese - Milano - Treviglio), S6 (Novara - Milano - Treviglio); la maggior parte dei treni S6 effettua capolinea a Pioltello. \u00c8 inoltre servita da treni regionali Milano-Brescia e da treni RegioExpress Milano - Brescia - Verona e Bergamo - Milano.\nServizi.\nLa stazione \u00e8 dotata di un bar, un'edicola e un ufficio postale."}
{"id": "1144762", "revid": "33689", "url": "https://it.wikipedia.org/wiki?curid=1144762", "title": "Voodoo Lady", "text": ""}
{"id": "1144764", "revid": "1543377", "url": "https://it.wikipedia.org/wiki?curid=1144764", "title": "Drop-in", "text": "Il termine drop-in (dall'inglese \"piccola sosta\") individua un tipo di struttura di bassa soglia ideata per accogliere adulti in difficolt\u00e0. Solitamente i drop-in sono indirizzati ai tossicodipendenti, essendo parte integrante delle politiche di riduzione del danno, ma negli ultimi anni alcuni hanno cominciato ad accogliere anche persone che non hanno problemi di dipendenza o abuso di sostanze, ma che si trovano comunque in condizione di grave disagio (senza dimora, immigrati clandestini, rifugiati). Le concezioni di drop-in possono cambiare a seconda delle diverse concezioni di riduzione del danno: possono essere semplici luoghi in cui si pratica lo scambio di siringhe e la distribuzione di materiale sterile, indirizzati esclusivamente a tossicodipendenti; possono essere aperti ad un'utenza pi\u00f9 ampia, svolgendo soprattutto la funzione di luogo di tregua dalla strada, in cui le persone possono rispondere ad esigenze di base come lavarsi, vestirsi, bere qualcosa di caldo o semplicemente riposarsi; ancora, possono ricoprire un ruolo di \"primo contatto\" per le persone in difficolt\u00e0, che possono cominciare da l\u00ec a entrare in relazione con servizi pi\u00f9 specifici (Ser.t., servizi sociali, dormitori)."}
{"id": "1144765", "revid": "767487", "url": "https://it.wikipedia.org/wiki?curid=1144765", "title": "Gerli Padar", "text": "Ha rappresentato il suo paese all'Eurovision Song Contest nell'edizione del 2007 con la canzone \"Partners in Crime\", ma non \u00e8 riuscita a superare le fasi delle semi-finali. \u00c8 la sorella di Tanel Padar, che ha vinto il concorso dell'Eurovision nel 2001."}
{"id": "1144766", "revid": "530184", "url": "https://it.wikipedia.org/wiki?curid=1144766", "title": "Neil Postman", "text": "Per pi\u00f9 di quarant'anni \u00e8 stato professore associato dell'universit\u00e0 di New York.\n\u00c8 famoso al pubblico soprattutto per il suo libro del 1985 sulla televisione intitolato \"Divertirsi da morire. Il discorso pubblico nell'era dello spettacolo\".\nBiografia.\nNeil Postman nacque l'8 marzo 1931 a New York City da una famiglia di origini ebraiche. \nNel 1953 si laure\u00f2 alla \u201cState University\u201d di New York. Successivamente, nel 1958, raggiunge il dottorato presso la \u201cColumbia University\u201d. Nel 1959 inizi\u00f2 ad insegnare alla \u201cNew York University\u201d, di cui fu presidente del Dipartimento di Cultura e Comunicazione dal 1993 fino al 2002, fondando, nel 1971, il corso da lui denominato \u201cMedia Ecology\u201d.\nDurante la sua lunga carriera accademica ha scritto diciotto libri, molti dei quali tradotti in diverse lingue, centinaia di articoli per riviste e giornali (anche esteri). Ha collaborato con il New York Times, The Atlantic Monthly, Time Magazine, The Saturday Review, The Harvard Education Review, The Washington Post, Los Angeles Times, Stern, Le Monde.\nAll'estero \u00e8 maggiormente conosciuto per il saggio \u201cAmusing Ourselves to Death\u201d (\"Divertirsi da morire\") pubblicato nel 1985, tradotto in otto lingue e che ha venduto pi\u00f9 di duecentomila copie.\nColto da un male incurabile Postman \u00e8 morto a New York il 5 ottobre del 2003, all'et\u00e0 di settantadue anni.\nInfine diede una grande mano alla stampa\nStudi e carriera.\nPostman nacque a New York dove trascorse la maggior parte della sua vita. Nel 1953 si diplom\u00f2 nell'Universit\u00e0 Statale di New York a Fredonia.\nConsegu\u00ec il master nel 1955 e il dottorato di ricerca nel 1958, entrambi presso la Columbia University. \nNel 1959 inizi\u00f2 ad insegnare presso l'Universit\u00e0 di New York.\nNel 1971 fond\u00f2 il programma di ecologia dei media presso la stessa universit\u00e0. Nel 1993 venne nominato professore universitario, e divenne direttore del dipartimento di cultura e comunicazione fino al 2002.\nTra i suoi studenti; Jib Fowles, Dennis Smith, e Paul Levinson.\nIl progetto \"Media ecology\".\n\u201cIo mi considero un narratore (sezione non fiction), non avanzo alcuna pretesa di essere uno scienziato, non mi sento offeso se i miei saggi vengono definiti polemici\u201d. ( \u201cLa scienza sociale come teologia morale\u201d, 1988).\n\u00c8 con queste righe che, forse, \u00e8 pi\u00f9 opportuno presentare la figura di Neil Postman, studioso di sociologia della comunicazione o, secondo la denominazione della New York University, \u201cEcologia dei media\u201d. Egli ha infatti passato buona parte della sua carriera accademica a studiare come i mass media influiscono sulle nostre forme d'organizzazione sociale, sui nostri abiti mentali, sulle nostre concezioni politiche. Da qui il costante richiamo dell'ecologia dei media, primo grande parto postmaniano alla domanda lasciata in eredit\u00e0 da McLuhan: \"quali conseguenze sociali, culturali e politiche porta l'introduzione di una nuova tecnologia della comunicazione?\"&lt;br&gt;\nMcLuhan sosteneva che ogni medium crea un ambiente e cambia il modo di pensare e di vivere delle persone che a quell'ambiente appartengono. Cos\u00ec \u00e8 stato per l'invenzione della scrittura o con l'invenzione della stampa; e analogo procedimento sta avvenendo, o pi\u00f9 propriamente parlando \u00e8 oggi gi\u00e0 avvenuto, con l'introduzione della televisione e dei nuovi media. Sono queste le idee (domande) che, riprese sistematicamente da Postman in ogni suo scritto, possono meglio rappresentare il debito intellettuale nei confronti del professore di Toronto."}
{"id": "1144767", "revid": "1337338", "url": "https://it.wikipedia.org/wiki?curid=1144767", "title": "Brodo di quarta", "text": "Il brodo di quarta \u00e8 una tipica pietanza piacentina, un tipo di brodo che viene solitamente preparato per cuocere gli anolini. \nPreparazione.\n\u00c8 costituito da quattro ingredienti principali: \nVariet\u00e0.\nLe quantit\u00e0 variano a seconda della zona, ne esiste una variante pi\u00f9 leggera sostituendo il bue grasso con il vitello. Esiste, tra le tante, anche la variante del brodo in terza preparato con cappone, manzo e costine di maiale. \nEntrambe le preparazioni danno vita ad un brodo molto grasso ed altrettanto saporito. \u00c8 bene accompagnare gli anolini in brodo con un vino rosso robusto come, ad esempio, il Gutturnio D.O.C. dei Colli piacentini."}
{"id": "1144768", "revid": "117618740", "url": "https://it.wikipedia.org/wiki?curid=1144768", "title": "Bassa soglia", "text": "Con il termine bassa soglia si intende un modello di intervento sociale indirizzato agli adulti in situazione di estrema difficolt\u00e0 (senza tetto, tossicodipendenti, immigrati privi di documenti).\nEssa consiste in una modalit\u00e0 di accoglienza che contraddistingue i servizi di riduzione del danno (come i drop-in) ma non solo, caratterizzata dal massimo livello di accessibilit\u00e0: di norma, l'unico requisito richiesto per accedere a un servizio di bassa soglia \u00e8 la maggiore et\u00e0. \nIl concetto di bassa soglia esprime una metodologia di intervento innovativa, non completamente definita e teorizzata, perch\u00e9 fortemente ancorata ai contesti in cui si realizza e alle emergenze che tenta di affrontare. In linea di massima, a contraddistinguere una struttura o un intervento di bassa soglia concorrono diversi fattori:\nLe evidenze scientifiche sostengono l'efficacia di questo modello di intervento, che mostra un elevato grado di flessibilit\u00e0 e adattivit\u00e0 proprio in virt\u00f9 della mancanza di una teoria \"forte\" di riferimento. \nTale mancanza, per\u00f2, rappresenta anche un punto di debolezza notevole nella sua diffusione, perch\u00e9 da un lato impedisce la formazione e il riconoscimento di figure professionali nuove (operatore di strada, operatore pari) o la conversione di figure professionali preesistenti (medici, psicologi, educatori) ad una specializzazione nell'ambito della bassa soglia; dall'altro, ne ostacola il pieno riconoscimento istituzionale, facendo s\u00ec che il dibattito politico intorno alla sostenibilit\u00e0 e all'efficacia della bassa soglia (e della riduzione del danno a cui \u00e8 complementare) si assesti su un piano pi\u00f9 ideologico-morale che scientifico."}
{"id": "1144771", "revid": "1632387", "url": "https://it.wikipedia.org/wiki?curid=1144771", "title": "Abigail (album)", "text": "Abigail \u00e8 il secondo album della band di King Diamond, uscito per Roadrunner Records nel 1987.\nL'album in questione, considerato uno degli album di qualit\u00e0 pi\u00f9 alta del gruppo, presenta una produzione e un processo di composizione pi\u00f9 curati rispetto all'album precedente. Questo \u00e8 anche il primo concept album totale del gruppo e tutte le canzoni sono legate l'una dall'altra come i capitoli di una storia che riguarda una giovane coppia, Miriam e Jonathan, che eredita una misteriosa casa dove si nasconde una maledizione lanciata 68 anni prima dall'omicidio da parte dell'antenato di Jonathan, il conte LaFey, della moglie gravida. L'intera storia ruota attorno al numero 7 ed ai suoi risvolti magici ed esoterici."}
{"id": "1144772", "revid": "287204", "url": "https://it.wikipedia.org/wiki?curid=1144772", "title": "Chiesa di Santa Maria Maggiore a Vicofaro", "text": "Santa Maria Maggiore a Vicofaro \u00e8 una chiesa di Pistoia. Inaugurata nel 1973, ingloba la precedente chiesa ed eredita il nome da una ancora pi\u00f9 antica.\nStoria.\nIl toponimo \"Vicofaro\" deriverebbe secondo alcuni da una lanterna che avrebbe orientato i viandanti della \"via Lucense\", secondo altri dalle coltivazioni di farro del territorio circostante. In localit\u00e0 Vicofaro esisteva gi\u00e0 in tempi antichi una chiesa parrocchiale dedicata a Santa Maria, come attestato nei documenti del sinodo pistoiese del 1313.\nNel 1589 ebbe inizio la costruzione del convento dei Cappuccini e dell'annessa chiesa dedicata a Santa Maria degli Angeli, che utilizz\u00f2 solo la campana dell'antica costruzione, ridotta a abitazione privata.\nNel 1607, al momento della consacrazione solenne, il vescovo Alessandro del Caccia la intitol\u00f2 a Santa Maria Assunta in cielo, giustificando il cambiamento col fatto che il titolo precedente non faceva riferimento a nessuna festa liturgica e che la Santissima Vergine fu traslata in cielo dagli angeli. Successivamente il cardinale Giulio Rospigliosi fece da mediatore per l'acquisto della pala della \"Madonna Assunta\" dipinta da Ludovico Gemignani e poco prima di divenire papa Clemente IX don\u00f2 alla chiesa le reliquie di santa Irene prelevate dalle catacombe di Priscilla e attualmente collocate sotto l'altare della chiesa moderna.\nIl 3 gennaio 1783 il vescovo giansenista Scipione de' Ricci soppresse il convento dei Cappuccini dell'Assunta e trasform\u00f2 la chiesa in chiesa parrocchiale di Santa Maria Maggiore a Vicofaro.\nNel territorio della parrocchia, lungo la via Lucense, si trovavano tre edifici di culto. Il pi\u00f9 vicino alla citt\u00e0, in localit\u00e0 Fabbrica, era l'ospizio che aveva avuto un ruolo di rilievo nella peste del 1630-32, tanto che fino a qualche decennio fa era possibile sentir usare \"Spedalino\" come sinonimo di Vicofaro. Il secondo, in localit\u00e0 Santa T\u00e8rnita, era l'oratorio della Santissima Trinit\u00e0 in cui sostava il nuovo vescovo prima della cerimonia di insediamento che veniva celebrata con il \"matrimonio mistico\" in cui la badessa del monastero di San Pier Maggiore simboleggiava la Chiesa pistoiese, come attestato dalla \"Cronica del 1561\". Il terzo, in localit\u00e0 Sala, era un monastero femminile benedettino, attestato dal 1140 e trasferito per motivi di sicurezza entro la cerchia urbana nel 1322. L'antico edificio, utilizzato da allora come casa colonica, \u00e8 stato demolito nel 1937.\nDescrizione.\nCampane.\nIl campanile della chiesa \u00e8 dotato di due campane fuse a Pistoia nel 1858 dai fonditori Terzo Rafanelli e Figli, apprezzati anche all'estero, che seppero dotarle di timbro armonioso e diffusivit\u00e0 di voce.\nOrgano.\nL'organo fu costruito a Pistoia nel 1895 dalla Casa Organara Agati-Tronci e collocato su una tribuna pensile sopra la porta di ingresso. Trasferito nel coro 45 anni dopo, \u00e8 stato recentemente collocato nella chiesa moderna dopo un accurato restauro.\nLa chiesa moderna.\nStoria.\nL'architetto Giovanni Battista Bassi nel 1966 viene incaricato di progettare, in collaborazione con il fratello Giampiero, la nuova parrocchiale per la zona di Vicofaro. La nuova chiesa deve confrontarsi con la preesistente piccola chiesa, ritenuta dalla Soprintendenza ai beni Artistici e storici testimonianza modesta ma significativa di architettura ecclesiastica popolare, quindi da non demolire.\nIl lotto inizialmente individuato, per il quale viene elaborato un primo progetto, si trova a sinistra del fronte della vecchia chiesa, perpendicolare ad essa.\nIn seguito, viene assegnato alla edificazione della chiesa un lotto stretto e lungo compreso tra la chiesa esistente e la strada: una situazione difficile e, nello stesso tempo stimolante per il progettista.\nLa rielaborazione del primo progetto avviene tra il 1970 e il 1971. In questa fase esiste un confronto continuo tra il progettista e la comunit\u00e0 dei fedeli: per soddisfare l'esigenza espressa da questi ultimi di avere un pi\u00f9 ampio spazio assembleare, Bassi rinuncia all'idea di introdurre nella chiesa due elementi simbolici della religione cristiana, l'acqua e i pesci che nel progetto erano previsti nella forma di vasche comunicanti, contenenti appunto acqua corrente e pesci.\nI lavori, eseguiti dalla ditta C.e.t.a.c. di Prato, sono conclusi nel 1973.\nCollaborano alla realizzazione, oltre ai progettisti, l'ing. Carmelo Pucci, per il calcolo delle complesse strutture in cemento armato, ditte artigiane della zona per le parti lignee (ditta E.Petrini di Pistoia) e per le opere in ferro (ditta Broccardi e Venturi di Pistoia), mentre gli arredi in marmo bianco sono eseguiti, su disegno dello stesso Giovanni Battista Bassi, dalla ditta Lari di Pietrasanta.\nArchitettura.\nLa chiesa ha uno sviluppo accentuatamente longitudinale, determinato dalla conformazione del lotto. Il progettista, partendo dal condizionamento costituito dalla preesistente chiesa, utilizza parte della navata di questa per il presbiterio della nuova chiesa, ottenendo un fulcro-cerniera intorno al quale si dispone lo spazio assembleare, \u00ab...un invaso che abbia il polo di riferimento baricentrico nell'altare\u00bb, e altri spazi liturgici, con voluta asimmetria.\nAlla chiesa si pu\u00f2 accedere sia dalla piazza, con un ingresso visibilmente connotato da una copertura a calotta, sia dal lato opposto, ovvero dalla strada: \u00abLo scorrimento direzionale dei due ingressi, nord e sud, suggerisce l'idea della strada interna\u00bb.\nA destra dell'ingresso dalla strada si trova l'ambiente del battistero, illuminato da una lama di luce proveniente da una stretta vetrata e arredato con un fonte battesimale in marmo bianco su disegno del progettista. Dal lato opposto, in prossimit\u00e0 dell'ingresso principale dalla piazza, parte una scala curvilinea che conduce alla galleria. Sospesa, grazie a virtuosismi strutturali, a tiranti d'acciaio ancorati alle travi di copertura, questa sovrasta la zona di percorrenza interna della chiesa e \u00ab...si prolunga sui due estremi verso l'altare con due bracci con l'evidente indicazione del sempre ricercato abbraccio comunitario della funzione assembleare\u00bb.\nIl solaio in cemento armato della galleria presenta, sul lato inferiore, un elaborato disegno a lacunari ottenuto al momento stesso del getto mediante l'uso di casseforme sagomate.\nIl muro esterno della chiesa, in calcestruzzo armato, \u00e8 intervallato da pilastri sui quali poggia una lunga trave parete che determina la chiusura in verticale e si raccorda, con sezione in pi\u00f9 punti curva, con la copertura piana. Una finestratura, chiusa da vetri policromi con scene della via crucis, di recente realizzazione, corre, con andamento orizzontale e a livello discontinuo, lungo tutto il fronte sulla via, innalzandosi a formare un arco a pi\u00f9 ghiere nel punto corrispondente all'asse dell'altare.\nFortuna critica.\nLa chiesa \u00e8 tra le opere illustrate nella mostra, tenuta al Castello Malaspina di Massa nel 1972, sull'attivit\u00e0 di Bassi e di Marco Dezzi Bardeschi. L'autore, nel relativo catalogo, sottolinea la vocazione assembleare dell'edificio \"espressione unitaria e corale di una comunit\u00e0\".\nL'attenzione sulla chiesa di Vicofaro viene richiamata in seguito da Carlo Cresti, nel quale evidenzia la capacit\u00e0 del progettista di riscattarsi dal conformismo religioso e di proporre \u00ab...un'architettura ricca di temi spaziali, povera per i bassi costi di realizzazione\u00bb, e che nel disegno dei particolari richiama alla mente la produzione di Carlo Scarpa. L'opera viene recensita anche sulla rivista \"Chiesa oggi, architettura e comunicazione\" da Nicola Risaliti, secondo il quale l'arditezza strutturale desta stupore come le grandi cattedrali gotiche."}
{"id": "1144775", "revid": "767487", "url": "https://it.wikipedia.org/wiki?curid=1144775", "title": "The Dance (Within Temptation)", "text": "The Dance \u00e8 un EP della gothic metal band olandese Within Temptation.Il CD \u00e8 stato pubblicato nel 1998 solo in Europa, mentre nel 2007, i discografici della \"Season of Mist\" l'hanno pubblicato anche in america insieme al precedente \"Enter\".\"The Dance\" contiene una pista bonus multimediale, tre nuove composizioni e il remix di alcuni brani di \"Enter\".\nDescrizione.\nCon l'uscita dell'EP \"The Dance\", i Within Temptation ne approfittano per pubblicare un video musicale dell'omonima canzone: si tratta di un cartone animato in cui un ragazzo decide di porre fine alle sue sofferenze e intraprendere un viaggio col fine di salvare l'amata, tenuta in ostaggio da un mostro. Nel tentativo di uccidere la bestia, il protagonista lancia una spada ma il nemico si scansa; l'arma centra invece la ragazza, crocifissa e quindi incapace di scansarsi. Il tutto finisce con una tristissima scena di un ultimo e disperato abbraccio su quella stessa croce che ha causato la morte. Questo video, che a tempo debito \u00e8 stato trasmesso anche in Italia sulla rete ormai inesistente TMC, rende il brano \"The Dance\" una sorta di singolo.Grazie all'uscita del nuovo EP, la popolarit\u00e0 dei Within Temptation ha raggiunto i confini francesi e la band ha ottenuto le prime recensioni sulle riviste.\nLa prima traccia del CD contiene materiale multimediale visualizzabile solo tramite PC: attraverso questo si potr\u00e0 accedere ad una cartella ove sono presenti i contenuti bonus con l'aggiunta del brano \"Restless\" in versione acustica. Tuttavia se l'EP viene inserito in un comune lettore-CD, la riproduzione avverr\u00e0 a partire dal brano \"The Dance\"."}
{"id": "1144776", "revid": "26630", "url": "https://it.wikipedia.org/wiki?curid=1144776", "title": "Mammuthus exilis", "text": "Il mammut pigmeo, detto anche mammut delle Channel Islands (\"Mammuthus exilis\"), era un discendente nano dei Mammut propriamente detti, sia il mammut columbiano che il mammut imperatore.\nIl mammut pigmeo viveva su un'isola preistorica chiamata Santa Rosae, formata da gran parte delle attuali Channel islands californiane.\nSi ritiene che i progenitori di questi animali giunsero sull'isola attraversando il canale di Santa Barbara circa 22.000 anni fa.\nQuesti animali misuravano circa 120\u2013180\u00a0cm al garrese.\nIl mammut pigmeo si estinse circa 12.000 anni fa per una serie di cause concatenate: la caccia da parte delle popolazioni locali, i cambiamenti climatici e soprattutto la perdita dell'habitat a causa dell'innalzamento del livello del mare, che provoc\u00f2 la divisione di Santa Rosa nelle isole di Santa Cruz, Santa Rosa, San Miguel ed Anacapa."}
{"id": "1144779", "revid": "1060560", "url": "https://it.wikipedia.org/wiki?curid=1144779", "title": "Tombolo (merletto)", "text": "Il merletto a tombolo \u00e8 un pizzo fatto a mano che viene realizzato in tutte le parti d'Italia. Con il termine tombolo si indicano sia il merletto in s\u00e9 che lo strumento usato per realizzarlo.\nIl pizzo viene realizzato con filo di cotone, lino, seta, lana o fibre sintetiche.\nIl tombolo \u00e8 un cuscino di forma cilindrica o di una calotta sferica (come la lavorazione a Sansepolcro e in molti paesi d'Europa). Inoltre ne esistono tipi specifici per diverse tecniche di merletto.\nTecnica.\nSul supporto viene fissato, con degli spilli, il foglio con il disegno del merletto. Si utilizzano come strumenti delle coppie di bastoncini detti fuselli attorno ai quali viene arrotolato il filo necessario alla lavorazione. I fuselli usati nelle realizzazioni pi\u00f9 complesse possono essere anche un centinaio, mentre per quelle pi\u00f9 semplici bastano poche coppie, ma ci\u00f2 dipende anche dalla tecnica.\nNella lavorazione con la tecnica detta \"a fili continui\" (es. Torchon, Flanders) servono tanti pi\u00f9 fuselli quanto pi\u00f9 \u00e8 largo il merletto, mentre in quella detta \"pizzo a nastrino\" (es. Cant\u00f9, Vologda, Idrija. Gorizia) bastano poche coppie, che possono per\u00f2 girovagare per tutto il disegno, componendo anche merletti di grandi dimensioni. \nLa lavorazione a tombolo consiste essenzialmente di due movimenti (incrocio e girata) e tre punti (mezzo punto, punto tela e punto intero). Si possono anche effettuare piccole \"tessiture\" per formare fogliette, quadratini, triangoli e mezzelune.\nAlla fine del lavoro, il pizzo \u00e8 staccato dai punti di supporto, e pu\u00f2 essere fissato a una stoffa o utilizzato cos\u00ec come \u00e8, a seconda della sua grandezza. \nIn funzione delle dimensioni del filato, il merletto risulta pi\u00f9 o meno pregiato e raffinato."}
{"id": "1144783", "revid": "6923", "url": "https://it.wikipedia.org/wiki?curid=1144783", "title": "Minimoto", "text": "Con il termine minimoto vengono identificati soprattutto i piccoli modelli di motocicletta atti a circolare su circuiti o aree non pubbliche in quanto sprovvisti di permesso di circolazione. Di solito si tratta di modelli da competizione o anche per il tempo libero di appassionati della velocit\u00e0. Le minimoto sono stradali, mentre le 'piccole' per lo sterrato vengono definite 'minicross'.\nUna classica minimoto misura circa 1 metro di lunghezza per 60 cm di altezza (poco pi\u00f9 di 40\u00a0cm l'altezza della sella) con poco pi\u00f9 di 20 kg di peso complessivo.\nMotori.\nLe tipologie di motori adottate nelle minimoto sono : \nPer quello che riguarda le categorie Junior vengono utilizzati motori con raffreddamento ad aria e con prestazioni limitate nella potenza mentre negli altri casi si tratta quasi esclusivamente di modelli con raffreddamento a liquido.\nI motori con raffreddamento ad aria riescono a sviluppare una potenza di 2-3 cavalli per gruppi termici cinesi e 6-7 cavalli per gruppi termici italiani. Diversamente i motori con raffreddamento a liquido, riescono a sviluppare una potenza di 11 cavalli per gruppi termici di provenienza cinese e 14-15 per gruppi termici italiani, ma si pu\u00f2 anche arrivare a potenze come i 18 cavalli quando si tratta di minimoto partecipanti a campionati di grande importanza.\nUtilizzo.\nQuesti piccoli bolidi sono stati utilizzati fin dall'inizio per le competizioni da ragazzini e adulti. Il loro utilizzo \u00e8 limitato solamente a piste, aree private e boschi dato che non sono mezzi omologati per la circolazione stradale. Solo alcuni modelli della categoria pitbike sono stati recentemente omologati per l'uso su strada, inizialmente in Germania, con un modello stradale di 50\u00a0cm\u00b3 (Insanity 749), poi anche in Italia."}
{"id": "1144785", "revid": "79520", "url": "https://it.wikipedia.org/wiki?curid=1144785", "title": "Mohamed Ibn Batuta", "text": ""}
{"id": "1144788", "revid": "60294577", "url": "https://it.wikipedia.org/wiki?curid=1144788", "title": "Equazione ellittica", "text": ""}
{"id": "1144795", "revid": "709565", "url": "https://it.wikipedia.org/wiki?curid=1144795", "title": "Le Moule", "text": "Le Moule \u00e8 un comune francese di abitanti situato sulla costa occidentale dell'isola di Grande-Terre e facente parte del dipartimento d'oltremare di Guadalupa. Il suo territorio \u00e8 suddiviso tra due cantoni.\nLa citt\u00e0 fu fondata nel 1635 e storicamente \u00e8 stato uno degli insediamenti coloniali francesi pi\u00f9 importanti di Guadalupa. Fu un fiorente porto per il commercio della canna da zucchero e il rum per tutto il XVIII secolo, tanto da ottenere, nel 1828, l'autorizzazione all'esportazione diretta verso la madrepatria (senza cio\u00e8 il transito delle merci da Pointe-\u00e0-Pitre) diventando, cos\u00ec, il primo porto commerciale di Grande-Terre.\nSuccessivamente, la richiesta mondiale di canna da zucchero sub\u00ec una progressiva flessione, nel corso del XIX secolo, al crescere della produzione di zucchero da barbabietola. Con l'inizio del XX secolo, questo trend aveva messo in crisi l'economia di Le Moule - e in generale di Guadalupa - provocando la chiusura di molti zuccherifici e il suo declino commerciale.\nLe Moule \u00e8 una localit\u00e0 balneare rinomata soprattutto per il surf, a causa dell'altezza delle onde marine, e ha ospitato, nel 2003, il campionato mondiale di waveski.\nNonostante le distruzioni operate in passato da incendi e cicloni, la citt\u00e0 conserva alcuni monumenti coloniali: due residenze dell'aristocrazia francese, un forte e una chiesa risalenti ad un periodo compreso tra il XVIII e XIX secolo.\nQui nacque il botanico e naturalista \u00c9douard Placide Duchassaing de Fontbressin."}
{"id": "1144796", "revid": "438678", "url": "https://it.wikipedia.org/wiki?curid=1144796", "title": "Igni ferroque", "text": "Ign\u012b ferr\u014dque o ferr\u014d ign\u012bque \u00e8 una locuzione latina che letteralmente significa \"col fuoco e col ferro\" (si confronti la locuzione \"ferr\u014d ign\u012bque [per]vast\u0101re\", \"mettere a ferro e fuoco\", alla lettera \"devastare col ferro e col fuoco\"). Questa (che si pronuncia \"\u00ecgni ferr\u00f2que\") indica la violenza e la ferocia con cui in guerra si distrugge, per esempio, una citt\u00e0 sconfitta. Pu\u00f2 anche significare, pi\u00f9 in generale, violenza e distruzione."}
{"id": "1144797", "revid": "767487", "url": "https://it.wikipedia.org/wiki?curid=1144797", "title": "Genomica comparativa", "text": "La genomica comparativa \u00e8 una branca della biologia molecolare che studia l'espressione genica del DNA umano servendosi di informazioni ricavate dallo studio del genoma appartenente ad altri organismi viventi. Mettendo a confronto le sequenze dei genomi di diversi organismi, \u00e8 possibile, a livello molecolare, distingue diverse forme di vita tra loro. La Genomica comparativa \u00e8 un potente strumento per lo studio dei cambiamenti evolutivi tra organismi, contribuendo a identificare i geni che sono conservati o comuni tra le specie, cos\u00ec come di quei geni propri di un determinato tipo di organismo, che ne determinano le sue caratteristiche uniche."}
{"id": "1144813", "revid": "287204", "url": "https://it.wikipedia.org/wiki?curid=1144813", "title": "Veronesi", "text": ""}
{"id": "1144816", "revid": "466539", "url": "https://it.wikipedia.org/wiki?curid=1144816", "title": "Processo ai dottori", "text": "Il Processo ai dottori (ufficialmente United States of America v. Karl Brandt, et al.) fu il primo dei dodici \"Processi secondari di Norimberga\" che le autorit\u00e0 militari statunitensi indissero a Norimberga, Germania, dopo la seconda guerra mondiale contro i sopravvissuti appartenenti a organizzazioni militari, politiche ed economiche della Germania nazional-socialista.\nI dodici processi vennero celebrati esclusivamente da corti militari statunitensi e non davanti all'International Military Tribunal (IMT), che aveva promosso il principale processo di Norimberga contro i vertici della Germania nazionalsocialista, anche se ebbero luogo presso lo stesso palazzo di Giustizia di Norimberga.\nLa corte militare del \"Control Council Law n.10\" process\u00f2 ventitr\u00e9 persone, tra dottori e amministratori, accusati di avere preso parte a crimini di guerra e crimini contro l'umanit\u00e0 partecipando a esperimenti nazisti su esseri umani in nome della scienza.\nLe accuse rilevarono che nella Germania nazionalsocialista i medici tedeschi pianificarono e attuarono il programma di eutanasia \"Aktion T4\", ossia l'uccisione sistematica di persone ritenute \"indegne alla vita\" (ritardati mentali, internati e disabili) e che durante la seconda guerra mondiale gli stessi medici condussero esperimenti pseudo-scientifici nei campi di concentramento sui prigionieri senza il loro consenso.\nEbrei, polacchi, russi e zingari furono i \"prescelti\"; la maggior parte mor\u00ec o rimase permanentemente menomata.\nLe imputazioni furono elencate il 25 ottobre 1946 e il processo incominci\u00f2 il 9 dicembre 1946, e si chiuse il 20 agosto 1947.\nFurono ascoltati 85 testimoni ed esaminati 1471 documenti.\nI giudici in questo processo davanti al \"Tribunale Militare I\", erano:\nDei ventitr\u00e9 imputati, venti erano medici (Brack, Rudolf Brandt e Sievers erano ufficiali nazisti); tutti gli imputati si dichiararono non colpevoli; sette furono assolti, sette ricevettero condanna a morte; i rimanenti furono condannati al carcere con diversi gradi di imputazione.\nLe imputazioni.\nCapo d'accusa 1.\n\"Cospirazione a commettere crimini di guerra e crimini verso l'umanit\u00e0 come descritto nei capi d'accusa 2 e 3.\"\nGli imputati da settembre 1939 ad aprile 1945 presero parte a un disegno comune e cospirarono, accettando insieme e con altri, di commettere crimini di guerra e contro l'umanit\u00e0; tutti gli imputati insieme o con altri parteciparono come leader, organizzatori, investigatori e complici nella formulazione e nelle esecuzioni dei crimini.\nCapo d'accusa 2.\n\"Crimini di guerra\"\nGli imputati, da settembre 1939 ad aprile 1945, illegalmente, volontariamente e intenzionalmente, commisero crimini di guerra come definito dall'Art. II del Control Council Law n. 10, precisamente esperimenti medici senza il consenso del paziente, su prigionieri di guerra e civili nelle zone occupate, e partecipazione allo sterminio di massa nei campi di concentramento.\nGli anzidetti crimini di guerra costituiscono violazione alle convenzioni internazionali, in particolare agli artt. 4, 5, 6, 7, e 46 della Corte penale internazionale dell'Aia del 1907, e agli artt. 2, 3, e 4 delle convenzioni sui prigionieri di guerra di Ginevra del 1929.\nCapo d'accusa 3.\n\"Crimini contro l'umanit\u00e0\"\nDa settembre 1939 ad aprile 1945 tutti gli imputati volontariamente, deliberatamente e illegalmente parteciparono, consentirono e collaborarono ai piani e agli esperimenti senza il consenso dei soggetti, civili tedeschi e di altre nazionalit\u00e0, dando morte e commettendo brutalit\u00e0, crudelt\u00e0, torture, atrocit\u00e0 e atti inumani in riferimento al capo d'accusa 2.\nCapo d'accusa 4.\n\"Membro di un'organizzazione criminale\"\nKarl Brandt, Genzken, Gebhardt, Rudolf Brandt, Mrugowsky, Poppendick, Sievers, Brack, Hoven e Fischer sono colpevoli di essere membri dell'organizzazione dichiarata criminale dal Tribunale Internazionale Militare, la \"Schutzstaffeln der nationalsozialistichen deutschen Arbeiterpartei\", conosciuta come SS.\nLe SS furono dichiarate organizzazione criminale dal Tribunale Internazionale Militare.\nGli imputati.\nI \u2014 Imputato\u00a0\u00a0\u00a0C \u2014 Colpevole\nLe sentenze di impiccagione furono eseguite nella prigione di Landsberg am Lech, Baviera il 2 giugno 1948.\nLe pene furono commutate in sede d'appello il 31 gennaio 1951 dal giurista John Jay McCloy preposto al controllo militare della zona U.S. in Germania.\nLa differenza tra il ricevere una sentenza di carcere a vita o di morte fu decretata dall'appartenenza a \"un'organizzazione dichiarata criminale da una sentenza del Tribunale Internazionale militare\", le SS."}
{"id": "1144817", "revid": "767487", "url": "https://it.wikipedia.org/wiki?curid=1144817", "title": "Tanel Padar", "text": "\u00c8 molto conosciuto in Estonia per la vittoria nel 2001 al concorso dell'Eurovision. Padar \u00e8 diventato famoso vincendo nel 1999 il Kakas takti ette, una competizione biennale trasmessa per televisione per giovani cantanti estoni. Nel 2000 \u00e8 stato uno dei vocalists di Eda-Ines Etti - che allora era inoltre la sua ragazza - all'Eurovision del 2000\nPadar lavora con una band conosciuta con il nome di The Sun ed \u00e8 attualmente molto popolare in Estonia. Tanel Padar \u00e8 stato sposato con Katarina Kalda, che \u00e8 stata una modella, poi si \u00e8 frequentata con Evely Ventsli. La sorella di Tanel, Gerli Padar, \u00e8 anch'ella una cantante famosa in Estonia."}
{"id": "1144821", "revid": "647919", "url": "https://it.wikipedia.org/wiki?curid=1144821", "title": "WWE RAW Homecoming", "text": ""}
{"id": "1144836", "revid": "200568", "url": "https://it.wikipedia.org/wiki?curid=1144836", "title": "Mater semper certa", "text": "Mater semper certa est \u00e8 una locuzione latina, la cui traduzione \u00e8 \"la madre \u00e8 sempre certa\" (cio\u00e8 conosciuta definitivamente). Pu\u00f2 essere completata da \"pater autem incertus\" oppure \"pater numquam\".\nNel diritto.\nNel diritto \u00e8 molto pi\u00f9 semplice collegare la nascita di un figlio a una madre grazie al fatto naturale del parto. Per il padre invece, nonostante le innovative tecniche di comparazione del sangue e del DNA, si pu\u00f2 parlare pi\u00f9 di presunzione di paternit\u00e0 che di una sua certezza.\nSe per esempio avviene una separazione tra due coniugi e questi non vivono pi\u00f9 assieme, un figlio nato trecento giorni dopo tale momento (il giorno della separazione fisica dei due) non si presume legato al marito. Stesso discorso vale per la morte del potenziale padre nel campo della successione.\nDal 1978, anno in cui ci fu la prima fecondazione in vitro, il principio del \"mater semper certa\" non pu\u00f2 pi\u00f9 venire applicato meccanicamente perch\u00e9 un bambino pu\u00f2 avere una madre genetica diversa da quella che l'ha partorito."}
{"id": "1144843", "revid": "287204", "url": "https://it.wikipedia.org/wiki?curid=1144843", "title": "Tour dei British and Irish Lions 1896", "text": "Una selezione delle Isole Britanniche di rugby si reca in Sud Africa per un Tour di quasi tre mesi.\nGiocarono 4 incontri contro una selezione Sud Africana (non ancora ufficialmente riconosciuta) vincendo 3 match e perdendone uno. Per la prima volta presero parte alla spedizione anche giocatori irlandesi.\nConteggiando tutte le partite furono in tutto 21 incontri di cui 19 vinti, uno perso e una pareggiato\nLa squadra.\n\"Tre quarti\"\n\"Avanti\""}
{"id": "1144845", "revid": "224230", "url": "https://it.wikipedia.org/wiki?curid=1144845", "title": "Minus dixit lex quam voluit", "text": "Il brocardo Minus dixit lex quam voluit significa \"La legge ha detto meno di quanto ha voluto\".\nIn diritto, specialmente nell'interpretazione di una norma, indica che il legislatore (attraverso la legge da lui promanata) ha espresso una fattispecie astratta che andr\u00e0 adattata alla realt\u00e0 in maniera estensiva applicando forme di analogia."}
{"id": "1144846", "revid": "47767", "url": "https://it.wikipedia.org/wiki?curid=1144846", "title": "Atamantide", "text": ""}
{"id": "1144849", "revid": "1904508", "url": "https://it.wikipedia.org/wiki?curid=1144849", "title": "Astrid di Svezia", "text": "Biografia.\nInfanzia.\nAstrid era la terza figlia del principe Carlo, duca di V\u00e4sterg\u00f6tland, fratello di re Gustavo V di Svezia e della principessa Ingeborg di Danimarca. I suoi nonni paterni erano il re Oscar II di Svezia e la regina Sofia di Nassau; quelli materni il re Federico VIII di Danimarca e la regina Luisa, nata principessa di Svezia.\nLa figlia maggiore dei duchi di V\u00e4sterg\u00f6tland, Margherita, spos\u00f2 il principe Axel di Danimarca, mentre la secondogenita Marta, sposando Olav, nato anch'esso principe di Danimarca, divenne principessa ereditaria di Norvegia.\nAstrid trascorse gran parte della sua infanzia tra il Palazzo di Arvfurstens nel centro di Stoccolma e nella residenza estiva della famiglia a Fridhem. Astrid crebbe sotto una rigorosa educazione e senza molto lusso. Studi\u00f2 cucito, pianoforte, danza e assistenza all'infanzia.\nCome capit\u00f2 a molte principesse del tempo, Astrid fu incoraggiata ad intraprendere opere di servizio pubblico, in preparazione ad una vita dedicata a cause caritatevoli. Lavor\u00f2 per qualche tempo in un orfanotrofio di Stoccolma, occupandosi dei neonati.\nAmava stare all'aria aperta e praticava molti sport come nuoto, sci, arrampicata, equitazione e golf.\nMatrimonio.\nCome principessa reale, fu menzionata come potenziale sposa per un certo numero di principi, incluso il futuro Edoardo VIII del Regno Unito e il futuro Olav V di Norvegia.\nIncontr\u00f2 Leopoldo del Belgio durante un viaggio ufficiale che il principe fece in Svezia nel 1926. Nel settembre del 1926 fu annunciato il loro fidanzamento. Il matrimonio civile fu celebrato a Stoccolma il 4 novembre, mentre quello religioso il 10 novembre successivo a Bruxelles. Per potere sposare Leopoldo, la principessa, di fede luterana, dovette convertirsi al cattolicesimo.\nLeopoldo era figlio di re Alberto I e della regina Elisabetta, nata duchessa in Baviera.\nLa principessa Astrid ricevette una tiara come regalo di nozze dal governo belga, creata dal gioielliere belga Van Bever, portata in seguito dalle successive Regine Consorti. La versione originale del diadema \u00e8 una fascia flessibile di diamanti con un motivo a chiave greca stilizzato, con 11 grandi diamanti su spighe. Queste grandi pietre, per un totale di circa 100 carati, simboleggiano le nove province del Belgio e l'ex colonia del Congo.\nAstrid e suo marito trascorsero la luna di miele nel sud della Francia prima di trasferirsi in un'ala del Palazzo Reale a Bruxelles. Dopo il periodo della luna di miele, Astrid inizi\u00f2 a studiare il francese e l'olandese.\nAstrid \u00e8 stata adottata con entusiasmo dai Belgi. Era molto amata per la sua bellezza, il suo fascino e la sua semplicit\u00e0. Come Duchessa di Brabante, ha lavorato instancabilmente per alleviare varie forme di avversit\u00e0. Leopoldo fu il suo pi\u00f9 fervente ammiratore. L'amore condiviso dalla giovane coppia era evidente a tutti. In pi\u00f9 di un'occasione le persone potevano vederli tenersi per mano, anche durante gli impegni ufficiali. \nAstrid accompagn\u00f2 Leopoldo nei suoi viaggi ufficiali in Indonesia, in India e in Congo, ma la sua attivit\u00e0 fu prevalentemente quella di occuparsi di opere di genere caritatevole e sociale in favore dell'infanzia, delle donne in difficolt\u00e0 e di promuovere l'istruzione negli strati pi\u00f9 poveri della popolazione.\nRegina dei Belgi.\nA seguito della morte di re Alberto I, avvenuta il 17 febbraio 1934 a causa di un incidente alpinistico, Leopoldo ed Astrid divennero Re e Regina dei Belgi il 23 febbraio dello stesso anno. Nei primi mesi del 1935, quando una forte crisi economica colp\u00ec il Belgio, la regina organizz\u00f2 al palazzo reale una raccolta di vestiario e di viveri destinati ai ceti pi\u00f9 bisognosi. Questa iniziativa venne pubblicizzata con una lettera aperta conosciuta come \"L'appello della Regina\".\nMorte.\nNell'agosto 1935 il re e la regina erano andati in incognito in Svizzera in vacanza. Il principe Alberto era rimasto a Bruxelles, dato che aveva un anno di et\u00e0 ed era considerato troppo giovane per il viaggio. Giuseppina Carlotta e Baldovino erano con i loro genitori nella loro casa di vacanza, Villa Haslihorn ad Horw, Svizzera. I bambini furono rimandati in Belgio con le loro bambinaie il 28 agosto. Il 29 agosto 1935 il re e la regina decisero di andare a fare un'ultima escursione in montagna prima di tornare a casa. Il loro autista era seduto nella parte posteriore della Packard One-Twenty decappottabile, il re era alla guida e la regina stava guardando una cartina. Quando la regina mostr\u00f2 qualcosa al marito, l'auto usc\u00ec di strada a K\u00fcssnacht am Rigi, gi\u00f9 per un ripido pendio, e si schiant\u00f2 contro un albero di pere.\nAstrid aveva aperto la portiera per cercare di uscire, ma venne buttata fuori al momento dell'impatto. Il suo corpo si scontr\u00f2 con il tronco dell'albero, mentre l'auto and\u00f2 a sbattere contro un secondo albero. Re Leopoldo fu sbalzato fuori dalla macchina, rimanendo cos\u00ec solo leggermente ferito. L'auto continu\u00f2 a precipitare, per fermarsi solo sulle sponde del Lago di Lucerna. L'autista rimase illeso. Erano le 09:30 del 29 agosto 1935. La regina, incinta del suo quarto figlio, mor\u00ec per le ferite riportate. Venne rimpianta profondamente da suo marito, il re Leopoldo, dai belgi e dagli svedesi. Il Belgio emise un francobollo che mostra il suo ritratto in nero.\nLa Regina Astrid \u00e8 sepolta nella cripta reale della Chiesa di Nostra Signora di Laeken a Bruxelles, accanto al marito, il re Leopoldo III del Belgio, e alla sua seconda moglie, la principessa Mary Lilian Baels.\nMonumenti commemorativi.\nUna cappella commemorativa \u00e8 stata costruita in Svizzera presso il sito dello schianto. La cappella \u00e8 diventata una meta per i turisti svedesi e belgi. Un museo vicino custodisce immagini e cimeli dell'incidente, tra cui un frammento del parabrezza e il tronco del pero, abbattuto da una tempesta nel 1992. L'auto \u00e8 stata fatta affondare nel tratto pi\u00f9 profondo del lago su richiesta del re.\nUn monumento commemorativo fu costruito dall'architetto Paul Bonduelle a Laeken, Belgio, e inaugurato il 21 luglio 1938. L'edificio, in stile tardo neoclassico, si affaccia sulla Chiesa di Nostra Signora di Laeken e si affaccia sul Castello di Laeken. \nNello stesso anno, su iniziativa del Fronte dei veterani de Court-Saint-\u00c9tienne, in Belgio, \u00e8 stato eretto un busto in bronzo della Regina, opera dello scultore Victor Rousseau, nel parco di Wisterz\u00e9e.\nDiscendenza.\nDall'unione tra Astrid e Leopoldo III del Belgio nacquero tre figli:"}
{"id": "1144862", "revid": "6923", "url": "https://it.wikipedia.org/wiki?curid=1144862", "title": "Channel Islands", "text": "Le Channel Islands, anche dette Santa Barbara Islands, sono un gruppo di 8 isole al largo della California meridionale, dalla quale sono separate tramite il canale di Santa Barbara.\nDescrizione.\nLe 8 isole facenti parte del gruppo sono divise fra tre contee californiane: quattro fanno parte della contea di Santa Barbara, due fanno parte della contea di Ventura e due di quella di Los Angeles. Le isole a loro volta sono divise in due gruppi, le Northern Channel Islands e le Southern Channel Islands. Le Northern Channel Islands, un tempo, facevano parte di un'unica isola chiamata Santa Rosae. L'arcipelago si estende per 258\u00a0km; l'isola pi\u00f9 settentrionale \u00e8 San Miguel e quella pi\u00f9 meridionale \u00e8 San Clemente.\nCinque delle isole (San Miguel, Santa Rosa, Santa Cruz, Anacapa, Santa Barbara) fanno parte del Channel Islands National Park e del Channel Islands National Marine Sanctuary, istituiti nel 1980. L'unica isola delle 8 ad avere una popolazione stabile e significativa \u00e8 Santa Catalina, con le citt\u00e0 di Avalon e Two Harbors, per una popolazione complessiva di circa 3700 persone.\nDurante la seconda guerra mondiale, tutte le isole furono poste sotto il controllo dell'esercito e trasformate in avamposto militare ai fini di prevenire un ipotetico attacco giapponese alla California. Attualmente, solo le isole di San Nicolas e San Clemente sono sotto il controllo della marina militare statunitense, mentre \u00e8 in corso di approvazione la richiesta fatta per fare di Santa Rosa un campo d'addestramento militare, il che renderebbe l'isola off-limits, con presunti benefici per la vita nel parco naturale circostante."}
{"id": "1144866", "revid": "6923", "url": "https://it.wikipedia.org/wiki?curid=1144866", "title": "Oculum pro oculo dentem pro dente", "text": "Oculum pro oculo dentem pro dente o occhio per occhio, dente per dente indica la legge del taglione. Ad un determinato male ingiusto si pone rimedio con un male di pari grado. In questo modo si pensa di ristabilire l'equilibrio tra due situazioni che altrimenti sarebbero rimaste impari. Tale concezione di punizione trova spazio in parte nella dottrina del sistema penale classico retributivo.\nLe origini di questo sistema di composizione delle controversie nasce nell'antichit\u00e0 dove il male ingiusto subito da una trib\u00f9 a causa di un comportamento di un'altra trib\u00f9 doveva essere compensato per ricreare quel naturale equilibrio (d'altra parte precario) tra gruppi primitivi."}
{"id": "1144873", "revid": "1719883", "url": "https://it.wikipedia.org/wiki?curid=1144873", "title": "Jennifer Rhodes", "text": "Biografia.\nSi appassion\u00f2 al teatro mentre frequentava la Southern Illinois University, e si trasfer\u00ec presto a New York City; dopo essersi laureata, studi\u00f2 recitazione e cominci\u00f2 a recitare in teatro con piccoli ruoli.\nDopo il trasferimento a Los Angeles, inizi\u00f2 a recitare per spot pubblicitari, fino a raggiungere la televisione e il cinema. La sua grande occasione avvenne negli anni sessanta con la serie TV \"Ai confini dell'Arizona\". Tra le altre serie TV \"La casa nella prateria\", \"Saranno famosi\" e \"E.R. - Medici in prima linea\".\nDal 1998 al 2006 ha ricoperto il ruolo della nonna Penny Halliwell nella serie televisiva \"Streghe\"."}
{"id": "1144874", "revid": "92723", "url": "https://it.wikipedia.org/wiki?curid=1144874", "title": "Servitus in faciendo consistere nequit, tantummodo in patiendo, aut in non faciendo", "text": "Servitus in faciendo consistere nequit, tantummodo in patiendo, aut in non faciendo \u00e8 una locuzione latina la cui traduzione \u00e8: \"La servit\u00f9 non consiste nel fare, ma soltanto nel sopportare, o nel non fare\".\nLa massima esprime il principio secondo il quale, di norma, il diritto di servit\u00f9 non consiste nell'esecuzione di un'attivit\u00e0 positiva, ma esclusivamente nel tollerare o nel non fare qualcosa. Nell'ordinamento giuridico italiano, il principio \u00e8 accolto dall'art. 1030 del Codice civile, secondo cui il proprietario del fondo servente non \u00e8 tenuto a compiere alcun atto per rendere possibile l'esercizio della servit\u00f9 da parte del titolare."}
{"id": "1144875", "revid": "1788047", "url": "https://it.wikipedia.org/wiki?curid=1144875", "title": "Al-Mundhir ibn Muhammad I", "text": "Origine.\nFiglio e successore di Mu\u1e25ammad I ibn \u02bfAbd al-Ra\u1e25m\u0101n, degli Omayyadi dell'emirato di Cordova e di Ushar.\nBiografia.\nDurante il regno del padre ebbe il comando delle operazioni militari contro i regni cristiani ed i mulad\u00ed ribelli.\nNell'anno 865 diresse le operazioni (parzialmente fallite) contro il re delle Asturie Ordo\u00f1o I, nella valle del Duero. Sulla via del ritorno a Cordova, sconfisse, a Burgos, il conte di Castiglia, Rodrigo, riportando cos\u00ec la frontiera dell'emirato di Cordova, nel nord della penisola iberica.\nTent\u00f2 di conquistare Le\u00f3n e Astorga per\u00f2 fu battuto a Valdemora, nell'878, dal re delle Asturie Alfonso III.\nOrganizz\u00f2 una spedizione contro i Banu Qasi, alleatisi col re delle Asturie, Alfonso III, ma venne sconfitto, nell'883.\nNell'884, port\u00f2 a termine le operazioni militari contro Ibn Marwan, cacciandolo da Badajoz.\nNell'886, alla morte del padre, gli succedette sul trono di Cordova, dove govern\u00f2 per soli due anni, sesto emiro indipendente di Al-Andalus. \nNei due anni di regno continu\u00f2 a combattere, senza esito, contro il ribelle Umar ibn Hafsun. \nMor\u00ec nell'888, a quanto pare fatto avvelenare dal fratello \u02bfAbd All\u0101h ibn Mu\u1e25ammad che gli succedette sul trono (888-912)."}
{"id": "1144878", "revid": "200568", "url": "https://it.wikipedia.org/wiki?curid=1144878", "title": "Sainte-Anne (Guadalupa)", "text": "Sainte-Anne \u00e8 un comune francese di 20.385 abitanti situato sulla costa meridionale dell'isola di Grande-Terre e facente parte del dipartimento d'oltre mare di Guadalupa. Il suo territorio \u00e8 suddiviso tra due cantoni.\nStoricamente (XVIII secolo - inizio del XX secolo) fu un importante porto commerciale e centro di produzione della canna da zucchero, nonch\u00e9 la sede locale dell'Ammiragliato di Francia (fino all'abolizione dell'istituzione con la Rivoluzione francese).\nLa sua economia \u00e8 ancora legata all'agricoltura, nonostante che negli ultimi vent'anni sia stata avviata la riconversione all'industria turistica come stazione balneare."}
{"id": "1144880", "revid": "124992376", "url": "https://it.wikipedia.org/wiki?curid=1144880", "title": "Homo faber fortunae suae", "text": "La locuzione latina homo faber fortunae suae, espressa anche nella forma alternativa homo faber ipsius fortunae, significa letteralmente \u00ab\"l'uomo \u00e8 l'artefice della propria sorte\"\u00bb; il verbo \"est\" \u00e8 stato omesso per rendere la frase pi\u00f9 scorrevole.\nUso originario.\nLa frase \u00e8 attribuita all'autore romano Appio Claudio Cieco (350\u2013271 a.C.), che la us\u00f2 nelle sue \"Sententiae\", massime a carattere moraleggiante e filosofeggiante, riferendosi alla capacit\u00e0 dell'essere umano di poter guidare il proprio destino e gli eventi che lo circondano.\nUso moderno.\nL'espressione \"homo faber\" venne riscoperta e rivalutata dagli umanisti del XIV secolo, assurgendo a ideale della nuova umanit\u00e0 nell'Italia rinascimentale e nelle corti europee.\nConciliandosi con l'aspirazione all\"homo sapiens\", l\"homo faber\" rappresentava un sapere non pi\u00f9 fine a se stesso, ma che racchiudeva anche un potere: un sapere cio\u00e8 non solo contemplativo ma funzionale all'azione, attore e costruttore del mondo, in virt\u00f9 della centralit\u00e0 che l'anima umana assumeva nell'universo. Tenendone collegati gli estremi opposti, il cielo e la terra, il macrocosmo e il microcosmo, l'uomo \u00e8 definito infatti da Ficino vera \"copula mundi\", poich\u00e9 scopre la loro segreta e occulta analogia e li riunifica grazie alla forza dell'amore.\nDisciplina emblematica di questa nuova concezione dell'essere umano \u00e8 l'alchimia, per il valore prometeico attribuito all'attiva trasformazione della natura vista come riflesso della trasmutazione interiore dell'alchimista.\nAnche Pico della Mirandola esalt\u00f2 la peculiarit\u00e0 dell'uomo, unico nella \u00abscala degli esseri\u00bb, di potersi forgiare da solo, avendo libert\u00e0 di scelta di evolversi verso l'alto o abbruttirsi verso il basso.\nNell'ambito dell'antropologia culturale, la definizione di \"homo faber\" viene genericamente contrapposta a quella complementare di \"homo religiosus\" e contemplativo, per quanto lo studioso Mircea Eliade abbia messo in risalto che il modo di operare dell'homo faber \u00e8 da ricondurre pur sempre ad un contesto sacro, senza rottura col trascendente, essendo il sacro \u00abun elemento della struttura della coscienza e non un momento della sua storia\u00bb.\nVarianti.\nUna variante della suddetta frase \u00e8 la locuzione forse pi\u00f9 famosa e grammaticalmente pi\u00f9 complessa \"Faber est suae quisque fortunae\": \u00ab\"ciascuno \u00e8 artefice della propria sorte\"\u00bb."}
{"id": "1144882", "revid": "287204", "url": "https://it.wikipedia.org/wiki?curid=1144882", "title": "84921 Morkolab", "text": ""}
{"id": "1144885", "revid": "729019", "url": "https://it.wikipedia.org/wiki?curid=1144885", "title": "Vitiantur et vitiant", "text": "\u00c8 viziato e vizia. Indica la capacit\u00e0 di un elemento viziato del contratto di incidere sulla validit\u00e0 del contratto in toto. Nell'istituto della successione mortis causa, questo aspetto viene valutato con minor rigore per poter mantenere per quanto possibile intatte le ultime irripetibili volont\u00e0 del de cuius."}
{"id": "1144890", "revid": "287204", "url": "https://it.wikipedia.org/wiki?curid=1144890", "title": "Maria Ausiliatrice", "text": "Ausiliatrice (oppure Aiuto dei cristiani; in latino Auxilium christianorum) \u00e8 uno dei titolo con i quali viene invocata Maria.\nOrigini.\nL'invocazione \"Auxilium christianorum, ora pro nobis\" appare, per la prima volta, nella versione delle litanie lauretane pubblicata nel 1576 e approvata da Papa Clemente VIII nel 1601; essa era assente nella versione pi\u00f9 antica, risalente al 1524. Secondo la tradizione tale invocazione fu aggiunta da San Pio V dopo la vittoria riportata dalla Lega santa sugli ottomani a Lepanto (7 ottobre 1571), probabilmente come variante del titolo \"Advocata christianorum\" che si trova nell'edizione del 1524.\nIl titolo (insieme a quelli di Avvocata, Soccorritrice e Mediatrice) \u00e8 anche utilizzato nella costituzione dogmatica sulla Chiesa \"Lumen Gentium\" del 1964.\nFesta.\nLa festa di \"Maria Aiuto dei cristiani\", fu istituita dal Servo di Dio Pio VII il 15 settembre 1815 e fissata al 24 maggio in ricordo del suo trionfale rientro a Roma (24 maggio 1814) dopo la prigionia sotto Napoleone a Fontainebleau. In origine la festa era limitata alla Chiesa di Roma, ma fu presto adottata dalle diocesi toscane (1816) e poi estesa alla Chiesa universale.\nDon Bosco e l'Ausiliatrice.\nLa propagazione della devozione a Maria Ausiliatrice \u00e8 da attribuire a Giovanni Bosco, che la scelse come patrona principale della famiglia salesiana e delle sue opere: nel 1862 inizi\u00f2 a edificare nel rione Valdocco di Torino una basilica dedicata all'Ausiliatrice, consacrata il 27 ottobre 1868. Una nuova chiesa dedicata all'Ausiliatrice fu edificata per i salesiani sulla via Tuscolana a Roma nel 1932: fu elevata al grado di basilica e fu eretta in diaconia nel 1967.\nCongregazioni dell'Ausiliatrice.\nA Maria Ausiliatrice don Bosco intitol\u00f2 anche la congregazione di suore da lui fondata insieme con Maria Domenica Mazzarello; all'Ausiliatrice sono intitolate anche le congregazioni di Castelnaudary in Francia, fondata da Maria Teresa de Soubiran La Louvi\u00e8re, del Buon Soccorso, di Shillong in India, voluta da un vescovo missionario salesiano, e di Chone in Ecuador, istituita da Maria Bernarda B\u00fctler.\nIconografia.\nL'iconografia dell'Ausiliatrice \u00e8 basata sulla pala dell'altare maggiore realizzata per la basilica di Valdocco da Tommaso Lorenzone secondo i dettami di don Bosco: la Madonna \u00e8 rappresentata stante, in tunica rossa e mantello blu, con il bambino Ges\u00f9 nel braccio sinistro e lo scettro nel pugno destro, capelli sciolti, corona sormontata da una stella e capo circondato da un'aureola di dodici stelle; l'immagine \u00e8 talvolta associata a scene degli episodi della storia della Chiesa tradizionalmente attribuiti all'intervento di Maria (battaglia di Lepanto, assedio di Vienna, liberazione di Pio VII).\nCulto.\nMaria Ausiliatrice \u00e8 patrona di diverse nazioni: Polonia (di cui \u00e8 patrona anche col titolo di \"Regina della Polonia\"), Argentina (di cui lo \u00e8 anche col titolo di \"Nostra Signora di Luj\u00e1n\"), Slovenia (nella locale \"variante\" di \"Madonna di Brezje\"), Australia, Cina."}
{"id": "1144892", "revid": "1305887", "url": "https://it.wikipedia.org/wiki?curid=1144892", "title": "Moon Mask Rider", "text": " \u00e8 un anime tratto da una serie televisiva giapponese che spopol\u00f2 negli anni sessanta proprio nel Sol Levante, dando inizio ad un periodo d'oro per tutti gli eroi in maschera. Il titolo originale, \"Seigi o aisuru mono - Gekko Kamen\", pu\u00f2 essere tradotto come \"Maschera del chiaro di luna, colui che ama la giustizia\".\nTrama.\nVari nemici minacciano il mondo e in particolare il Giappone, a contrapporsi a loro c'\u00e8 un misterioso e mascherato motociclista che al momento giusto arriva per combattere per la giustizia. Il primo di questi nemici \u00e8 Unghie di Satana il quale manovrando i suoi stessi uomini cerca di raggiungere il suo scopo occulto, ma proprio grazie a uno degli alleati di quest'ultimo (in particolare un ninja) Gekko Kamen lo sconfigge.\nIn seguito per\u00f2 arriva un nuovo nemico che prende il nome di Dottor Dogma, questo \u00e8 uno scienziato che con un misto di tecnologia e magia, si pone come obbiettivo la conquista del mondo. Dogma sceglie di utilizzare per il suo obbiettivo una scimmia gigantesca e pacifica che prende il nome di Mammoth Kong trasformandola e mettendola sotto il suo controllo, Gekko Kamen con varie peripezie aiuta la citt\u00e0 di Tokyo a resistere a questa minaccia finch\u00e9 la polizia non riesce a sconfiggere Mammoth Kong attraverso l'utilizzo di Justice, un robot. Mammoth Kong viene catturato a riportato alla normalit\u00e0 grazie alle cure e alla vicinanza a suo figlio, nel frattempo per\u00f2 Dogma che non si \u00e8 dato per vinto ruba Justice e lo utilizza per i suoi obbiettivi, ma Gekko Kamen lo sconfigge con l'aiuto di Mammoth Kong. In seguito Dogma infuriato parte all'attacco diretto di Gekko Kamen e quest'ultimo lo elimina.\nQualche tempo dopo a minacciare il mondo arriva Zanne di Drago, un essere dalle origini probabilmente diaboliche che fa di tutto per rubare il cristallo O.H., questo cristallo ha tra i tanti poteri quello di trasformare l'acqua in aria dalle propriet\u00e0 pure. Gekko Kamen aiuta a difendere il cristallo O.H. dagli attacchi di Zanne di Drago fino a cui questo decide di attaccare il mondo attraverso dei missili nucleari. Gekko Kamen e i suoi amici riescono a sventare la minaccia e nella battaglia finale Zanne di Drago si trasforma in un drago gigantesco che viene per\u00f2 sconfitto da Gekko Kamen.\nTrasmissione.\nEdizione italiana.\nIn Italia questa serie \u00e8 stata trasmessa solo su emittenti locali. Successivamente \u00e8 stata replicata nel contenitore Contactoons per la prima volta con una sigla italiana, cantata da Santo Verduci.\nEredit\u00e0 culturale.\nG\u014d Nagai ha creato una serie hentai tratta da Gekko Kamen con il nome ."}
{"id": "1144898", "revid": "729019", "url": "https://it.wikipedia.org/wiki?curid=1144898", "title": "Tour dei British and Irish Lions 1899", "text": "Una selezione delle Isole britanniche di Rugby si reca in Australia per un lungo tour.\nCapitano era Matthew Mullineux\nPer la prima volta erano presenti nei 21 giocatori, rappresentanti di tutte e quattro le nazioni. Disput\u00f2 21 partite (17 vinte) conteggiando anche quelle contro i team statali di Northern Queensland e Victoria. Si giocarono 4 test match contro la Australia. I Turisti ne vinsero 3."}
{"id": "1144899", "revid": "228587", "url": "https://it.wikipedia.org/wiki?curid=1144899", "title": "Petit-Canal", "text": "Petit-Canal (\"Piccolo canale\") \u00e8 un comune francese di 8.184 abitanti situato nella parte settentrionale dell'isola di Grande-Terre e facente parte del dipartimento d'oltre mare di Guadalupa. \nIl territorio comunale occupa gran parte della fascia costiera settentrionale dell'isola dalla costa atlantica a quella caraibica.\nIl monumento ai caduti della prima guerra mondiale (1914-1918).\nA Petit Canal \u00e8 situato un monumento dedicato ai caduti della prima guerra mondiale.\nL'autore del monumento \u00e8 uno scultore italiano che poi visse in Francia per lungo tempo dove gli venne incaricato come commissione pubblica una scultura in bronzo (foto).\nPer lungo tempo questa scultura in bronzo dopo essere stata collocata in sede nella cittadina di Petit Canal \u00e8 stata oscurata la firma e l'originale integrit\u00e0 dell'opera a causa di interventi esterni cromatici (fatta da gente locale anonima) che hanno coperto il bronzo.\nL'autore di questa scultura si chiama Giuseppe Pannini (1899-1977) scultore e fonditore che visse nel primo Novecento (dagli anni Venti fino ai primi anni Quaranta) a Parigi dove aveva uno studio e una fonderia dove tanti artisti (sia stranieri che italiani) hanno realizzato diverse opere in bronzo. "}
{"id": "1144901", "revid": "10473", "url": "https://it.wikipedia.org/wiki?curid=1144901", "title": "ACS-360", "text": ""}
{"id": "1144904", "revid": "1305772", "url": "https://it.wikipedia.org/wiki?curid=1144904", "title": "BPE", "text": ""}
{"id": "1144905", "revid": "834", "url": "https://it.wikipedia.org/wiki?curid=1144905", "title": "Bpe", "text": ""}
{"id": "1144908", "revid": "123960756", "url": "https://it.wikipedia.org/wiki?curid=1144908", "title": "Florestano Vancini", "text": "Biografia.\nNato a Ferrara il 24 agosto 1926, \u00e8 cresciuto a Boara. \nDocumentarista fin dal 1949, esord\u00ec con \"La lunga notte del '43\" (1960), tratto da uno dei \"Racconti ferraresi\" di Giorgio Bassani.\nDopo \"La banda Casaroli\" (1962) e \"La calda vita\" (1964), ha diretto \"Le stagioni del nostro amore\" (1966), ' (1971), ' (1972), \"Il delitto Matteotti\" (1973), \"Amore amaro\" (1974), \"Un dramma borghese\" (1979), \"La baraonda\" (1980), \"La neve nel bicchiere\" (1984).\nPassato alla televisione, ha ottenuto successo con \"La piovra 2\" (1986), secondo capitolo di una serie contro la mafia e, nel 1992, con lo sceneggiato \"Piazza di Spagna\".\nNel 2005 \u00e8 tornato al cinema, dirigendo \"E ridendo l'uccise\".\nVancini ha diretto molti attori importanti del cinema italiano, come Gino Cervi, Vittorio Gassman, Gabriele Ferzetti, Gian Maria Volont\u00e9, Gastone Moschin. Particolarmente significativo e duraturo il sodalizio artistico e intellettuale con Enrico Maria Salerno, che ha prodotto i film pi\u00f9 significativi nella carriera del regista e dell'attore.\nNel 2019 gli viene dedicata dalla sua citt\u00e0 natale la Scuola d'arte cinematografica Florestano Vancini."}
{"id": "1144910", "revid": "767487", "url": "https://it.wikipedia.org/wiki?curid=1144910", "title": "Canale di Santa Barbara", "text": "Il canale di Santa Barbara \u00e8 un braccio di mare lungo circa 120\u00a0km e largo in media 40\u00a0km, che separa le Northern Channel Islands dalla California.\nIl suo punto pi\u00f9 stretto \u00e8 in corrispondenza dell'isola di Anacapa e misura circa 30\u00a0km.\n\u00c8 abbastanza trafficato, in quanto viene attraversato sia da battelli turistici diretti alle Channel Islands per fare \"whale whatching\", che da navi mercantili dirette da Los Angeles a Long Beach e viceversa.\nNel canale sono presenti numerose piattaforme petrolifere, che rovinano il panorama (nelle giornate terse sono ben visibili le Channel Islands) ed inquinano enormemente con le perdite di greggio."}
{"id": "1144912", "revid": "287204", "url": "https://it.wikipedia.org/wiki?curid=1144912", "title": "Tour della Nazionale di rugby a 15 dell'Irlanda 1899", "text": "Ventiquattro anni dopo il primo test internazionale, la Nazionale di rugby a 15 dell'Irlanda si imbarc\u00f2 per il primo tour internazionale nell'ottobre 1899. Diciassette giocatori furono selezionati per il viaggio in Canada. Non furono assegnati cap (ossia nessun incontro fu considerato ufficiale). bel 15 giocatori provenivano da 3 soli club (Universit\u00e0 di Dublino, Lansdowne e North of Ireland FC. In alcuni match la squadra scese in campo con soli 14 giocatori, causa infortuni ad alcuni giocatori, tra cui James Myles che si ruppe una gamba, rimanendo costretto a restare in Canada a curarsi sino a dicembre. Il viaggio venne finanziato da Duke Collins, un canadese di origine irlandese originario della contea di Dublino, ma residente a Toronto.\nIl bilancio fu di 11 incontri, con 10 vittorie e una sola sconfitta contro Halifax XV."}
{"id": "1144913", "revid": "1862310", "url": "https://it.wikipedia.org/wiki?curid=1144913", "title": "Monte Narsap", "text": "Il monte Narsap (groenlandese Narsap Qaqqaa, danese Narsaq Fjeld) \u00e8 una montagna della Groenlandia di 705\u00a0m. Si trova a 60\u00b058'N 46\u00b002'O; appartiene al comune di Kujalleq."}
{"id": "1144919", "revid": "228587", "url": "https://it.wikipedia.org/wiki?curid=1144919", "title": "Saint-Fran\u00e7ois", "text": "Saint-Fran\u00e7ois \u00e8 un comune francese di 14.552 abitanti situato sulla costa orientale di Grande-Terre e facente parte del dipartimento d'oltre mare di Guadalupa.\nIl territorio comunale occupa la stretta penisola orientale di Grande-Terre poco distante dal piccolo arcipelago delle \u00celes de la Petite Terre (\"Isole della piccola terra\") e dall'isola di La D\u00e9sirade.\nStoricamente la sua economia era incentrata sull'agricoltura (coltivazione del cotone), ma attualmente, invece, \u00e8 un'importante meta turistica e balneare."}
{"id": "1144920", "revid": "1862310", "url": "https://it.wikipedia.org/wiki?curid=1144920", "title": "Nasannguaq", "text": "Il Nasannguaq \u00e8 una montagna della Groenlandia di 1380\u00a0m. Si trova a 61\u00b001'N 45\u00b053'O; appartiene al comune di Kujalleq."}
{"id": "1144921", "revid": "1793900", "url": "https://it.wikipedia.org/wiki?curid=1144921", "title": "Northern Channel Islands", "text": "Le Northern Channel Islands sono le quattro isole che compongono il gruppo pi\u00f9 settentrionale delle Channel Islands.\nEsse sono Anacapa, San Miguel, Santa Cruz e Santa Rosa.\nAnacapa fa parte della contea californiana di Ventura, mentre le rimanenti tre isole fanno parte della contea di Santa Barbara.\nL'isola pi\u00f9 grande \u00e8 Santa Cruz (250 km\u00b2), la pi\u00f9 piccola Anacapa (3 km\u00b2). L'unica popolazione dell'intero gruppo \u00e8 costituita dai guardacoste del parco naturale."}
{"id": "1144925", "revid": "1862310", "url": "https://it.wikipedia.org/wiki?curid=1144925", "title": "Natinnguaq", "text": "Il Natinnguaq \u00e8 una montagna della Groenlandia di 1279\u00a0m. Si trova a 61\u00b017'N 45\u00b039'O; appartiene al comune di Kujalleq."}
{"id": "1144930", "revid": "110157", "url": "https://it.wikipedia.org/wiki?curid=1144930", "title": "Pham Thi Hoai", "text": "Nata nel 1960 nella provincia di Hai Duong e cresciuta nel Vietnam del Nord, ora vive in Germania.\nSi trasfer\u00ec a Berlino nel 1977 dove frequent\u00f2 l'universit\u00e0 di Humboldt e consegu\u00ec la laurea in studi archivistici. Ritornata in Vietnam nel 1983 and\u00f2 a vivere ad Hanoi dove lavor\u00f2 come archivista e inizi\u00f2 seriamente a praticare la scrittura.\nIl suo primo romanzo \"La messaggera di cristallo\" (Thi\u00ean s\u1ee9) fu pubblicato ad Hanoi nel 1988 e fu subito censurato dal governo vietnamita. Questo libro \u00e8 gi\u00e0 stato tradotto in inglese, francese, italiano, finlandese, francese e tedesco. Nel 1993 la versione in tedesco vinse il \"Frankfurt Literaturpreis\", come miglior romanzo straniero pubblicato in Germania, mentre la versione inglese vinse nel 2000 il \"Dinny O'Hearn Prize for Literary Translation\". Nello stesso anno Pham Thi Hoai lasci\u00f2 il Vietnam per tornare a Berlino dove ancora oggi vive e lavora.\nDalla Germania la scrittrice fond\u00f2 e tuttora cura il giornale virtuale \"Talawas\".\nOltre al suo romanzo, acclamato in tutto il mondo, Pham Thi Hoai ha pubblicato sei saggi, due collezioni di brevi storie, \"M\u00ea L\u1ed9\" 1989 e \"Man N\u01b0\u01a1ng\" 1995 e un altro romanzo, Marie S\u1ebfn 1996. Ora \u00e8 una famosa traduttrice di letteratura tedesca, ha tradotto opere di Kafka, Brecht, Bernhard e D\u00fcrrenmatt dalla lingue originale al vietnamita. \u00c8 anche editrice dell'opera \"Tr\u1ea7n D\u1ea7n \u2013 Ghi: 1954-1960\", una collezione di pagine di diario scritte da Tr\u1ea7n D\u1ea7n. I suoi saggi e le sue storie sono apparse nelle riviste letterarie degli Stati Uniti d'America, dell'Australia, della Svizzera e della Germania, oltre che in numerose antologie di opere moderne vietnamite.\n\"Sunday menu\" una raccolta di brevi storie \u00e8 stata tradotte in francese, \"Menu du Dimanche\", ma non esiste ancora una traduzione in lingua italiana."}
{"id": "1144931", "revid": "1793900", "url": "https://it.wikipedia.org/wiki?curid=1144931", "title": "Southern Channel Islands", "text": "Le Southern Channel Islands sono il gruppo pi\u00f9 meridionale delle Channel Islands, composto da quattro isole: Santa Barbara, San Nicolas, San Clemente e Santa Catalina.\nL'isola maggiore \u00e8 Santa Catalina (194 km\u00b2), che \u00e8 anche l'unica abitata stabilmente, con una popolazione di circa 3700 persone, distribuite nei comuni di Avalon e Two Harbors.\nSan Clemente e Santa Catalina appartengono alla contea californiana di Los Angeles, mentre Santa Barbara appartiene all'omonima contea e San Nicolas alla contea di Ventura."}
{"id": "1144933", "revid": "1862310", "url": "https://it.wikipedia.org/wiki?curid=1144933", "title": "Nunasarnaasaq", "text": "Il Nunasarnaasaq \u00e8 una montagna della Groenlandia di 770\u00a0m. Si trova a 60\u00b054'N 45\u00b053'O; appartiene al comune di Kujalleq."}
{"id": "1144937", "revid": "1862310", "url": "https://it.wikipedia.org/wiki?curid=1144937", "title": "Nunasarnaq", "text": "Il Nunasarnaq (danese: Strygejernet) \u00e8 una montagna della Groenlandia di 675\u00a0m. Si trova a 60\u00b058'N 45\u00b047'O; appartiene al comune di Kujalleq."}
{"id": "1144942", "revid": "62221", "url": "https://it.wikipedia.org/wiki?curid=1144942", "title": "Aspidiotus perniciosus", "text": ""}
{"id": "1144951", "revid": "1745361", "url": "https://it.wikipedia.org/wiki?curid=1144951", "title": "Axto", "text": "Axto \u00e8 un personaggio minore del mito di Minosse e del Minotauro.\nMentre Pasifae si trovava nella vacca di bronzo costruita per lei da Dedalo perch\u00e9 potesse unirsi al Toro di Creta, fu vista da un contadino che lavorava nei campi, Axto.\nQuest'ultimo venne catturato e portato al cospetto del re, il quale lo fece torturare per tre giorni, fino a quando Axto rivel\u00f2 ci\u00f2 che aveva visto."}
{"id": "1144953", "revid": "1862310", "url": "https://it.wikipedia.org/wiki?curid=1144953", "title": "Monte Nuniagiarfiup", "text": "Il monte Nuniagiarfiup (groenlandese: Nuniagiarfiup Qaqqaa) \u00e8 una montagna della Groenlandia di 646\u00a0m. Si trova a 60\u00b053'N 45\u00b023'O; appartiene al comune di Kujalleq."}
{"id": "1144955", "revid": "2083485", "url": "https://it.wikipedia.org/wiki?curid=1144955", "title": "Frank Lisciandro", "text": "Biografia.\nNato a Brooklyn, ha studiato fotogiornalismo alla Michigan State University, successivamente si diplom\u00f2 in sceneggiatura e produzione cinematografica alla University of California UCLA. Fu proprio in questi anni che conobbe Jim Morrison, il noto cantante - leader dei Doors con il quale nacque una stretta e duratura amicizia. \u00c8 stato regista insieme a Jim Morrison del film \u2018HWY\u2019, ed ha effettuato le riprese di \u2018Feasts of Friends\u2019. Nel 1978 Lisciandro ha co-prodotto un album di poesia e musica dei Doors intitolato \u2018An American Prayer\u2019. Successivamente ha curato due libri di poesie di Jim Morrison \u2018The American Night\u2019 e 'Wilderness'. Il suo ultimo lavoro \u00e8 un album fotografico su Jim Morrison dal titolo \u2018Jim Morrison diario fotografico\u2019 che nelle sue 175 pagine raccoglie moltissime foto, alcune inedite su Jim Morrison del quale cerca di dare anche attraverso la scrittura di alcuni dialoghi, aneddoti, racconti, un'immagine del cantante dionisiaco.\nNel luglio 2012 Lisciandro ha allestito una mostra fotografica in prima assoluta in Italia, dal titolo \"Obiettivo L.A. Woman\", grazie alla mediazione dell'organizzatore Giuseppe Sterparelli. Gli scatti ritraevano i Doors e il loro leader durante le \"session\" del loro ultimo e storico disco L.A. Woman, di cui si \u00e8 da poco celebrato il quarantennale. Nel novembre 2015 \u00e8 tornato in Italia grazie al The Doors Italia Fan Club per promuovere il suo ultimo libro: Jim Morrison: Una conversazione tra amici, dove racconta un Jim inedito attraverso le storie e gli aneddoti dei suoi amici dall'infanzia all'et\u00e0 adulta.\nNel 2017 torna in Italia al festival internazionale della poesia di Genova interpretando in un reading, poesie inedite e non, dello stesso amico scomparso, accompagnato nella performance da 2 nipoti dello stesso Jim Morrison e alla chitarra da Fabio Cubisino"}
{"id": "1144958", "revid": "1862310", "url": "https://it.wikipedia.org/wiki?curid=1144958", "title": "Nuuluk", "text": "Il Nuuluk \u00e8 una montagna della Groenlandia di 823\u00a0m. Si trova a 60\u00b058'N 45\u00b026'O; appartiene al comune di Kujalleq."}
{"id": "1144960", "revid": "6923", "url": "https://it.wikipedia.org/wiki?curid=1144960", "title": "Santa Rosae", "text": "Santa Rosae \u00e8 un'antica isola posta al largo delle coste californiane, in corrispondenza delle Northern Channel Islands, che ne costituiscono i resti attuali.\nPrima della fine dell'ultima era glaciale, le Northern Channel Islands erano infatti riunite in un'unica isola, che prese la forma attuale dopo l'innalzamento del livello dei mari di 120\u00a0m, in seguito allo scioglimento dei ghiacciai.\nSi hanno inoltre indizi della presenza di un'ulteriore isola sommersa, denominata Calafia, posta fra Santa Rosae ed il continente.\nL'isola di Santa Rosae \u00e8 conosciuta per aver ospitato una ricca fauna pleistocenica, nella quale spiccano il mammut pigmeo (\"Mammuthus exilis\") e l'uomo di Arlington Springs."}
{"id": "1144966", "revid": "62221", "url": "https://it.wikipedia.org/wiki?curid=1144966", "title": "Comstockaspis perniciosa", "text": ""}
{"id": "1144968", "revid": "122315", "url": "https://it.wikipedia.org/wiki?curid=1144968", "title": "Channel islands", "text": ""}
{"id": "1144973", "revid": "1543377", "url": "https://it.wikipedia.org/wiki?curid=1144973", "title": "Qaqqarsuaq (Narsaq)", "text": "Il Qaqqarsuaq \u00e8 una montagna della Groenlandia di 685\u00a0m. Si trova a ; appartiene al comune di Kujalleq."}
{"id": "1144975", "revid": "169568", "url": "https://it.wikipedia.org/wiki?curid=1144975", "title": "Cogeneratore", "text": ""}
{"id": "1144985", "revid": "1305772", "url": "https://it.wikipedia.org/wiki?curid=1144985", "title": "Qaqqarsuaq", "text": "Qaqqarsuaq \u00e8:"}
{"id": "1144994", "revid": "1862310", "url": "https://it.wikipedia.org/wiki?curid=1144994", "title": "Qaqqarsuatsiq", "text": "Il Qaqqarsuatsiq \u00e8 una montagna della Groenlandia di 702\u00a0m. Si trova a 60\u00b056'N 45\u00b013'O; appartiene al comune di Kujalleq."}
{"id": "1144995", "revid": "57342", "url": "https://it.wikipedia.org/wiki?curid=1144995", "title": "Cascate di Valganna", "text": "Le cascate di Valganna sono delle cascate artificiali che si trovano in Valganna, nel comune di Induno Olona, in provincia di Varese.\nCaratteristiche.\nLe cascate sono originate da una delle tre sorgenti principali del fiume Olona. Pi\u00f9 precisamente, fanno parte del ramo del fiume che nasce all'Alpe Ravetta (618 m s.l.m.) La quota base della cascata \u00e8 613 m, mentre il salto \u00e8 20 m. Vicino alle cascate vi sono le omonime grotte.\nDato che nelle acque dell'Olona sono presenti carbonati, sulle cascate \u00e8 possibile ammirare il fenomeno del deposito del travertino. Conosciute localmente anche come \"sorgenti petrificanti\", le cascate sono state create artificialmente all'inizio del XX secolo per migliorare il prelievo dell'acqua dal fiume. In inverno, a causa del clima rigido e dell'insolazione praticamente assente, sono spesso ghiacciate."}
{"id": "1145000", "revid": "125371334", "url": "https://it.wikipedia.org/wiki?curid=1145000", "title": "Eremo di Santa Caterina del Sasso", "text": "Leremo di Santa Caterina del Sasso (per esteso eremo di Santa Caterina del Sasso Ballaro) \u00e8 un monastero sorto a strapiombo sulla sponda orientale del lago Maggiore, nel comune di Leggiuno (VA).\nStoria.\nLa costruzione del complesso di Santa Caterina vedrebbe le sue origini secondo la tradizione nel 1170, quando un tal Alberto Besozzi di Arolo, mercante e usuraio del tempo, scampando a un naufragio durante una traversata del lago, avrebbe fatto voto a Santa Caterina d'Alessandria di ritirarsi per il resto della sua vita in preghiera e solitudine in una grotta in quel tratto di costa. L\u00ec avrebbe costruito una cappella alla Santa, ancor oggi individuabile sul fondo della chiesa. In seguito fatto beato, i suoi resti riposano all'interno della chiesa. \nIl complesso monastico sorse tra il XIII e il XIV secolo, con la costruzione, da parte di alcuni nobili di Ispra, delle due chiese dedicate a Santa Maria Nova e San Nicolao. Se la prima venne edificata a partire dal 1270 come \"ex-voto\" per aver ottenuto la liberazione da un branco di lupi che razziava di continuo il bestiame, della seconda si sa solo che era gi\u00e0 in costruzione il 5 settembre 1301, giorno di una donazione di terreni a favore dei frati \"de Saxobalaro\". Di sette anni pi\u00f9 tardi \u00e8 invece la prima menzione di una terza chiesa, dedicata a Santa Caterina \nIl complesso venne inizialmente retto per un breve periodo dai Domenicani, ai quali si devono gli affreschi di San Nicolao (1300-1320). Nel 1339 si registra la consacrazione degli altari delle chiese di Santa Maria e di San Nicolao; al XIV secolo risalirebbe la realizzazione non solo delle tre chiese (aggregate un unico edificio solo nel XVI secolo) ma anche della sala capitolare del convento meridionale e di un edificio centrale anch'esso di pertinenza dei frati (il cosiddetto \"conventino\"). Nel 1379 il complesso pass\u00f2 ai \"fratres\" di Sant'Ambrogio ad Nemus, i quali vi si stabilirono fino al 1643, anno in cui Urbano VIII ne soppresse l'ordine. Due anni pi\u00f9 tardi, lo stesso papa decise di unire l'eremo alla commenda pavese di Santa Maria in Pertica. Il 12 novembre 1648, il commendatario Benedetto Odescalchi lo trasfer\u00ec ai Carmelitani di Mantova, i quali si insediarono nel complesso a partire dal 1670 e vi rimasero fino alla soppressione del loro ordine, avvenuta nel 1770 per mano dell'imperatrice Maria Teresa.A seguito della soppressione, la chiesa e l'eremo vennero assegnati alla chiesa di Santo Stefano in Leggiuno, al prevosto della quale and\u00f2 anche una porzione degli immobili. La restante parte venne invece suddivisa tra i canonici coadiutori di San Primo in Leggiuno e i parroci di Arolo, Cerro e Laveno. Per il complesso inizi\u00f2 cos\u00ec un periodo di decadenza, aggravato da una frana che, attorno alla met\u00e0 del XIX secolo si port\u00f2 via parte del sentiero che, fin dal 1574, da Reno portava direttamente alla chiesa. A seguito dello smottamento, venne costruita la lunga scalinata che, ancora oggi, permette di raggiungere il complesso dalla parte opposta rispetto alla chiesa.\nLa frana ottocentesca non era tuttavia la prima ad aver influenzato la storia dell'eremo. Agli inizi del Seicento, cinque grossi massi erano infatti franati sulla chiesa, sfondando la volta della cappella che aveva inizialmente ospitato il sepolcro di Alberto Besozzi e che, in seguito allo smottamento, era stata appunto ribattezzata come \"cappella dei sassi\". I massi rimasero incastrati nella copertura della cappella fino alla notte tra l'11 e il 12 maggio 1910, quando caddero a terra senza ulteriori danni, e vennero portati via dalla chiesa solo durante una campagna di restauri avvenuta nel 1983.\nConsiderato monumento nazionale dal 1914, il 4 giugno 1970 il complesso pass\u00f2 di propriet\u00e0 dal Beneficio parrocchiale di Leggiuno all'Amministrazione provinciale di Varese. Da quella data iniziarono consistenti restauri ed opere di consolidamento e stabilizzazione delle rocce, sia alla base sia sopra degli edifici, permettendo di salvare il santuario e di riaprirlo il 10 settembre 1986, giorno in cui il cardinal Martini consacr\u00f2 il nuovo altare in pietra di Baveno. \nDal 1986 al 1996 \u00e8 stato retto da una comunit\u00e0 domenicana, sino al 2018 dagli oblati benedettini; dalla primavera 2019 la gestione religiosa dell'Eremo \u00e8 affidata alla Fraternit\u00e0 Francescana di Betania.\nDescrizione.\nIl convento.\nL'antico convento oggi comprende vari edifici:\nLa torre campanaria.\nA strapiombo sul lago si erge il campanile romanico, risalente al XIV secolo. Alta dodici metri, la torre venne originariamente costruita come campanile della chiesa di San Nicolao, con cui era direttamente collegata attraverso una porta oggi murata. A partire dal XVI secolo, con la costruzione dell'attuale edificio sacro unico, l'ingresso venne collocato nel portico rinascimentale. La cella campanaria presenta un'apertura per lato, ad eccezione di quello esposto a nord, in cui \u00e8 stata murata; la presenza di un sostegno centrale dell'architrave conferisce loro l'aspetto di bifore.\nLa chiesa.\nEsterno.\nLa facciata della chiesa si presenta oggi con un porticato rinascimentale con quattro archi a tutto sesto e tre colonne in pietra di Angera, con capitelli a foglia, realizzato nel 1508. Il porticato conserva i resti di un ciclo di affreschi attribuito ad uno dei figli di Bernardino Luini; nell'opera, oltre a quel che resta di un'immagine di San Pietro, compaiono i santi Nicolao, Pietro da Verona, Lucia, Maria Maddalena e Caterina. Una palma, uno staffile e una ruota da tortura, simboli del martirio della santa titolare dell'eremo, si ritrovano invece addossati alla base delle volte, dal lato della parete della chiesa. Altre scene della vita di Santa Caterina si trovavano negli spazi superiori tra le arcate.\nInterno.\nLa chiesa attuale, realizzata alla fine del XVI secolo, si sviluppa su cinque precedenti ambienti originariamente separati: quattro di essi corrispondono oggi ad altrettante cappelle (delle quali tre rispettivamente collocate dove un tempo si trovano le chiese di San Nicolao, Santa Caterina e Santa Maria Nova), mentre il quinto non \u00e8 altro che il sacello dove sono poste le spoglie del beato Alberto Besozzi all'interno di una teca di vetro. Il corpo visibile all'interno della teca \u00e8 in realt\u00e0 una statua in legno raffigurante lo scheletro del beato, i reali resti sono conservati in un'urna celata all'interno del cuscino. \nFra le numerose opere di pregio presenti si citano un frammento una \"Crocifissione con cinque santi\" e una \"Crocifissione con due santi\". Sull'altare maggiore si segnalano una pala del 1612 con lo \"Sposalizio mistico di santa Caterina d'Alessandria tra San Nicolao e il beato Alberto Besozzi\", un \"Cristo in Piet\u00e0\", ed una \"Santa Caterina sepolta dagli angeli\". Sia la pala sia gli affreschi della volta dell'altarmaggiore sono opere di Giovanni Battista De Advocatis. \nLa prima cappella a sinistra dell'altare maggiore un tempo costituiva l'abside della chiesa di San Nicolao. Una delle vele della volta presenta un affresco ritraente un \"Cristo benedicente in mandorla\", circondato dai simboli dei quattro evangelisti (1438). Nelle vele adiacenti, raffigurazioni dei Dottori della Chiesa in trono, i Santi Ambrogio e Agostino. Al di sotto si trovano le tracce martellinate di un affresco trecentesco con la \"Crocifissione, la testa di san Giovanni Evangelista ed alcuni soldati romani\" .\nSi citano inoltre le vetrate istoriate, un paliotto in scagliola della scuola dei maestri intelvesi (fine XVII secolo-inizio XVIII), un organo napoletano opera di Domenico Antonio Rossi (1783) e due statue lignee, entrambe risalenti al XVII secolo: la prima, situata all'interno della cappella di Santa Maria Nova, \u00e8 una statua policroma della \"Vergine col Bambino\"; la seconda rappresenta invece Santa Caterina ed \u00e8 conservata nell'cappella dedicata alla stessa santa.\nDi particolare interesse anche il sacello, che costituisce il nucleo pi\u00f9 antico del complesso (risalendo al 1195) e nel quale nel 1535 furono portate le reliquie del beato Alberto Besozzi. Si presenta su un livello inferiore rispetto alle restanti parti della chiesa, riprendendo le dimensioni del sepolcro di Santa Caterina sul Monte Sinai. Al di sopra della finestra, sulla parete esterna, sono affrescate alcune immagini della traslazione del corpo della santa - da parte degli angeli - al Monte Sinai; sulla parete che ospita la porta d'ingresso al sacello, altri affreschi (risalenti al XVI secolo) raffigurano le nozze mistiche della santa, poste fra Sant'Ambrogio, San Gregorio Magno e Sant'Agostino. Sopra al sacello si trova una volta affrescata con una raggiera con lo Spirito Santo sotto forma di colomba e circondato da angeli, mentre un sottarco orientato verso nord ospita un affresco sul beato Besozzi (1892-1893), raffigurato mentre si trova in preghiera all'interno di una grotta che si apre sul lago in direzione dell'Isola Madre.\nAccessibilit\u00e0 e trasporti.\nL'eremo \u00e8 raggiungibile a piedi attraverso una scalinata che lo mette in comunicazione da un lato con la corte del Quicchio, piccolo agglomerato di case, dotato di posteggio per le auto e di un punto di ristorazione, dall'altro con un approdo realizzato, a servizio della Navigazione Lago Maggiore, che permette di raggiungere l'eremo in pochi minuti da Stresa. Dal 2010 \u00e8 inoltre attivo un ascensore, realizzato nella roccia.\nLimitatamente ai sabati e alle domeniche del periodo estivo, \u00e8 inoltre attivo un collegamento diretto con Laveno, gestito con autobus. A poco pi\u00f9 di 3\u00a0km dall'eremo \u00e8 inoltre presente la stazione di Sangiano, sulla linea Luino-Milano; pi\u00f9 distante, a circa 6\u00a0km, la stazione di Laveno Mombello Nord, posta a capolinea sulla ferrovia Milano-Saronno-Laveno.\nRiferimenti cinematografici.\nL'eremo di Santa Caterina del Sasso, seppur mai direttamente nominato, compare nelle riprese del film di Dino Risi \"La stanza del vescovo\" (1977); fu inoltre utilizzato dallo sceneggiato televisivo di Salvatore Nocita \"I promessi sposi\" (1989) come convento di Fra Cristoforo, pur non avendo in realt\u00e0 alcun legame reale con il romanzo manzoniano."}
{"id": "1145002", "revid": "1086846", "url": "https://it.wikipedia.org/wiki?curid=1145002", "title": "Associazione Sportiva Ambrosiana-Inter 1938-1939", "text": "Questa voce raccoglie le informazioni riguardanti l'Associazione Sportiva Ambrosiana-Inter nelle competizioni ufficiali della stagione 1938-1939.\nStagione.\nIn Serie A l'Ambrosiana-Inter giunge terza in campionato, 4 punti sotto i campioni d'Italia del Bologna, in Coppa Italia i nerazzurri portano a casa la prima Coppa Italia della propria storia, sconfiggendo in finale il Novara, nella Mitropa Cup la squadra esce ai quarti di finale contro lo \u00dajpest, vincitore poi del torneo. La societ\u00e0 compens\u00f2 il ritiro di mister Armando Castellazzi con Tony Cargnelli, teorico del sistema (modulo che sostituisce il classico metodo danubiano), e fece ritornare Attilio Demar\u00eda dal Sudamerica. La squadra cos\u00ec rinnovata arriv\u00f2 terza in Serie A e vinse la sua prima Coppa Italia nel 1938-39 battendo in finale il Novara per 2-1 con gol di Ferraris II e Frossi."}
{"id": "1145005", "revid": "709565", "url": "https://it.wikipedia.org/wiki?curid=1145005", "title": "Monofur", "text": "monofur \u00e8 un carattere monospazio di tipo geometric rounded sans-serif e deriva dal carattere eurofurence che a sua volta deriva dal font Malvern creato tra il 1991 ed il 1994 per TeX. Le varianti disponibili sono regolare e corsivo, inoltre presenta i numeri in maiuscoletto.\nIl set di caratteri comprende l'alfabeto latino, l'alfabeto greco e l'alfabeto cirillico. Il font \u00e8 distribuito come freeware ed \u00e8 disponibile in formato TrueType e Type 1."}
{"id": "1145009", "revid": "767487", "url": "https://it.wikipedia.org/wiki?curid=1145009", "title": "Abd Allah ibn Muhammad", "text": "Biografia.\nFiglio di Muhammad I ibn Abd al-Rahman, degli Omayyadi dell'emirato di Cordova e di Ushar, divenne il settimo emiro di Cordova il 24 giugno 888, alla morte del fratello al-Mundhir ibn Muhammad I, all'assedio di \u02bfUmar b. \u1e24af\u1e63\u016bn, a Bobastro (Malaga). Si dice che fosse presente anche lui nell'accampamento in cui il fratello moriva e che il dottore aiut\u00f2 al-Mundhir a morire con una punta avvelenata.\nIl governo di Abd Allah fu caratterizzato da continue guerre tra arabi, berberi e mulad\u00ed. Il suo potere di emiro fu esercitato solo nella zona di Cordova, mentre per il resto di al-Andalus governavano famiglie ribelli che non accettavano la sua autorit\u00e0.\nIn tutte le citt\u00e0 si erano formate due fazioni: gli arabi e gli spagnoli (sia musulmani che cristiani), che si combattevano tra loro.\nPer quanto non abiurasse alla religione islamica fino all'889, Ibn \u1e24af\u1e63\u016bn costitu\u00ec dunque il massimo pericolo per la dinastia omayyade, assai pi\u00f9 di quello rappresentato dal pur bellicoso (ma, tutto sommato, meno preoccupante) regno asturleonese.Dopo aver posto sotto il proprio controllo le province di Rayyo (dove si trovava Bobastro), di Elvira (dove sorgeva Granada) e di Ja\u00e9n, Ibn \u1e24af\u1e63\u016bn riusc\u00ec ad allearsi con le popolazioni di Archidona, Baeza, \u00dabeda e Priego.Nell'891 Ibn \u1e24af\u1e63\u016bn, fu sconfitto vicino al castello di Polei e perse diverse citt\u00e0; Abd Allah, dopo la vittoria, massacr\u00f2 tutti i cristiani, mentre i musulmani delle citt\u00e0 conquistate, venivano perdonati.\nGi\u00e0 nell'892, Ibn \u1e24af\u1e63\u016bn si era ripreso, e riconquist\u00f2 le citt\u00e0 che aveva perduto.\nAbd Allah, nel 901, fece la pace con Ibn \u1e24af\u1e63\u016bn, che si era alleato coi Banu Qasi e col re delle Asturie Alfonso III, ma nel 902 la guerra riprese e si protrasse sino alla morte di Abd Allah, che stava ottenendo dei successi e migliorava le sue posizioni.\nIl figlio che aveva designato come successore, fu assassinato da un fratello, che fu giustiziato dal padre, che nomin\u00f2 come suo successore il nipote \u02bfAbd al-Rahm\u0101n, figlio del figlio assassinato.\nMor\u00ec il 15 ottobre 912 e gli succedette il nipote \u02bfAbd al-Rahm\u0101n III."}
{"id": "1145013", "revid": "767487", "url": "https://it.wikipedia.org/wiki?curid=1145013", "title": "Rhizopus", "text": "Il Rhizopus \u00e8 un genere di muffe che si trova generalmente nel suolo, nella frutta e nella verdura marce, nelle feci animali e nel pane andato a male.\nBiologia.\nLe diverse specie di Rhizopus producono spore per via sia sessuale che asessuale. Le sporangiospore asessuali sono prodotte dentro una struttura simile a una capocchia di spillo, lo sporangio, e sono geneticamente identiche al loro genitore. Le zigospore sono prodotte dopo la fusione di due miceli durante la riproduzione sessuata e danno vita a colonie geneticamente diverse dai loro genitori.\nPericolosit\u00e0 e utilit\u00e0.\nAlcune specie di \"Rhizopus\" possono colpire l'uomo, provocando forme di zigomicosi analoghe a quelle prodotte dal genere \"Mucor\". Le zigomicosi animali e umane dovute a queste specie costituiscono infezioni serie e anche fatali a causa del rapido ritmo di crescita.\nAltre specie sono patogene per le piante, come \"Rhizopus nigricans\" e \"Rhizopus arrhizus\".\nDue specie sono invece utili. \"Rhizopus oligosporus\" \u00e8 usato per la produzione del tempeh, pane di soia fermentata popolare in Indonesia. \"Rhizopus oryzae\" invece \u00e8 usato per la produzione di bevande alcoliche in Asia."}
{"id": "1145015", "revid": "287204", "url": "https://it.wikipedia.org/wiki?curid=1145015", "title": "Sporting Club Centro Giovani Calciatori Viareggio", "text": "Lo Sporting Club Centro Giovani Calciatori Viareggio, meglio noto con la sigla CGC Viareggio, \u00e8 un'associazione polisportiva fondata il 20 novembre 1947 con cinque sezioni: calcio, pallacanestro, pallavolo, atletica ed hockey su pista. Questa ultima sezione rappresenta il fiore all'occhiello della societ\u00e0. Essa \u00e8 famosa in Italia per l'organizzazione del Torneo Internazionale di calcio giovanile \"Coppa Carnevale\" (detto anche Torneo di Viareggio). \u00c8 una delle poche societ\u00e0 in Italia ad aver portato le proprie squadre nei rispettivi massimi campionati in due sport differenti (hockey e pallavolo).\nL'associazione \u00e8 proprietaria del \"PalaBarsacchi\", impianto sportivo acquisito nel novembre 2017 dopo il fallimento della \"Viareggio Patrimonio\", societ\u00e0 in house del comune di Viareggio, precedente titolare dell'impianto.\nSezione calcio.\nOrganizza il Torneo di Viareggio e ha diverse squadre nelle categorie del settore giovanile. \nGli anni '70 vedono militare nelle squadre giovanili alcuni ragazzi che intraprenderanno la carriera professionistica: fra tutti Carlo Bresciani, attaccante di Viareggio, Fiorentina e Foggia.\nSezione atletica.\nCome il calcio, creata fin dal 1947, ha formato diversi atleti portandoli a vincere titoli regionali e nazionali. Alcuni hanno raggiunto la Nazionale italiana. Alla sezione \u00e8 stata consegnata la Stella d'Argento al Merito sportivo.\nSezione pallavolo.\nLa sezione pallavolo venne creata nel 1973 dalla fusione con la Societ\u00e0 GS Fontanella. Ha raggiunto negli anni settanta la massima serie in 2 stagioni: Serie A 1976-1977 e Serie A1 1978-1979.\nEcco i nomi delle giocatrici autrici dell'impresa: Laura Letari, Alessandra Monciatti, Patrizia Motto, Carla Volpi, Suelly Giagnoni, Giovanna Bianucci, Bruna Piacentini e Angela Lunardini. Allenatore Michele Bertolucci.\nSezione pallacanestro.\nIl CGC cura il settore giovanile allestendo diverse squadre dall'Under-18 al minibasket.\nSezione hockey.\nLa sezione hockey venne creata nel 1969 dalla fusione con la Societ\u00e0 Pattinatori Viareggini, fondata nel 1947, raccogliendo l'eredit\u00e0 di un buon movimento di giocatori gi\u00e0 negli anni trenta, dovuta alla presenza di numerose piste di pattinaggio. La prima partita ufficiale fu giocata nel febbraio 1938 contro il Pisa.\nNel 1970 arriv\u00f2 la prima promozione nella massima serie. Nel 1976, nonostante militasse in serie B, il Centro raggiunse la finale di Coppa Italia dove venne sconfitto dal Novara che in quegli anni dominava il campionato. In quella squadra esord\u00ec il giovane portiere Alessandro Cupisti.\nLa stagione 2010-2011 vede per la societ\u00e0 viareggina, la conquista del primo trofeo nazionale della sua storia, la Coppa Italia, al termine di un doppio confronto contro il tenace Valdagno (5-5 all'andata e 5-4 al golden goal nel ritorno).\u00c8 il 23 novembre 2010.\nIl 7 giugno 2011 diventa per la prima volta Campione d'Italia, portando la serie della finale scudetto sul 3-0, alla meglio su 5 gare, contro il Valdagno nuovamente.\nIl 5 ottobre 2013 vince la sua prima Supercoppa Italiana, in finale unica, ai rigori ad oltranza, sempre contro il Valdagno, in casa della squadra veneta."}
{"id": "1145017", "revid": "295403", "url": "https://it.wikipedia.org/wiki?curid=1145017", "title": "North American Soccer League 1968", "text": "La North American Soccer League 1968 fu la prima edizione della neonata lega calcistica, nata dalla fusione della \"United Soccer Association\" e della \"National Professional Soccer League\", due leghe concorrenti che avevano operato l'anno precedente.\nAvvenimenti.\nLe gravi perdite economiche e l'affluenza di spettatori molto al di sotto delle aspettative, convinsero gli organizzatori della USA e della NPSL a porre fine al loro conflitto e ad unire le proprie forze in un'unica lega.\nDelle 22 squadre che avevano partecipato ai due campionati dell'anno prima, i e i fallirono, mentre nelle citt\u00e0 in cui entrambe le leghe erano presenti con un club si decise di spostare o chiudere una delle due rappresentanti. In pi\u00f9 i Boston Rovers cambiarono il proprio nome in Boston Beacons. Si presentarono quindi ai nastri di partenza 17 squadre, due in Canada e quindici negli Stati Uniti d'America.\nFormula.\nLe squadre erano suddivise in due conference, ulteriormente ripartite in due division per ogni conference. Ogni squadra giocava 32 incontri, 16 in casa e 16 in trasferta, incontrando pi\u00f9 frequentemente i propri rivali di division. La migliore squadra di ogni division veniva ammessa ai play-off.\nI play-off erano costituiti da semifinali a livello di conference e dalla finale del campionato. Tutti i turni si disputavano con la formula dell'andata e ritorno, in caso di parit\u00e0 nel risultato aggregato si disputavano i supplementari.\nDalla NPSL venne ereditato il peculiare sistema di punteggio per la regular season: venivano attribuiti 6 punti per ogni vittoria, 3 punti per ogni pareggio e 1 punto per ogni gol segnato, fino ad un massimo di 3 per ogni incontro.\nPlay-off.\nSemifinali.\nAndata\nRitorno\nFinale.\nAndata\nRitorno"}
{"id": "1145019", "revid": "1305772", "url": "https://it.wikipedia.org/wiki?curid=1145019", "title": "Karma Chameleon", "text": "Karma Chameleon \u00e8 un brano del gruppo musicale britannico Culture Club inserito nell'album \"Colour by Numbers\" del 1983.\nIl pezzo raggiunse la vetta delle classifiche in una quindicina di paesi e nel Regno Unito divenne il secondo brano della band a raggiungere la prima posizione nella classifica dei singoli, rimanendovi per sei settimane e diventando il singolo pi\u00f9 venduto del 1983. Negli Stati Uniti, invece, l'anno successivo la canzone rimase per quattro settimane alla prima posizione della Billboard Hot 100, diventando il maggiore successo della band e l'unico singolo con cui riuscirono a raggiungere la posizione numero uno negli Stati Uniti. La canzone occupa inoltre la posizione numero ottantatr\u00e9 nella classifica mondiale unificata dei singoli pi\u00f9 venduti di tutti i tempi.\n\"Karma Chameleon\" \u00e8 caratterizzata da una melodia orecchiabile e un testo che, nelle parole del suo autore, \u00e8 \"a dark emotional and sexual undercurrent\" (cos\u00ec descritto nel libretto di \"Greatest Moments\", nel 1998), traducibile come \"un flusso emotivo cupo, scuro e una corrente sessuale sotterranea, nascosta\". Il verso ripetuto pi\u00f9 volte nel corso della canzone, \"You come and go, you come and go\", allude agli incontri veloci, alle storie dove il sesso vince sull'amore, con l'amarezza che ne segue, mentre la frase \"You string along\" (\"sai soltanto ingannare\"), sottolinea la difficolt\u00e0 di aver fiducia in una relazione.\nIl lato B.\nKarma Chameleon viene pubblicata, in un'unica versione (quella dell'album, lunga 4'12\", senza remix o extended fino al \"Rewind Remix\", incluso nel \"Box\" dei Culture Club, uscito nel 2002), in formato 7\" e in formato 12\", in entrambi i casi su vinile. Sul retro del singolo 12\" compare la versione remixata 12\" di \"I'll Tumble 4 Ya\", ultimo singolo estratto dal primo album, che nel formato remix riscosse popolarit\u00e0 negli Stati Uniti.\nIl lato B del singolo 7\" contiene invece il brano \"That's the Way (I'm Only Trying to Help You)\", ballad, interpretata insieme alla corista Helen Terry, quinto membro \"virtuale\" dei Culture Club nell'epoca tra il 1983 e il 1984. Una dicitura accompagna il titolo del lato B: sul retro del 45 giri di Karma Chameleon, sotto il titolo principale, si specifica che il pezzo \u00e8 stato 'registrato dal vivo, in digitale, senza missaggio'.\n\"That's the Way (I'm Only Trying to Help You)\" \u00e8 stato pi\u00f9 volte riproposto dal vivo con Helen Terry, per esempio nei concerti di Londra all'Hammersmith Odeon e a Sydney, entrambi nel 1984, pubblicati in due DVD. Il brano \u00e8 stato anche reinterpretato con la nuova corista, Zee Cowling, per esempio in \"VH1 Storytellers\" (il bonus CD live annesso alla raccolta \"Greatest Moments\" del 1998), dove la band ha riproposto il pezzo dal vivo dopo quasi quindici anni, e in \"Live at the Royal Albert Hall\", il concerto per il ventesimo anniversario del gruppo, svoltosi a Londra nel 2002 e pubblicato in DVD l'anno dopo.\nVideoclip.\nIl videoclip di \"Karma Chameleon\" \u00e8 ambientato sul Mississippi nel 1870, come viene indicato nella didascalia iniziale. Ritrae persone che indossano costumi dell'epoca, tra cui dei ballerini vestiti in abiti i cui colori in risalto sono 'rosso, oro e verde' (\"red gold and green\", come recita il testo della canzone), che aspettano l'arrivo di un traghetto sulle rive di un fiume (nella finzione, il fiume \u00e8 appunto il Mississippi, ma la scena \u00e8 in realt\u00e0 girata sulle rive del Tamigi, a Despra Island, Weybridge).\nBoy George \u00e8 abbigliato in un costume sgargiante e viene ripreso sulla terraferma mentre canta il brano, fuori campo. Viene inquadrato un ladruncolo che gironzola tra la folla, sfilando portafogli dalle tasche, orologi dai polsi e gioielli dal collo o dalle orecchie delle ignare proprietarie, da lui abilmente distratte con adulazioni e lusinghe. Arriva una tipica imbarcazione fluviale, che su un lato porta il nome \u00abThe Chameleon\u00bb ('Il Camaleonte'), riprendendo il titolo della canzone, e le persone salgono a bordo.\nDurante il viaggio, per passare il tempo, si gioca una partita a carte, con Boy George che continua a cantare sullo sfondo, sempre fuori campo ma a bordo del battello, mentre suona un'armonica a bocca. Intanto, il ladruncolo viene colto in flagrante mentre bara al gioco e, dalla poppa della barca, viene gettato in acqua. Per tutto il video, bianchi e neri vengono ripresi mentre cantano e ballano insieme, uno scenario piuttosto improbabile all'epoca e nel luogo in cui \u00e8 ambientato il video.\nBoy George spieg\u00f2 che il rosso, l'oro, e il verde citati nella canzone sono i colori della bandiera della Giamaica, una terra che aveva da poco visitato e di cui si era innamorato (il che sembra strano, dato che proprio la bandiera giamaicana non contiene i Colori panafricani). Terence Trent D'Arby, nel brano \"Wishing Well\", del 1987, sembra alludere alla trama del videoclip, quando menziona un \"riverboat gambler\", che pare descrivere la figura del 'giocatore d'azzardo su di un battello fluviale' ritratta nel videoclip.\nCover.\nNel 2014 il brano viene reinterpretato in chiave punk rock dalla cover band statunitense Me First and the Gimme Gimmes nell'album Are We Not Men? We Are Diva!."}
{"id": "1145020", "revid": "767487", "url": "https://it.wikipedia.org/wiki?curid=1145020", "title": "Rusafa (Baghdad)", "text": "Ru\u1e63\u0101fa () \u00e8 uno dei nove distretti amministrativi di Baghdad. Ru\u1e63\u0101fa \u00e8 anche l'area centrale di Baghdad particolarmente vocata al commercio: un centro di mercati frequentati dai residenti sciiti e da operai.\nRu\u1e63\u0101fa \u00e8 il nome tradizionale della sponda orientale del fiume Tigri che scorre attraverso Baghdad, mentre il Karkh (nome del quartiere della Baghdad califfale) \u00e8 il nome dato alla sponda occidentale."}
{"id": "1145024", "revid": "767487", "url": "https://it.wikipedia.org/wiki?curid=1145024", "title": "Tautomeria", "text": "In chimica per tautomeria si intende una particolare forma di isomeria tra composti organici. Le molecole tra le quali esiste tautomeria sono dette \"tautomeri\" e la reazione chimica che serve per interconvertire i diversi tautomeri \u00e8 detta \"tautomerizzazione\".\nNella maggior parte dei casi la tautomerizzazione comporta un trasferimento di un protone o di un atomo di idrogeno, accompagnata dallo scambio di un legame covalente singolo con uno doppio adiacente: si parla in questo caso di \"tautomeria prototropica\"; pi\u00f9 rari sono i casi di \"tautomeria aniotropica\" in cui ad essere scambiato \u00e8 un gruppo idrossilico. In soluzione, dove \u00e8 possibile che avvenga la tautomerizzazione, si raggiunge un equilibrio chimico tra i vari tautomeri. L'esatta frazione di ciascun tautomero dipender\u00e0 da numerosi fattori quali la temperatura, il solvente e il pH.\nLe principali coppie tautomeriche sono:"}
{"id": "1145029", "revid": "287204", "url": "https://it.wikipedia.org/wiki?curid=1145029", "title": "Riccati", "text": "Riccati \u00e8 il cognome di diverse personalit\u00e0"}
{"id": "1145037", "revid": "2117580", "url": "https://it.wikipedia.org/wiki?curid=1145037", "title": "Danno", "text": "Un danno \u00e8 la conseguenza di un'azione o di un evento che causa la riduzione quantitativa o funzionale di un bene, un valore, un attrezzo, una macchina, un immobile o qualsiasi altra cosa abbia un valore economico, affettivo, morale.\nLe cause.\nL'azione o l'evento che causano il danno possono essere fortuiti o dovuti a forza maggiore (quali ad esempio: tromba d'aria, incendio, fulmine, inondazione, naufragio, guasto elettrico o meccanico, rottura, collisione, allagamento, incuria) oppure come conseguenza di volont\u00e0 premeditata (quali ad esempio: scasso ai fini di furto, danneggiamento per azione dolosa o vandalica, furto, malversazione, guerra).\nCaratteristiche.\nLa valutazione preventiva dei possibili danni sta alla base di quella che viene definita gestione del rischio. Occorre definire quali possono essere i rischi da danni che si possono correre nelle normali attivit\u00e0 umane, aziendali, familiari.\nLa prima attivit\u00e0 da sviluppare \u00e8: come prevenire e ridurre i rischi di danni. Successivamente va quantificata l'entit\u00e0 dei danni possibili e il valore dei beni soggetti a rischio.\nL'oggetto.\nIl danno pu\u00f2 riguardare beni materiali e fisici (quali: immobili, macchinari, materie prime, aree geografiche) oppure danni immateriali (quali: monetari/finanziari, all'immagine o reputazione di un'impresa/societ\u00e0/persona, alle prospettive future aziendali, commerciali, di profittabilit\u00e0).\nStrategie di difesa e prevenzione.\nOltre che con scelte tecniche e scelte organizzative che minimizzino i possibili danni, ci si pu\u00f2 proteggere attraverso coperture assicurative o con accantonamenti finanziari a riserva. In tutti questi casi \u00e8 buona norma valutare l'onerosit\u00e0 della copertura (tecnica, organizzativa o assicurativa) adottata con il valore del possibile danno che si andrebbe a subire. Quando il danno \u00e8 statisticamente certo o molto probabile, il costo della protezione tende ad aumentare in misura economicamente non sopportabile.\nValga per tutti la problematica dell'assicurazione contro la grandine in agricoltura. \u00c8 statisticamente accertato che in certe zone esistono dei corridoi climatici che sono particolarmente e frequentemente colpiti da grandinate, anche di grande violenza. Il danno da grandine non causa solamente il danneggiamento - parziale o totale - della produzione agricola, ma anche una perdita di produttivit\u00e0 delle piantagioni per gli anni successivi a causa di un danneggiamento delle piante (da frutto, da uva e simili) e delle strutture. Per un'efficace copertura assicurativa, nelle aree ad elevato rischio statistico, il costo dei premi da pagare sarebbe talmente alto da renderla antieconomica. Si \u00e8 proceduto in due direzioni: una con ; l'altra: con l'impianto di sistemi di protezione (reti, ad esempio), con sistemi di previsione, con sistemi a calore (razzi, fuochi).\nTipologia.\nDanno contrattuale.\nIl danno contrattuale racchiude, in realt\u00e0, molte ipotesi differenti tra loro, anche se riguardano essenzialmente sempre un inadempimento.\nDanno extracontrattuale.\n\u00c8 il danno che non rientra nelle ipotesi precedenti, basato sulla consolidata regola che guarda all'ingiustizia del danno e alla condizione soggettiva di chi lo ha cagionato. Prerogativa essenziale \u00e8 il carattere, almeno tendenzialmente, patrimoniale del danno da risarcire. Pur condividendone aspetti con il danno contrattuale, come il principio della casualit\u00e0 giuridica, se ne discosta perch\u00e9 non ci si attende un corrispettivo per l'aspettativa non realizzata, bens\u00ec per quella di non subire danni da terzi.\nDanni non patrimoniali.\nIl risarcimento per danno non patrimoniale ha natura bipolare, avendo funzione sanzionatoria-satisfattiva, in quanto oggetto del danno non \u00e8 l'esatta compensazione di un valore monetario relativo ad una perdita economica subita da un soggetto, ma una sorta di riparazione che soddisfi una perdita valutabile economicamente soltanto per via equitativa da parte del giudice. Molto si discute in dottrina sui criteri da adottare per capire quali circostanze siano da giudicare risarcibili e con quali metodi stabilire l'entit\u00e0 economica delle singole fattispecie, anche per la restrittiva disposizione dell'.\nSi riteneva un tempo risarcibile infatti soltanto il danno morale soggettivo, perch\u00e9 cos\u00ec previsto dalle disposizioni del codice: in realt\u00e0, con l'introduzione di altre figure come il danno esistenziale o quello biologico, si cerca oggi di relazionare queste nuove fattispecie, non inquadrabili nel danno morale, troppo specifico e di applicazione ristretta (senza contare che deriva solo da fattispecie penali), agli articoli della Costituzione riferibili ai diritti inviolabili della persona, soprattutto . Si pu\u00f2 affermare, anche per le perplessit\u00e0 sorte in dottrina, che il riferimento alle disposizioni costituzionali riguarda soltanto l'identificazione delle fattispecie da tutelare in via interpretativa, mitigando poi la decisione sul \"quantum\" grazie ad indici di valorizzazione (come la gravit\u00e0 dell'offesa, la consistenza dell'offesa ecc.).\nDanno morale.\nLa liquidazione del danno morale per la morte di un congiunto non pu\u00f2 che avvenire in base all'apprezzamento discrezionale del Giudice di merito, improntato a criteri equitativi. Nel motivare la liquidazione, \u00e8 sufficiente che il Giudice dimostri di avere tenuto presenti la gravit\u00e0 dei fatti, l'intensit\u00e0 del dolore patito a causa dell'evento luttuoso ed ogni altro elemento della fattispecie concreta. Costituisce motivazione adeguata, in proposito, il rilievo che la morte del congiunto abbia costituito una vera tragedia per i suoi familiari \nDanno all'ambiente.\nFigura introdotta con la legge 8 luglio 1986, n. 349 il cosiddetto \"danno all'ambiente\" consiste in un'alterazione, contro legge, che comprometta l'ambiente, distruggendolo, alterandolo o deteriorandolo anche solo in parte, causata da un fatto doloso o colposo.\nQuesta figura di danno, molto particolare, ha vari aspetti da analizzare. Innanzitutto il danno deve essere effettuato da un soggetto necessariamente con dolo o con colpa: gi\u00e0 per questo aspetto si differenzia molto dal basilare danno extra-contrattuale di natura aquiliana, perch\u00e9 in quel caso non sempre la colpa \u00e8 centrale come criterio di imputazione ma basta semplicemente che il danno sia ingiusto. La fattispecie dannosa, poi, deve essere prevista da un atto normativo e non semplicemente ingiusta. Queste due considerazioni nascono dal fatto che l'ambiente non \u00e8 n\u00e9 un diritto soggettivo riconosciuto ai singoli n\u00e9 un bene appartenente allo Stato, ma un semplice interesse della vita di tutta la societ\u00e0 che va tutelato in quanto tale. \u00c8 inoltre un danno di tipo meramente materiale, al contrario dei danni base che sono di tipo patrimoniale. \nMolta dottrina ritiene questa fattispecie una novit\u00e0 che esula dai criteri tipici di imputazione creando una nuova forma di responsabilit\u00e0 che attinge molto pi\u00f9 sul versante dei rimedi.\nNe discende che gli unici a poter chiedere il risarcimento sono lo Stato e gli Enti territoriali, spostando l'accento pi\u00f9 su un aspetto di legittimazione che su uno di titolarit\u00e0.\nOggi tuttavia bisogna tener conto del D.Lgs. 3 aprile 2006, n. 152 che ha parzialmente abrogato e modificato la legge del 1986.\nLa tutela giuridica.\nItalia.\nDal punto di vista giuridico il danno pu\u00f2 essere definito come la lesione (annientamento o menomazione) di un interesse altrui.\nPossono essere oggetto di tutela risarcitoria gli interessi procedimentali (gli atti di un procedimento) che siano ricollegabili ad un \"utilitas\", ossia un bene della vita protetto. La giurisprudenza individua una prima distinzione fra danni patrimoniali e non patrimoniali, dove i primi comportano una .\nLa successiva evoluzione giurisprudenziale ha notevolmente arricchito le tipologie di danni non patrimoniali che possono essere oggetto di risarcimento. Secondo i recenti orientamenti, i danni non patrimoniali si distinguono in:\nIl risarcimento dei danni non patrimoniali \u00e8 previsto all'art. 2059 del codice civile. La Corte Costituzionale italiana ha stabilito che il risarcimento dei danni non patrimoniali non \u00e8 subordinato ad una sentenza che accerti la commissione di un reato, come previsto dalla stessa legge.\nNell'ambito dei rapporti di lavoro, il danno esistenziale viene a specificarsi in quei danni alla personalit\u00e0 ricollegabili a lesioni dei diritti inviolabili della persona costituzionalmente garantiti che, nel campo del diritto del lavoro, sono:"}
{"id": "1145038", "revid": "767487", "url": "https://it.wikipedia.org/wiki?curid=1145038", "title": "Fravitta", "text": "Biografia.\nFravitta faceva parte della nobilt\u00e0 gota, ed era pagano, ragione per la quale venne lodato da Eunapio. Il suo popolo aveva stretto un accordo con l'imperatore Teodosio I (382), in base al quale i Goti sarebbero stati accolti nell'impero, stanziandosi nel basso Danubio col rango di \"foederati\". Non tutti i Goti gradivano questo accordo: la fazione \"nazionalista\" era capeggiata dal cristiano ariano Eriulfo, mentre Fravitta, che all'epoca era molto giovane ma che era gi\u00e0 un capo della fazione pro-romana. Nel 391 Eriulfo, mentre era a tavola con Teodosio, ebbe un alterco con Fravitta, che lo uccise con le proprie mani; i seguaci di Eriulfo cercarono di vendicarlo ma Fravitta fu difeso dalle guardie del palazzo imperiale, contribuendo a far perdere il favore dei Goti ma contribu\u00ec a rafforzare la posizione di Fravita a corte.\nGrazie ad un permesso speciale di Teodosio, Fravitta pot\u00e9 sposare una donna romana di alto lignaggio, favorendo cos\u00ec l'integrazione del proprio popolo all'interno della societ\u00e0 romana. Rimase leale all'impero per tutta la sua vita, facendo carriera nell'esercito fino ad essere nominato, nel 395, \"magister militum per Orientem\", con l'incarico di combattere dei ribelli in oriente.\nNel 400 fu nominato \"magister militum\" per porre fine alla rivolta del goto ariano Gainas in Tracia contro l'imperatore Arcadio: Fravitta comand\u00f2 la flotta imperiale che affront\u00f2 i ribelli che cercavano di attraversare verso l'Asia Minore. Come premio, il generale goto chiese di poter praticare i propri culti pagani in assoluta libert\u00e0; l'imperatore gli concesse questa possibilit\u00e0, onorandolo con il conferimento del consolato per l'anno successivo.\nNel 401 esercit\u00f2 regolarmente il consolato, che fu per\u00f2 l'acme della sua carriera, in quanto poco tempo dopo cadde vittima degli intrighi di corte a Costantinopoli, nati nell'ottica del cambiamento della politica di accoglienza dei Goti seguita alla rivolta di Gainas: Fravitta venne ingiustamente accusato di tradimento e ucciso per mano di Ierace."}
{"id": "1145039", "revid": "70217", "url": "https://it.wikipedia.org/wiki?curid=1145039", "title": "Yihequan", "text": ""}
{"id": "1145040", "revid": "70217", "url": "https://it.wikipedia.org/wiki?curid=1145040", "title": "Yihetuan", "text": ""}
{"id": "1145041", "revid": "767487", "url": "https://it.wikipedia.org/wiki?curid=1145041", "title": "Maurice Bloch", "text": "Biografia.\nNato nel 1939, attualmente insegna antropologia alla \"London School of Economic and Political Sciences\". Ha lavorato in particolar modo presso i Merina del Madagascar (gi\u00e0 studiati da Andre Itenau, fra gli altri).\nIn un suo lavoro del 1986 propone la sua particolare teoria del rituale poi sviluppata, dove suggerisce il meccanismo della violenza di ritorno come un sistema simbolico presente alla base di una vasta gamma (se non della totalit\u00e0) di rituali.\nOpere (parziale).\nIn italiano:"}
{"id": "1145042", "revid": "287204", "url": "https://it.wikipedia.org/wiki?curid=1145042", "title": "82656 Puskas", "text": ""}
{"id": "1145046", "revid": "3732", "url": "https://it.wikipedia.org/wiki?curid=1145046", "title": "Augusto Guerriero", "text": "Biografia.\nAugusto Guerriero \u00e8 figlio di un medico. Frequenta il liceo di Avellino con il suo amico Guido Dorso. Con lui collabora a \"Irpinia democratica\". Nel 1914 si laurea in giurisprudenza all'Universit\u00e0 di Napoli con una tesi su \"L'anarchismo di Leone Tolstoi\". In questo periodo si dedica alla letteratura e pubblica una prefazione ad un'edizione italiana del Maurice Maeterlinck: \"Tre drammi\". Allo scoppio della prima guerra mondiale \u00e8 neutralista e ritiene che il Presidente del Consiglio Salandra commetta un tragico errore intervenendo nel conflitto.\nAncora sconosciuto, nel 1917 invia un articolo critico dell'interventismo alla rivista \"Critica Sociale\" di Filippo Turati, che lo pubblica (firmato A. G.). Ne pubblicher\u00e0 altri due: in essi Guerriero prevede la crisi politica del dopoguerra che porter\u00e0 al fascismo. Invia un altro articolo al \"Il Mattino\" di Napoli diretto da Edoardo Scarfoglio, gli viene pubblicato e ne segue una collaborazione di carattere continuativo. Nel frattempo \u00e8 inviato al fronte con il grado di sottotenente.\nDal 1919 al 1945.\nAl termine della guerra, con la riapertura dei concorsi, entra nell'amministrazione pubblica (1920). Legge letteratura in inglese, francese (ha gi\u00e0 letto tutto Proust) e tedesco e inizia a studiare l'arabo. Nel 1922 \u00e8 un funzionario del Gabinetto del sottosegretario dell'Interno a Roma quando si fa trasferire a Bolzano. Si trova impiegato presso quell'amministrazione civile quando, nei primi di ottobre 1922, con la marcia dei fascisti su Bolzano, preludio di quella su Roma, si verificano dei disordini. Il borgomastro Julius Perathoner, l'ultimo di una lunga serie di borgomastri di lingua tedesca, \u00e8 rimosso e Guerriero, per la sua conoscenza del tedesco, \u00e8 nominato commissario dal governo Facta. Si adopera per una conciliazione fra popolazione tedesca e la popolazione italiana. Quando la nuova amministrazione fascista nomina un nuovo governatore, il 24 febbraio 1923 Guerriero lascia l'incarico con gli elogi della stampa locale.\nLegge il filosofo francese Sorel, teorico del sindacalismo rivoluzionario e studia economia (David Ricardo e John Maynard Keynes). Scrive gi\u00e0 sul rapporto fra comunismo e religione, un tema che ricorrer\u00e0 pi\u00f9 volte nei suoi scritti fino agli ultimi anni.\nNel 1924 pubblica sul \"Mattino\" una serie di articoli ostili al regime. Critica la politica \u201cavventurosa\u201d di Mussolini che definisce \u201cun arlecchino vestito da demagogo\u201d. Subisce la prima inchiesta ed \u00e8 costretto a lasciare l'attivit\u00e0 giornalistica e a trasferirsi presso l'amministrazione civile in Tripolitania. Nel 1929 \u00e8 al Ministero delle Corporazioni ove dirige l'Ufficio Industria. Suo diretto superiore \u00e8 il ministro Giuseppe Bottai. Continua a subire delazioni da parte dei fascisti ma Bottai lo protegge. Nel 1933 entra nella magistratura della Corte dei conti dove rimarr\u00e0 fino al 1957. Nel 1931 compie un viaggio di venti giorni in Unione Sovietica. Al ritorno pubblicher\u00e0 il saggio \"Piatiletka\" prevedendo il successo del piano quinquennale sovietico.\nRiprende a pubblicare qualche articolo: alcuni gli vengono pubblicati sulla \"Stampa\", diretta da Curzio Malaparte. Nel 1935-36 Vittorio Gorresio gli assegna una rubrica di attualit\u00e0 internazionale sull\u2019\"Eco del Mondo\". Rubrica che sar\u00e0 ripresa nel 1937 su \"Omnibus\", settimanale a rotocalco, edito da Rizzoli. Il direttore Leo Longanesi gli assegna lo pseudonimo di \"Ricciardetto\": con esso raggiunger\u00e0 la notoriet\u00e0 per il suo parlare chiaro e lo stile \u201csecco\u201d. \nDopo la chiusura inopinata di \"Omnibus\" Rizzoli fonda \"Oggi\", co-diretto da Mario Pannunzio ed Arrigo Benedetti (1939-1942). Guerriero pu\u00f2 continuare la sua rubrica di politica estera sul nuovo settimanale. Nel 1940 avvia una collaborazione con il rivale \"Tempo\" di Arnoldo Mondadori. Guerriero non \u00e8 solito rileggere i propri articoli una volta pubblicati, ma in redazione i suoi articoli sono modificati - a sua insaputa - per renderli accetti alla censura. Quando Guerriero se ne accorge, tronca la collaborazione. Torna allora alla Rizzoli, che pubblica e \"7 Giorni\" (1942-43). Dal settembre 1940, inoltre, \u00e8 chiamato da Aldo Borelli a collaborare alla terza pagina del \"Corriere della Sera\".\nDurante la seconda guerra mondiale, per sfuggire alla censura e ai tribunali del regime, usa il metodo tucidideo di analizzare gli eventi da osservatore in maniera distaccata, riportando tesi e fatti di entrambi i fronti, senza mai approvare n\u00e9 la guerra n\u00e9 la strategia di Mussolini che non nomina mai. Condanna espressamente l'antisemitismo nel 1938 e nel 1939.\nGli arrivano denunce e inchieste da parte del partito fascista, viene accusato di filosemitismo e Mussolini ordina di vigilare sui suoi articoli.\nNel gennaio 1943 Guerriero pubblica una raccolta di articoli, usciti negli anni precedenti, nel volume \"Guerra e dopoguerra\". Pur realizzando una serie di ritratti di personaggi politici (fra cui Winston Churchill per il quale tradisce la sua ammirazione) riesce a non parlare n\u00e9 di Mussolini n\u00e9 di Hitler e a comunicare ai lettori le sue analisi, che lasciavano presagire l'entrata in guerra dell'America, la guerra contro l'URSS e la sconfitta dell'Asse sul fronte russo. Durante l'occupazione nazista di Roma salva due ebrei ospitandoli nella sua casa, e raccoglie somme a favore delle vittime delle Fosse Ardeatine.\nCollaborazioni a riviste.\n\u00abOmnibus\u00bb (1937-39).\nAugusto Guerrero tiene la rubrica \u00abGuerra e Pace\u00bb: si occupa prevalentemente di politica estera ma non esita ad affrontare altri temi scottanti. \nComincia il primo articolo, apparso il 3 aprile 1937, con la previsione della guerra: \u00ab\u00c8 lecito pensare che oggi, giacch\u00e9 si parla tanto di guerra, la guerra non scoppier\u00e0? \u00c8 una speranza, o meglio, \u00e8 una ragione di sperare. Varr\u00e0 quel che varr\u00e0. Per conto nostro, non ci contiamo molto\u00bb.\nIl metodo che usa nel trattare argomenti critici \u00e8 quello di redigere l\u2019articolo riportando documenti e tesi opposte dando voce cos\u00ec a opinioni e notizie straniere (tratte da libri e pubblicazioni soprattutto inglesi ed americane) e nascondendo nelle citazioni il suo disaccordo con la politica nazi-fascista.\nGi\u00e0 nel n. 2 del 10 aprile 1937 riporta opposte tesi tedesche e inglesi affrontando il tema del rispetto dei trattati all'indomani della rottura del patto di Locarno da parte di Hitler con l'occupazione della Renania. Cita Machiavelli:\n\u00c8 consapevole di correre dei rischi con il regime, cos\u00ec nell\u2019articolo \u201cLotta religiosa in Germania\u201d scrive nelle prime righe: \n\u00ab1) se nel riferire i fatti riportiamo delle inesattezze \u00e8 delle fonti 2) l'opinione manifestata non sar\u00e0 nostra ma dei citati\u00bb. Nell\u2019articolo in \u00abTutto\u00bb del 5 marzo 1939 deve anche difendersi per aver riportato un riassunto del \u00abTimes\u00bb senza le virgolette. Nell\u2019articolo \u201cRazza e caratteri acquisiti\u201d, del 27 agosto 1938, la conclusione sulle opposte tesi \u00e8 che la teoria razziale non ha basi scientifiche. Nell\u2019articolo \u201cLa questione ebraica\u201d Guerriero esalta l\u2019ebraismo dei profeti contro il formalismo sacerdotale ebraico e cita uno studio di Giorgio Levi della Vida su Geremia per il quale: \u201d \u2026tutti gli uomini sono uguali dinanzi a Dio, quindi ogni distinzione di razza e di nascita scompare\u201d. Esprime in modo esplicito il suo pensiero sull\u2019antisemitismo in \u201cImmoralismo e ebraismo\u201d: \u00abL\u2019antisemitismo \u00e8 arido di cuore e futile nel ragionare. Un ufficiale ebreo ha tradito? Dunque tutti gli ufficiali ebrei tradiscono. Trotskij \u00e8 ebreo? Dunque tutti gli ebrei sono bolscevichi. Dalla negazione delle verit\u00e0 pi\u00f9 semplici trae origine la predicazione dell\u2019odio fra gli uomini. Vogliamo esprimere un voto: che si smetta questo orribile uso di rendere responsabile un popolo, una razza, una religione, dei peccati o delle stravaganze di un solo\u00bb.\nNell\u2019ultimo numero (quello del \u201csorbetto di Leopardi\u201d che avrebbe causato la chiusura del settimanale) scrive ancora degli ebrei, dopo le leggi razziali, accennando alla loro protezione: \u201c...l'America non fa niente per gli emigrati ebrei. Ma rimprovera aspramente l'Inghilterra di non fare abbastanza per essi\". Gli articoli sulla guerra di Spagna, critici verso Francisco Franco, suscitano l\u2019ostilit\u00e0 del regime. Fa delle previsioni: dopo aver previsto la guerra nel primo articolo citato, nel numero del 26 marzo 1938 prevede con precisione l\u2019invasione della Cecoslovacchia del marzo successivo: \u00abQuasi ogni anno, al mese di marzo, Hitler assesta un colpo allo stomaco alla diplomazia delle potenze democratiche: un anno il ripristino del servizio militare obbligatorio; un altro anno la Renania, quest\u2019anno \u00e8 stato il turno dell\u2019Austria. Il prossimo colpo Hitler lo sferrer\u00e0 sulla Cecoslovacchia\u00bb. La Cina resister\u00e0 al Giappone. L\u2019America pu\u00f2 entrare in guerra contro il Giappone.\nNon manca di fare dell\u2019ironia sugli esercizi ginnici imposti dal nazismo (e anche dal fascismo). L\u2019intera rubrica dell\u20198 maggio 1938 \u00e8 una presa in giro di Hitler. Lo fa in tono ironico attraverso un articolo di Francis Yeats Brown, che ha incontrato Hitler e lo elogia: \u201c...onesto, di una purezza fisica e morale, umile e ascetico..., un oratore che incanta le folle con un discorso di tre ore in cui legge statistiche..., Hermann G\u00f6ring una mente acuta, sembra pigro... non applaude perch\u00e9 grasso\u201d. Termina con la storiella comica del servizio militare del dittatore che, quand\u2019era soldato avrebbe fatto da solo cinque prigionieri.\nNei numeri del 22 e 29 gennaio 1938 Ricciardetto denuncia i delitti di Stalin. Sottaciuta \u00e8 l\u2019amarezza per tutti i delitti, anche di quelli di cui non pu\u00f2 scrivere: \u201cE a questo punto \u00e8 giunta l'umanit\u00e0. E dire che c\u2019\u00e8 chi crede che vi sia ancora una civilt\u00e0 da salvare!\u201d.\nLa tesi di fondo di tutti i suoi articoli \u00e8 che la politica debole, ambigua e pacifista dei governi democratici ha permesso l\u2019espansione politico-militare della dittatura tedesca e favorito l\u2019alleanza di Mussolini con Hitler. \n\u00abDalla fine della guerra in poi, la politica inglese ha accumulato errori su errori. Il primo e pi\u00f9 grande errore della Gran Bretagna fu quello di lasciar riarmare la Germania\u00bb. Si chiede se l'Inghilterra rinuncer\u00e0 all'impero: \u201dNessuna nazione rinuncia a freddo a un impero\" (altra previsione di una guerra). Ha quindi buon gioco nel criticare con numerosi articoli gli statisti europei che ritiene responsabili della debolezza democratica: L\u00e9on Blum, Yvon Delbos, Neville Chamberlain; Anthony Eden e gli isolazionisti americani. \u00c8 particolarmente duro con Eden, al quale rimprovera la rottura del fronte di Stresa. Mostra invece interesse per un deputato (allora isolato nel partito conservatore inglese) per la sua politica interventista: Winston Churchill e, per la stessa ragione, per Franklin D. Roosevelt.\n\u00abOggi\u00bb (1939-40).\nAnche sul settimanale di Arrigo Benedetti Guerrieri tiene la rubrica di politica estera: s'intitola \"XX Secolo\" ed \u00e8 firmata \"Farfarello\". Con l'ingresso dell'Italia nella Seconda guerra mondiale Benedetti gli affida anche un'altra rubrica: \"Ferro e fuoco\u201d, che Guerriero firma con lo pseudonimo che aveva ad \"Omnibus\": Ricciardetto. Come su \"Omnibus\u201d pubblica notizie e opinioni della stampa dei paesi democratici con il pretesto di criticarle e tace in maniera sospetta sulla politica di Mussolini, che non nomina mai perch\u00e9 dissente dalla sua politica estera. Scrive con ammirazione di Churchill e degli inglesi. Paolo Monelli nel suo libro \"Roma 1943\" parla della chiusura del settimanale e afferma che \u201cfu sottoposto a sequestri, minacce, ... si prevedevano cose che poi puntualmente si avveravano\u201d. Sono le previsioni di Guerriero. Il 2 settembre 1939 scrive che dopo il patto stipulato con Hitler questi \u201cin 24 ore pu\u00f2 fare la guerra ... il destino della Polonia e dell'Europa \u00e8 segnato\u201d. Il 23 settembre 1939 scrive: \"l'America si avvia a partecipare al conflitto\". Il 18 novembre 1939: \u201cla guerra \u00e8 ferma ma la Germania aggirer\u00e0 la linea Maginot e poi attaccher\u00e0 l'Inghilterra\u201d. Benedetti gli censura l\u2019articolo del 19 ottobre 1940 in cui aveva osato attribuire ad Hitler la responsabilit\u00e0 della guerra e gli toglie la rubrica \u201cFerro e Fuoco\u201d.\nL'ultimo articolo firmato Ricciardetto \u00e8 sulla Campagna di Russia: prevede la tattica sovietica del ritiro e della resistenza all\u2019interno.\n\u00abTempo\u00bb (1940-41).\nAugusto Guerriero collabora con articoli di politica estera firmati con il noto pseudonimo Ricciardetto. Non rilegge mai i suoi articoli e si accorge solo all\u2019inizio del 1941 che gli vengono modificati dalla redazione per renderli pi\u00f9 graditi al regime. Dal 10 aprile 1941 non collabora pi\u00f9 con la rivista.\nCome era gi\u00e0 successo in \u201cOmnibus\u201d e \u201cOggi\u201d Guerriero riceve le attenzioni delle autorit\u00e0 fasciste e in particolar modo di Mussolini. La sua segreteria, il 9 ottobre 1940, gli consegna un rapporto in cui \u00e8 scritto che: \"... su \u00abOggi\u00bb e \u00abTempo\u00bb, ... appaiono vari articoli di un certo Ricciardetto, ... naturalmente al lettore comune sfugge l'abilit\u00e0 dello scrittore ma da varie fonti raccolgo l'impressione gi\u00e0 da me riportata che sotto la vernice fascista molti di questi articoli nascondono un abile antifascismo [quest'ultima frase \u00e8 sottolineata da Mussolini con l'annotazione \u201cseguire\u201d]\".\nIl secondo dopoguerra.\nNell'immediato dopoguerra scrive articoli pieni di sdegno contro i crimini di Hitler e di Stalin ed accusa Mussolini per la sua entrata in guerra. Scrive per due quotidiani: \"Risorgimento Liberale\", \"Il Tempo\", e sui primi numeri del settimanale \"Il Mondo\". Richiamato nel 1946 al \"Corriere della Sera\", ne diviene il principale commentatore di politica estera. Collaborer\u00e0 per il quotidiano di Via Solferino per 26 anni.\nPrevede la guerra fredda, prende posizione contro l'avanzare dell'impero sovietico e critica l'inerzia della politica del presidente americano Truman per impedirne l'espansione. Avanza riserve sull'intervento di Kennedy in Vietnam e ne prevede l'insuccesso. Prevede, contro l'opinione di Walter Lippmann, l'esito della crisi dei missili di Cuba. Prevede anche il distacco della Cina dall'URSS, e, unico giornalista occidentale, la caduta di Nikita Sergeevi\u010d Chru\u0161\u010d\u0451v.\nDal 1950 inizia una fortunata rubrica, sempre di politica estera, nel settimanale di Arnoldo Mondadori, \"Epoca\", seguita dalle \"Conversazioni coi lettori\", che terr\u00e0 fino alla fine.\nNel 1966 il quotidiano statunitense \"The Christian Science Monitor\" lo definisce il \u201cWalter Lippmann italiano\u201d. Pubblica in \"Storia Illustrata\" una serie di articoli di storia italiana, dalla prima guerra mondiale alla seconda, nei quali attribuisce ad Antonio Salandra e a Benito Mussolini la piena responsabilit\u00e0 della partecipazione dell'Italia ai due conflitti mondiali e, di conseguenza, dei gravi danni che ne seguirono per il Paese, nei decenni successivi di ciascuna guerra. Sue battaglie su \"Epoca\" sono: la difesa degli ebrei e di Israele, la protezione degli animali e l'avversione per la vivisezione. Scrive a favore di un controllo demografico. Contro le nazionalizzazioni, contro l'istituzione delle regioni e di enti a suo dire inutili.\nGli articoli di politica interna sono poche decine in trent'anni. Inizia con le lodi della politica di Alcide De Gasperi per poi criticare, dal 1961 in poi, la politica della Democrazia Cristiana e del Partito Socialista Italiano che riteneva conducesse al dissesto le finanze pubbliche e alla corruzione. Denuncia la mafia, gli sperperi del denaro pubblico, i peculati e gli scandali politici, come quello di Michele Sindona, chiedendo arresti e indagini pi\u00f9 estese. Nel periodo prima e dopo il Sessantotto si prodiga affinch\u00e9 la stampa non fomenti gli animi con odii e accuse senza prove e prevede la \u201cguerra civile\u201d, come definir\u00e0 gli anni di piombo. Sin dal 1970 lancia l'allarme sul debito pubblico e, prima di morire, prevede per l'Italia il fallimento (\u201cl\u2018abisso\u201d).\nL'amicizia con Indro Montanelli si interrompe nel 1974 quando emergono le divergenze politiche fra i due, essendo Guerriero favorevole al compromesso storico perch\u00e9 lo riteneva nell'interesse dell'Italia mentre Montanelli ne \u00e8 l'oppositore pi\u00f9 tenace. Ad ogni modo \u00e8 Montanelli l'autore della voce che lo concerne nel \"Dizionario Biografico degli Italiani\".\nGli ultimi anni.\nNegli ultimi anni Augusto Guerriero si \u00e8 dedicato agli studi di critica neotestamentaria e della Critica delle forme (\"Formgeschichtliche Methode\") di Rudolf Bultmann. Porta quindi, per la prima volta, a conoscenza del grande pubblico italiano i risultati di quelle ricerche sulle origini del Cristianesimo e sul Ges\u00f9 storico, divulgandoli, sempre su \"Epoca\". Raccoglier\u00e0 poi questi articoli nei volumi \"Quaesivi et non inveni\" ed \"Inquietum est cor nostrum\". La sua ricerca di Dio gli guadagner\u00e0 le visite di Madre Teresa di Calcutta, che tenter\u00e0 invano di convertirlo alla fede.\nColpito nel 1970 da una grave forma di aracnoidite e da sordit\u00e0, trascorre gli ultimi anni immobilizzato fra il letto e la scrivania continuando a scrivere di politica estera fino alla fine. Nei suoi ultimi articoli approva la politica di Ronald Reagan (salito alla presidenza degli Stati Uniti nel gennaio 1980) nei confronti dell'Unione Sovietica, ma critica il finanziamento occidentale alla Cina, prevedendo l'enorme concorrenza delle sue industrie e la conseguente crisi occupazionale in Occidente."}
{"id": "1145052", "revid": "767487", "url": "https://it.wikipedia.org/wiki?curid=1145052", "title": "Maccaruni", "text": "I maccaruni o pizzarieddi sono un piatto tipico della cucina pugliese.\nPreparazione.\nIl piatto \u00e8 preparato con maccheroni cavati, modellati con un tipico arnese di ferro (detto \"frizzulu\" o \"cat\u00f9ru\") conditi con sugo di pomodoro e carne di capra o agnello.\nSecondo un'altra ricetta vengono conditi con cime di rape (che sono racemi ancora non fioriti di \"Brassica rapa sylvestris\"), e un soffritto di acciughe, aglio non troppo cotto e olio d'oliva robusto."}
{"id": "1145058", "revid": "32102", "url": "https://it.wikipedia.org/wiki?curid=1145058", "title": "Uguaglianza di Sophie Germain", "text": ""}
{"id": "1145068", "revid": "648716", "url": "https://it.wikipedia.org/wiki?curid=1145068", "title": "Juan Antonio Escurra", "text": "Fu presidente del Paraguay dal 1902 al 1904.\nArruolatosi nel 1878 come soldato semplice, Escurra fece carriera fino a diventare comandante delle forze di cavalleria (1892) e colonnello (1897). Ministro della Guerra e Marina nel governo del presidente Emilio Aceval (1898-1902), entr\u00f2 in contrasto col presidente, che rovesci\u00f2 col colpo di Stato del 9 gennaio 1902 grazie all'appoggio dei generali Bernardino Caballero e Patricio Escobar.\nEletto presidente costituzionalmente, Escurra introdusse alcune riforme: promulgazione della legge di organizzazione del servizio estero, invio di medici all'estero per perfezionamento, creazione della Direzione di Statistica, designazione di una commissione per la riforma dei codici.\nNell'agosto 1904 scoppi\u00f2 un'insurrezione liberale, guidata dall'avvocato Benigno Ferreira: subito sconfitti, i rivoltosi fuggirono inizialmente in Argentina, poi si riorganizzarono e scatenarono una guerra civile. Il 12 dicembre 1904 Escurra, con la mediazione di Argentina e Brasile, affid\u00f2 al liberale Juan Bautista Gaona il Ministero delle Finanze e firm\u00f2 a bordo della cannoniera \"El Plata\" il Patto del Pilcomayo, ponendo fine alla guerra civile. Il 19 dicembre Escurra fu destituito dal Congresso Nazionale insieme al vicepresidente Manuel Dom\u00ednguez e sostituito da Gaona."}
{"id": "1145069", "revid": "253269", "url": "https://it.wikipedia.org/wiki?curid=1145069", "title": "Lance LeGault", "text": "\u00c8 noto principalmente per aver interpretato il colonnello Roderick Decker nella serie televisiva A-Team.\nBiografia.\nLeGault nacque ia Chicago, figlio di Mary Jean (nata Kovachevich) e Ernest Legault. Il padre era di origini franco-canadesi mentre la madre era figlia di immigrati dell'Impero austro-ungarico. La famiglia era povera ed ha vissuto in un orfanotrofio per un periodo tra la morte di suo padre nel 1941 e quando sua madre si rispos\u00f2 nel 1943. Ha iniziato a lavorare a 11 anni ed \u00e8 stato licenziato a 13 anni quando hanno scoperto che non aveva 18 anni come aveva affermato.\n\u00c8 cresciuto a Chillicothe, nell'Illinois, e si \u00e8 laureato presso la Chillicothe Township High School nel 1955. All'universit\u00e0 municipale di Wichita si \u00e8 laureato in economia aziendale.\n\u00c8 stato sposato dal 1984 fino alla morte e ha avuto 4 figli: Maria, Teresa, Marcus e William Lance Junior. \u00c8 scomparso nel 2012 per insufficienza cardiaca nella sua casa di Los Angeles.\nCarriera.\nI primi tre film di LeGault furono girati con Elvis Presley in ruoli di stuntman; \u00e8 apparso anche nello speciale televisivo NBC di Presley nel 1968 \"Elvis\" (noto anche come \"68 Comeback Special di Elvis\"), dove sedeva a lato del palco suonando un tamburello .\nNel 1969, \u00e8 apparso come Iago nella versione teatrale britannica \"di Catch My Soul: Rock Othello\" di \"Jack Good\", e interpret\u00f2 di nuovo Iago nella versione cinematografica Metromedia del 1974 di \"Catch My Soul.\"\nHa recitato soprattutto in serie e film televisivi degli anni 70 e 80 ed era noto principalmente per la rappresentazione di personale militare severo e intransigente.\nIl suo ruolo pi\u00f9 noto \u00e8 stato nella serie degli anni '80, \"A-Team\" come colonnello Roderick Decker, un ufficiale dell'esercito degli Stati Uniti che cerca senza successo di catturare i fuggitivi veterani del Vietnam protagonisti della serie. Ha interpretato il ruolo del colonnello Decker dal 1983 al 1986.\nHa anche avuto un ruolo ricorrente in un'altra serie televisiva di successo degli anni '80, \"Magnum, P.I.\" come ufficiale dei Marines degli Stati Uniti, il colonnello \"Buck\" Green che spesso era in contrasto con il protagonista in quanto doveva coprire dei segreti militari.\nApparve anche in alcuni episodi di serie televisive quali: \"T.J. Hooker\", \"Supercar\", \"L'incredibile Hulk\", \"Dynasty\", \"MacGyver\", \"Airwolf\", \"La legge di McClain\" e \"Dallas\".\nIl tono della sua voce particolarmente basso e grave lo ha aiutato a ottenere ruoli (spesso) come cattivo o \"duro\". Ha anche intrapreso una carriera secondaria nel lavoro di voce Fuori campo. Per molti anni LeGault ha commentato i trailer dei programmi per la ABC. Ha anche doppiato alcuni personaggi di videogiochi.."}
{"id": "1145071", "revid": "767487", "url": "https://it.wikipedia.org/wiki?curid=1145071", "title": "Un ragazzo di Calabria", "text": "Un ragazzo di Calabria \u00e8 un film del 1987 diretto da Luigi Comencini.\nLa storia narrata \u00e8 ispirata alla figura di Francesco Panetta, calabrese di Siderno, primatista italiano nei 3000 metri siepi, che nel 1987 vinse l'oro ai mondiali di Roma.\nTrama.\n1960: in un paesino della provincia di Reggio Calabria, alla vigilia dei Giochi olimpici di Roma, Mim\u00ec un ragazzino con aspirazioni da atleta, si allena all'insaputa di suo padre, che desidera farlo studiare per sottrarlo alla miseria della sua condizione.\nMim\u00ec arriva addirittura a correre scalzo per non rovinare le scarpe: la sua passione finisce per commuovere sua madre, che non esita a sostenere il figlio, e desta l'interesse di Felice, un autista di corriera che diventa il suo \"allenatore\".\nLa vittoria di Abebe Bikila alle Olimpiadi, intravista sullo schermo del televisore di una famiglia di abbienti, servir\u00e0 da sprone per il ragazzo, che arriver\u00e0 a cogliere la prima vittoria proprio a Roma, in occasione dei Giochi della Giovent\u00f9.\nProduzione.\nCast.\nCome in gran parte dei film di Comencini, la parte del giovane protagonista \u00e8 affidata ad un ragazzo alle prime armi, Santo Polimeno, selezionato sul posto delle riprese. Nella parte della ragazza bionda e figlia dei \"ricchi\" c'\u00e8 una giovanissima Giada Desideri, qui al suo debutto, e che in seguito diverr\u00e0 apprezzata interprete di numerose fiction.\nColonna sonora.\nLe musiche sono di Vivaldi, in particolar modo estratte dal suo \"Concerto in do magg per mandolino archi e cembalo (RV 425)\"."}
{"id": "1145076", "revid": "1086846", "url": "https://it.wikipedia.org/wiki?curid=1145076", "title": "Associazione Sportiva Ambrosiana-Inter 1937-1938", "text": "Questa voce raccoglie le informazioni riguardanti l'Associazione Sportiva Ambrosiana-Inter nelle competizioni ufficiali della stagione 1937-1938.\nStagione.\nIn vista del campionato 1937-38 la squadra nerazzurra non conobbe mutamenti sostanziali, continuando ad affidarsi in particolare alla vena realizzativa delle proprie punte: a reggere il peso dell'attacco, in aggiunta a Frossi e Meazza, fu un Giovanni Ferrari assistito da Antonio Ferrara e Pietro Ferraris. Aggiudicatasi il titolo d'inverno con 4 lunghezze sulla Juventus, l'Ambrosiana-Inter sub\u00ec il temporaneo sorpasso dei bianconeri nella fase di ritorno. Da segnalare a tal proposito il knock-out nella stracittadina milanese del 20 febbraio 1938, tintasi di rossonero per la prima volta dall'istituzione del girone unico: la precedente affermazione del \"Diavolo\" era datata 8 luglio 1928.\nA fornire un'occasione di recupero soggiunsero le sconfitte dei torinesi con Triestina e Liguria, risultati che precipitarono i sabaudi a \u22122 dalla capolista lombarda: ad attendere gli uomini di Castellazzi nella domenica finale, con ben 5 compagini ancora matematicamente in lizza per lo Scudetto, fu il Bari. Alla trasferta coi pugliesi presenzi\u00f2 anche \u2014 dopo un viaggio solitario in treno \u2014 il sedicenne tifoso Giuseppe Prisco, futuro vicepresidente della societ\u00e0: imponendosi per 2-0 sul terreno dei biancorossi con gol di Meazza e Frossi (cui alcune fonti attribuiscono invece, seppur erroneamente, una doppietta) la \"Beneamata\" festeggi\u00f2 il quarto tricolore della propria storia. Con appena 33 anni d'et\u00e0, Castellazi risult\u00f2 l'allenatore pi\u00f9 giovane di sempre \u2014 primato tuttora ineguagliato \u2014 a trionfare in Serie A.\nNell'estate 1938 \u2014 dopo aver contribuito al successo della Nazionale azzurra ai Mondiali francesi con Meazza, Ferrari, Ferraris e Locatelli \u2014 la formazione partecip\u00f2 alla Coppa dell'Europa Centrale, arrendendosi allo Slavia Praga nel secondo turno: i boemi ipotecarono il passaggio gi\u00e0 all'andata per effetto di un clamoroso 9-0, punteggio destinato a rappresentare per i successivi ottant'anni la peggior d\u00e9b\u00e2cle di una formazione italiana in campo europeo.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 17 luglio 1938\"."}
{"id": "1145077", "revid": "481349", "url": "https://it.wikipedia.org/wiki?curid=1145077", "title": "Sette citt\u00e0 di Cibola", "text": "Le sette citt\u00e0 di C\u00ecbola (o sette citt\u00e0 d'oro) sono un luogo leggendario situato al di l\u00e0 del mondo conosciuto, .\nLe sette citt\u00e0 di Cibola furono cercate a lungo da Francisco V\u00e1zquez de Coronado nella sua spedizione nel Vicereame della Nuova Spagna nel 1542.\nFinzione.\nDiverse opere sono basate su immaginarie spedizioni alla ricerca delle mitiche citt\u00e0."}
{"id": "1145080", "revid": "2519", "url": "https://it.wikipedia.org/wiki?curid=1145080", "title": "Provincia di Zamboanga Sibugay", "text": "Zamboanga Sibugay \u00e8 una provincia delle Filippine. Il capoluogo e la citt\u00e0 pi\u00f9 popolosa della provincia \u00e8 Ipil.\nGeografia fisica.\nLa provincia di Zamboanga Sibugay ha una forma di arco ed occupa la parte meridionale del segmento centrale della penisola di Zamboanga sull'isola di Mindanao\nA sud si affaccia sulla baia di Sibugay, parte del golfo di Moro, e partendo da ovest, in senso orario, confina con l'area metropolitana di Zamboanga, con la provincia di Zamboanga del Norte e con la provincia di Zamboanga del Sur.\nIl territorio dal paesaggio molto vario \u00e8 caratterizzato dalla presenza del fiume Sibugay che forma una grande vallata che attraversa tutta la parte occidentale dell'isola e sfocia nella baia omonima.\nStoria.\nLa provincia di Zamboanga Sibugay \u00e8 stata costituita nel febbraio 2001 in seguito ad una votazione scorporando del territorio dalla provincia di Zamboanga del Sur.\nGeografia antropica.\nSuddivisioni amministrative.\nLa provincia di Zamboanga Sibugay comprende 16 municipalit\u00e0."}
{"id": "1145081", "revid": "1305772", "url": "https://it.wikipedia.org/wiki?curid=1145081", "title": "Donnacona", "text": ""}
{"id": "1145082", "revid": "253269", "url": "https://it.wikipedia.org/wiki?curid=1145082", "title": "Jason Wiles", "text": "Il suo ruolo pi\u00f9 importante \u00e8 quello del poliziotto Maurice Boscorelli nella serie tv \"Squadra emergenza\". \nBiografia.\nNato nel Missouri, nel 1970, inizia a prendere contatto con il mondo dello spettacolo, lavorando sul set del film \"Mr. &amp; Mrs. Bridge\", in seguito lavora in un film per la televisione tratto dal racconto \"A volte ritornano\", incluso nell'omonimo romanzo di Stephen King. Successivamente, a Los Angeles, lavora in vari spot pubblicitari e appare nel videoclip \"Always\" dei Bon Jovi, grazie al quale acquista visibilit\u00e0, tanto che nel 1994 partecipa al film-tv \"Roadracers\" di Robert Rodriguez mentre nel 1995 recita nel film di John Singleton \"L'universit\u00e0 dell'odio\" e in seguito interpreta 32 episodi di \"Beverly Hills 90210\", nel ruolo di Colin Robbins.\nDal 1999 al 2005, interpreta l'agente Boscorelli nella serie tv \"Squadra emergenza\", dopo la fine della serie, ha preso parte ad alcuni episodi di \"Una donna alla Casa Bianca\", mentre nel 2007 ottiene un piccolo ruolo nel film di David Fincher, \"Zodiac\". Dopo aver diretto il film del 2006 \"Lenexa, 1 Mile\", nel 2008 dirige, scrive e produce \"Play Dead\". Nel 2010 \u00e8 il protagoniste della serie \"Persone sconosciute\".\nVita privata.\nHa due figli (Georgia nata nel 2001 e Wilke Jackson nato nel 2004), nati dal matrimonio con Joanne Roberts, dalla quale ha divorziato nel 2009."}
{"id": "1145083", "revid": "1226", "url": "https://it.wikipedia.org/wiki?curid=1145083", "title": "Sette citt\u00e0 d'oro di C\u00ecbola", "text": ""}
{"id": "1145084", "revid": "118031", "url": "https://it.wikipedia.org/wiki?curid=1145084", "title": "Polignano a mare", "text": ""}
{"id": "1145085", "revid": "8913942", "url": "https://it.wikipedia.org/wiki?curid=1145085", "title": "Solfito sodico", "text": ""}
{"id": "1145086", "revid": "125389949", "url": "https://it.wikipedia.org/wiki?curid=1145086", "title": "1. Fu\u00dfballclub Union Berlin", "text": "L1. Fussballclub Union Berlin e.V., meglio noto come Union Berlin, comunemente chiamata in italiano Union Berlino, \u00e8 una societ\u00e0 calcistica tedesca con sede a Berlino, nel quartiere di K\u00f6penick. Milita in Bundesliga, la massima divisione del campionato tedesco di calcio.\nIl club ha origine nel 1906, con la fondazione della societ\u00e0 \"Fussballclub Olympia Obersch\u00f6nweide\"; dopo essere incorso in varie fusioni, scissioni, ridenominazioni e rifondazioni, nel 1966 ha acquisito la corrente ragione sociale.\nDal secondo dopoguerra al 1991, facendo base nella parte orientale di Berlino, il club ha militato nel sistema calcistico della Germania Est, raggiungendo come massimo successo una vittoria nella coppa nazionale. A quel tempo l'Union assunse il ruolo di \"squadra della dissidenza\", contrapponendosi in una forte rivalit\u00e0 con la concittadina Dinamo Berlino, legata a doppio filo all\"establishment\" politico-militare della DDR. A seguito della riunificazione tedesca, per contro, il club \u00e8 stato associato all\"Ostalgie\"; in tale epoca il risultato pi\u00f9 prestigioso \u00e8 costituito dal raggiungimento della finale di Coppa di Germania nel 2000-2001 e la successiva partecipazione alla Coppa UEFA 2001-2002.\nPi\u00f9 in generale, l'Union Berlino vanta un profilo storico-ideale di stampo anticonformista, che si \u00e8 tradotto in uno status di \"societ\u00e0 di culto\", corroborato dallo strettissimo legame intrattenuto con la propria tifoseria.\nStoria.\nDalla fondazione alla seconda guerra mondiale.\nLa storia sociale inizia il 17 giugno 1906 con la fondazione, nell'omonimo sobborgo alle porte di Berlino, del \"Fussballclub Olympia 06 Obersch\u00f6nweide\", che fuse in s\u00e9 tre societ\u00e0 preesistenti (il \"Frisch Auf\", il \"Preu\u00dfen\" e il \"Vorw\u00e4rts\") tutte basate nel medesimo quartiere.\nL'et\u00e0 media degli aderenti era piuttosto bassa, sicch\u00e9 a stretto giro l'Olympia si affili\u00f2 alle giovanili del concittadino Berliner TuFC Helgoland 1897, che per\u00f2 cess\u00f2 le attivit\u00e0 di l\u00ec a poco. La squadra pass\u00f2 quindi a essere una sotto-formazione del Berliner TuFC Union 92, societ\u00e0 vincitrice del titolo nazionale 1904-1905: nel 1907-1908 vinse l'ultimo livello dei campionati organizzati dal Verband Berliner Ballspielvereine (VBB, lega calcistica della citt\u00e0 di Berlino e del Brandeburgo).\nL'affiliazione con l'Union 92 termin\u00f2 gi\u00e0 nel 1909 e a quel punto la squadra decise di proseguire le attivit\u00e0 in autonomia: in segno di ringraziamento nei confronti della \"societ\u00e0 madre\", essa scelse di rinominarsi \"Union Obersch\u00f6neweide\" (poi \"Sportclub Union Obersch\u00f6neweide\", talora abbreviato in \"Union-Ob\") e di continuare a giocare in maglia bianco-blu.\nL'Union Obersch\u00f6neweide nei cinque anni seguenti inanell\u00f2 tre promozioni e nel 1914 arriv\u00f2 a militare in Verbandsliga (prima serie del VBB, che nel mentre si era fusa con altre leghe calcio locali e aveva mutato nome in Verband Brandenburgischer Ballspielvereine). Nel 1917 la squadra fu seconda in tale campionato, ma dovette fare i conti con i rovesci della prima guerra mondiale: circa il 60% degli affiliati venne chiamato alle armi (tra i quali si calcola che i 4/5 caddero in combattimento o in prigionia) e le attivit\u00e0 sportive dovettero essere fortemente limitate.\nSede degli allenamenti e delle partite fu, fino al 1920, un campo sportivo sito in Wattstra\u00dfe; successivamente la squadra trov\u00f2 definitivamente la propria sistemazione a K\u00f6penick, nella zona sportiva detta \"Sadowa-Platz\", al limitare della foresta di Wuhlheide. La prima partita giocata in tale sede fu un'amichevole contro il Norimberga, giocata il 7 agosto di quell'anno.\nA guerra finita, nel 1920 l'Union vinse per la prima volta il campionato brandeburghese, potendo cos\u00ec debuttare nella fase finale del campionato nazionale, ove venne poi sconfitta ed eliminata ai quarti di finale dallo col risultato di 2-3. Tre anni dopo il risultato venne migliorato con la conquista della finale per il titolo, che vide per\u00f2 imporsi l'HSV per 0-3.\nIl rendimento della squadra and\u00f2 per\u00f2 calando negli anni seguenti: nel 1925 i biancobl\u00f9 si piazzarono al secondo posto nel campionato brandeburghese e nel 1926 persero la finale della coppa cittadina (alla quale per\u00f2 non concorrevano club pi\u00f9 strutturati quali l'Hertha o il Tennis Borussia Berlin) contro il Viktoria. La defezione di giocatori talentuosi quali Otto Martwig e Karl Schulz contribu\u00ec alla crisi dei risultati, con la squadra che si riposizion\u00f2 a met\u00e0 classifica. In questo periodo and\u00f2 altres\u00ec diffondendosi tra i supporter del club il soprannome \"Eisern Union\" (\"unione di ferro\"), che gi\u00e0 in precedenza erano soliti chiamare i giocatori (perlopi\u00f9 figli di famiglie operaie) \"Schlosserjungs\", ossia \"fabbri ferrai\".\nL'avvento del regime nazista, dal 1933, coincise con una decisa riforma del calcio tedesco: le precedenti 30 leghe regionali vennero ridotte a 16 \"Gauligen\" da circa 160 squadre ciascuna. L'Union venne inserita in Gauliga Berlin-Brandenburg e qui continu\u00f2 il suo declino: al termine della stagione 1934-1935 retrocedette, per poi risalire subito in prima lega l'anno seguente, ma senza mai ottenere prestazioni di rilievo. Solo dopo lo scoppio della seconda guerra mondiale (che complic\u00f2 le attivit\u00e0 di molti club, falcidiandone le rose a seguito delle coscrizioni), nel 1940 l'Union vinse il campionato distrettuale e si qualific\u00f2 alla fase finale del nazionale, scegliendo per\u00f2 di ritirarsi prima di disputare il secondo turno contro il Rapid Vienna. Nel 1942 sopraggiunse una nuova retrocessione, dopodich\u00e9 la risalita del 1944 fu di poco valore, poich\u00e9 la rovina della Germania nelle fasi finali del conflitto segn\u00f2 la definitiva battuta d'arresto per le attivit\u00e0 calcistiche.\nLa divisione dopo la guerra.\nAl termine della seconda guerra mondiale le autorit\u00e0 alleate smantellarono tutte le associazioni dell'ex Germania nazista, comprese quelle sportive, ritenendole pressoch\u00e9 tutte compromesse con l'abbattuto regime. In tutti i settori della Berlino occupata venne altres\u00ec vietata fino al 1948 la creazione autonoma di nuovi club sportivi, che venne riservata alle autorit\u00e0 municipali. Le nuove \"Sportgemeinschaften\" (SG, ossia \"associazioni sportive\") che nacquero in quel tempo sotto l'egida comunale dovettero inoltre usare nuove denominazioni: fu cos\u00ec che l'Hertha BSC rinacque come \"SG Gesundbrunnen\" (e tale rimase fino al 1949), il Tennis Borussia divenne \"SG Charlottenburg\" e l'Union invece ebbe nuova vita dalla fine del 1945 come \"SG Obersch\u00f6neweide\" (siglato SGO). Fino all'anno seguente inoltre poterono giocarvi solo soggetti residenti nella capitale.\nDopo aver mancato all'esordio la qualificazione in Berliner Stadtliga (prima divisione cittadina), l'Obersch\u00f6neweide ottenne il risultato nel 1946-1947, vincendo altres\u00ec la coppa cittadina (ove riusc\u00ec a sconfiggere diverse squadre di categoria superiore). Nella stagione 1947-1948 l'SGO difese il titolo in coppa e vinse la Stadtliga, qualificandosi cos\u00ec alle finali nazionali, ove per\u00f2 venne eliminata ai quarti dal St. Pauli, che vinse per 0-7 la partita giocata dinnanzi ai 70.000 spettatori dello stadio olimpico di Berlino.\nNel 1948 venne meno il divieto di utilizzo delle vecchie ragioni sociali e la societ\u00e0 cambi\u00f2 denominazione in \"SG Union 06 Obersch\u00f6neweide\", col benestare delle autorit\u00e0 sovietiche (che ancora occupavano la parte orientale di Berlino): il nome infatti venne giudicato non connotato in \"senso borghese\". Nel mentre alcuni giocatori iniziarono ad abbandonare il club per trasferirsi nei settori occidentali della capitale, ove le possibilit\u00e0 di guadagno erano superiori.\nLa crisi divamp\u00f2 allorch\u00e9 nel 1949 il \"Deutsche Sportausschu\u00df\" (comitato d'indirizzo delle attivit\u00e0 sportive nella parte di Germania sotto occupazione sovietica) non accett\u00f2 la riforma dei contratti dei calciatori in senso professionistico voluta dalla lega calcistica berlinese e ritir\u00f2 dai campionati le squadre di Berlino Est. Gran parte dei giocatori dell'Union Obersch\u00f6neweide allora si trasfer\u00ec a Moabit, nel settore di occupazione britannico, ed elesse a proprio campo interno il Poststadion: la squadra, allenata da Johannes Sobek, si piazz\u00f2 seconda nella Stadtliga 1949-1950, ma venne esclusa d'ufficio dalle finali nazionali (ove avrebbe dovuto incontrare l'). Di riflesso quasi tutta la squadra (di cui Paul Salisch e Heinz Rogge erano gli elementi pi\u00f9 talentuosi) si stabil\u00ec definitivamente a Berlino Ovest e il 9 giugno 1950 costitu\u00ec un club autonomo denominato SC Union 06 Berlin, che da allora ebbe vita autonoma rispetto alla societ\u00e0 dell'est e arriv\u00f2 anche a disputare, con discreti risultati, alcune stagioni di Oberliga (all'epoca massima serie calcistica della Germania federale).\nIn Germania Est: dalle continue rifondazioni ai maggiori successi.\nQuel che rimaneva dell'Union Obersch\u00f6neweide a Berlino Est, indebolita dalla \"scissione forzata\", venne ammessa nel 1950 in DDR-Oberliga, prima divisione del sistema calcistico della Repubblica Democratica Tedesca: il campionato d'esordio venne concluso al 15\u00ba posto, non sufficiente per mantenere la categoria.\nIntervenne a quel punto il \"Deutscher Sportausschu\u00df\", che ritenendo opportuno mantenere due club berlinesi in massima serie, decise di salvare dalla retrocessione sia l'Union che il VfB Pankow, imponendo per\u00f2 che esse si associassero ai club sportivi dopolavoristici (\"Betriebssportgemeinschaften\", abbreviato BSG) legati alle maggiori imprese della citt\u00e0. L'Union venne pertanto incorporata nel BSG della \"VEB Transformatorenwerk Karl Liebknecht\", cambiando inoltre denominazione in \"BSG Motor Obersch\u00f6neweide\": in questa occasione vennero altres\u00ec abbandonati gli storici colori sociali biancobl\u00f9, cui subentr\u00f2 un nuovo schema cromatico biancorosso. Alcuni personaggi legati alla squadra provarono allora a proseguire autonomamente l'attivit\u00e0 con la vecchia denominazione, ma la loro squadra non riusc\u00ec mai ad emergere dalle divisioni inferiori e infine cess\u00f2 di esistere nel 1972.\nIl Motor Obersch\u00f6neweide resistette in DDR-Oberliga fino alla stagione 1952-1953, chiusa al 15\u00ba posto con susseguente retrocessione in DDR-Liga. Un'ulteriore retrocessione in Zweite DDR-Liga (terza serie) sopraggiunse al termine dell'annata 1954-1955.\nNel mentre la squadra si era distaccata dalla Karl Liebknecht ed era divenuta la sezione calcistica della polisportiva Sportclub Motor Berlin, che nel 1957 incorpor\u00f2 varie altre societ\u00e0 sportive cittadine divenendo TSC Obersch\u00f6neweide. Questa ragione sociale dur\u00f2 fino al 1963, quando a seguito di un'ulteriore fusione con lo Sportclub Rotation Berlin e lo Sportclub Einheit Berlin ebbe origine il Turn- und Sportclub Berlin (in breve TSC Berlin). In questa circostanza nella simbologia del club apparve per la prima volta l'orso, animale-simbolo della capitale tedesca.\nDietro a questi frequenti cambi di denominazione e riassetti societari si celava la regia politica che sovrintendeva allo sport in Germania Est: a titolo d'esempio, la creazione del TSC Berlin fu voluta espressamente dalla segreteria distrettuale della SED (il partito egemone del regime tedesco-orientale) al fine di disporre di una societ\u00e0 sportiva di matrice civile da contrapporre con efficacia ai club controllati dalle forze militari (ossia la Dynamo, espressione della \"Volkspolizei\", e il Vorw\u00e4rts, controllato dall'esercito).\nQuesta volubilit\u00e0 ebbe per\u00f2 il risultato di annacquare l'identit\u00e0 del club, che perse cos\u00ec il suo \"appeal\" nei confronti dei tifosi, che fino alla costruzione del muro di Berlino, iniziata nel 1961, preferirono di gran lunga seguire le partite della gi\u00e0 citata SC Union 06 Berlin, creata dagli \"scissionisti\" a Berlino Ovest, piuttosto che quelle del TSC. In aggiunta l'emorragia di giocatori talentuosi prosegu\u00ec anche dopo l'istituzione della Germania Est (nomi come G\u00fcnther Wirth, Horst Assmy e Lothar Meyer passarono infatti al Vorw\u00e4rts o alla Dynamo), sicch\u00e9 fino al 1962 la squadra rimase confinata in terza serie.\nRitornato in DDR-Liga, il TSC Berlin si propose come squadra di vertice, ma ancora per diverso tempo non riusc\u00ec a rientrare in Oberliga. Di questo periodo resta particolarmente nota la vittoria per 15-1 ottenuta contro il SC Frankfurt all'ultima giornata del campionato 1963-1964, chiuso al secondo posto alle spalle del SC Neubrandenburg.\nNella stagione 1965-1966 il TSC riusc\u00ec infine a primeggiare in DDR-Liga, con sei punti di vantaggio sulle altre squadre, e a riguadagnare un posto in Oberliga. Nel mentre erano per\u00f2 intervenute delle novit\u00e0: nel quadro di un progetto di potenziamento del calcio tedesco-orientale, le autorit\u00e0 preposte allo sport avevano stabilito che per ogni distretto della Repubblica Democratica Tedesca dovesse esistere un solo club d'alto livello, cui avrebbe fatto riferimento un certo numero di \"Leistungszentren\" (centri d'allenamento) incaricati di formare nuovi giocatori. La capitale fece eccezione, poich\u00e9 sia la Stasi che l'esercito pretesero che i rispettivi club (la Dynamo e il Vorw\u00e4rts) mantenessero uno status di prima fascia: a quel punto Herbert Warnke, presidente della \"Freie Deutsche Gewerkschaftsbund\" (la federazione sindacale nazionale) chiese che, per parit\u00e0 di trattamento, si accordasse il privilegio anche a un club civile, destinato \"ai lavoratori\". In virt\u00f9 di ci\u00f2, il 20 gennaio 1966 il club di Kopenick venne scisso dalla polisportiva TSC e rifondato con la nuova denominazione \"1. Fussballclub Union Berlin\", in italiano \"Union Berlino\".\nLa stagione d'esordio dell'Union Berlino fu inaspettatamente di buon livello, con la squadra capace di piazzarsi al sesto posto, davanti peraltro ad entrambi i club concittadini (coi quali and\u00f2 sviluppandosi una sentita rivalit\u00e0): in tal modo arriv\u00f2 la qualificazione all'Intertoto, che l'anno seguente permise agli \"Eisernen\" di giocare i suoi primi match internazionali, attraendo una quantit\u00e0 sempre maggiore di pubblico a presenziare alle gare interne sul campo di Kopenick.\nL'anno seguente l'Union colse il maggior successo della sua storia, aggiudicandosi la FDGB Pokal nella finalissima contro il Carl Zeiss Jena (all'epoca campione in carica della DDR), che venne sconfitto per 2-1. In teoria ci\u00f2 le avrebbe dato diritto a concorrere alla Coppa delle Coppe; tuttavia a seguito degli eventi della primavera di Praga la UEFA decise di evitare il pi\u00f9 possibile gli scontri diretti tra squadre dell'Europa occidentale e quelle provenienti dall'est. Per tutta risposta la federcalcio della DDR (unitamente alle omologhe di Unione Sovietica, Polonia, Bulgaria e Ungheria) deliberarono il ritiro delle loro squadre dalle competizioni continentali (fatta salva la sola Coppa delle Fiere).\nIl 1968-1969 fu inoltre una stagione difficile per l'Union, che chiuse il campionato in ultima posizione e retrocedette: l'anno successivo primeggi\u00f2 nel girone nord di DDR-Liga e ottenne l'immediata risalita in Oberliga. Infine nel campionato di prima divisione 1970-1971 gli \"Eisernen\" si piazzarono quinti, in quello che rimase il loro miglior piazzamento di sempre.\nVa inoltre segnalato che tra il 1969 e il 1971 l'Union Berlino gest\u00ec anche una squadra femminile.\nDagli anni 1970 al crollo della DDR: alterne fortune.\nNel 1971 il Vorw\u00e4rts venne trasferito a Francoforte sull'Oder: l'Union e la Dynamo rimasero pertanto le uniche due squadre a contendersi la scena calcistica di Berlino Est. La circostanza coincise con una nuova ridistribuzione dei centri d'allenamento territoriali, decisa dopo che nel lustro precedente la sistemazione prefissata non aveva dato i risultati sperati in termini di miglioramento della pratica pedatoria nella DDR. Per quanto concerne la capitale, se prima i tre club avevano ricevuto un numero praticamente uguale di centri da gestire, stavolta la ripartizione fu estremamente sfavorevole per l'Union, alla quale vennero intestati soli sei centri contro i trentotto della Dynamo.\nAnche a seguito di una tale amputazione del \"bacino di giocatori\", l'Union perse competitivit\u00e0 e nel 1973 retrocedette in seconda divisione. A seguito di tale rovescio il suo giocatore pi\u00f9 rappresentativo e amato, Reinhard Lauck, si trasfer\u00ec alla Dynamo: ci\u00f2 cooper\u00f2 a creare un clima di crescente acrimonia e rivalit\u00e0 verso il club concittadino, pesantemente favorito dalla propria contiguit\u00e0 alla Stasi (e dunque al governo).\nNel mentre la DDR-Liga era stata ristrutturata in cinque gironi, i cui club vincitori andavano poi a sfidarsi in un ulteriore girone, dal quale venivano poi promossi in Oberliga i primi due. Tale meccanismo vanific\u00f2 per due anni di fila le vittorie ottenute dall'Union nel proprio raggruppamento, cui fecero seguito un quarto e un quinto posto nell\"Aufstiegsrunde\". La promozione in massima serie venne riottenuta nel campionato 1975-1976, grazie alla terza vittoria consecutiva nel girone di competenza e al successivo secondo posto nel gruppo di spareggio.\nGrazie all'arrivo del tecnico Heinz Werner, gli \"Eisernen\" riuscirono a ri-stabilizzarsi in Oberliga: alla prima giornata del campionato 1976-1977 inflissero una sorprendente sconfitta per 1-0 alla Dynamo, bissando il risultato all'inizio del girone di ritorno (le partite si giocarono allo Stadion der Weltjugend davanti a circa 45.000 spettatori). Questi risultati, ottenuti contro quella che era considerata la \"squadra del regime\", rafforzarono la popolarit\u00e0 del club, che negli anni successivi registr\u00f2 una media di 17.308 spettatori alle proprie gare interne (seconda solo a quella della Dynamo Dresda). In assenza di risultati particolarmente eclatanti (l'Union tendeva comunque a stazionare nella media-bassa classifica), tifare per l'Union divenne \"de facto\" un gesto di dissidenza, un modo per esprimere la propria contrariet\u00e0 al regime della Repubblica Democratica Tedesca, il quale non manc\u00f2 di riservare uno stringente controllo agli \"Unioner\".\nIl ciclo positivo si concluse nel 1979-1980 con la retrocessione in DDR-Liga; l'Union non fu inoltre pi\u00f9 capace di ripetere le performance di un tempo contro la Dynamo, che in quegli anni vinse pi\u00f9 volte le stracittadine con punteggi come 0-6 o 0-5, fino ad arrivare (in una partita valida per la FDGB Pokal) al punteggio di 1-8.\nRientrata in Oberliga nel 1982, l'Union registr\u00f2 l'addio del tecnico Heinz Werner, che venne sostituito da Harry Nippert, ex allenatore della Dynamo: ci\u00f2, unito all'arrivo di Norbert Woick (a sua volta ex collaboratore dei rivali) nel direttivo del club, caus\u00f2 malumori e proteste tra la tifoseria, che oltre a non digerire la partenza dell'amato Werner, consider\u00f2 l'arrivo di costoro come un tentativo di \"manipolare\" l'Union da parte del regime tedesco-orientale. Entrambi rimasero per\u00f2 un solo anno a Kopenick, guidando l'Union a una difficoltosa salvezza (la squadra non ottenne alcun punto in trasferta) nel campionato 1982-1983.\nLa retrocessione si concretizz\u00f2 nuovamente nell'annata 1983-1984: l'Union concluse il campionato all'ultimo posto utile per la zona salvezza, ma a pari punti era giunto il Chemie Lipsia, sicch\u00e9 la retrocessione venne stabilita mediante un play-out. Il doppio confronto (pareggio per 1-1 a Berlino e sconfitta per 2-1 a Lipsia) premi\u00f2 gli avversari, che mantennero l'Oberliga a danno degli \"Eisernen\".\nVinta la seconda divisione nel 1984-1985, nell'annata 1985-1986 l'Union disput\u00f2 una delle sue migliori stagioni: fino alla terzultima giornata di campionato fu infatti in corsa per la qualificazione alla Coppa UEFA e infine si piazz\u00f2 settima; l'attaccante Ralf Str\u00e4\u00dfer fu inoltre capocannoniere del torneo con 14 goal. Inoltre gli \"Eisernen\" riuscirono a raggiungere la finale di FDGB Pokal, sconfiggendo nelle eliminatorie diverse squadre pi\u00f9 quotate, quali e Dynamo Dresda. La partita decisiva vide per\u00f2 imporsi la Lokomotive Lipsia per 1-5. All'atto del crollo della DDR, la squadra militava nuovamente in seconda serie.\nIn virt\u00f9 del raggiungimento della finale l'Union pot\u00e9 per\u00f2 comunque tornare nelle competizioni europee e vincere il proprio raggruppamento nella Coppa Intertoto 1986, contro Bayer Uerdingen 05, e .\nLa stagione 1986-1987 vide l'Union piazzarsi all'11\u00ba posto e conseguire una salvezza relativamente tranquilla; la retrocessione giunse nuovamente nella stagione 1988-1989, dopodich\u00e9 il crollo del muro di Berlino segn\u00f2 la fine della Repubblica Democratica Tedesca e quindi anche del suo sistema calcistico, che venne integrato in quello della Germania federale.\nNella Germania riunita: i difficili anni del semiprofessionismo.\nL'Union celebr\u00f2 la riunificazione tedesca disputando una partita amichevole contro l'Hertha Berlino, dinnanzi a 51.270 spettatori convenuti all'Olympiastadion. Nel mentre per\u00f2 non riusc\u00ec a riottenere la promozione nella massima serie tedesca-orientale, terminando al secondo posto il campionato 1989-1990 di DDR-Liga.\nL'insuccesso ebbe esiti nefasti allorch\u00e9 si procedette all'unificazione dei due sistemi calcistici orientale e occidentale: preso atto del fatto che la stragrande maggioranza dei club della ex DDR non aveva la solidit\u00e0 necessaria per reggere il calcio professionistico dell'ovest, la federcalcio tedesca deliber\u00f2 di concedere soli otto posti alle squadre dell'est nelle prime due divisioni (due in Bundesliga e sei in 2. Bundesliga). Per determinare chi avrebbe avuto diritto a tali \"ticket\", venne creato un doppio turno di qualificazione misto tra squadre di DDR-Oberliga e di DDR-Liga, detto NOFV-Liga: l'Union vinse il primo girone, ma non riusc\u00ec a fare lo stesso nel secondo, venendo pertanto assegnata alla NOFV-Oberliga (terza serie, a carattere semiprofessionistico). Dinnanzi a tale rovescio, molti giocatori, allettati dalle migliori possibilit\u00e0 di guadagno offerte dai club occidentali, lasciarono l'Union e anche la tifoseria ne risult\u00f2 fortemente ridimensionata.\nNel campionato 1991-1992 l'Union vinse il suo girone (Nordost-Mitte) di Oberliga, ma fu solo quarta nel girone di spareggio, mancando cos\u00ec la promozione. L'anno successivo la panchina venne affidata a Frank Pagelsdorf, che riusc\u00ec invece a vincere anche il girone di spareggio: all'ultima partita contro il Bischofswerda assistettero 15.000 spettatori festanti, convinti di aver raggiunto la seconda serie. La federcalcio per\u00f2 neg\u00f2 agli \"Eisernen\" la licenza, adducendo a motivo la presentazione da parte del club di una fideiussione bancaria fasulla.\nUn rovescio analogo accadde nell'annata 1993-1994, che vide l'Union vincere il campionato per poi vedersi escludere dalla seconda serie: in questo caso le autorit\u00e0 calcistiche negarono la licenza a causa della notevole massa debitoria contratta dall'Union, che era stimata in 2,56 milioni di euro. La squadra riusc\u00ec per\u00f2 a riportare a casa un trofeo, vincendo (dopo 46 anni) la coppa regionale di Berlino.\nLe difficolt\u00e0 economiche, dovute soprattutto alle spese sostenute per contrattualizzare alcuni giocatori e tecnici di alto profilo, si riverberarono parzialmente anche nei risultati dell'Union, che pur restando costantemente nell'alta classifica del loro girone di terza serie (che nel 1994-1995 venne ribattezzata Regionalliga) non fu in grado di lottare per la promozione, oltre a vedersi nuovamente negata la licenza per i campionati professionistici. La dirigenza corse ai ripari cedendo i suoi giocatori pi\u00f9 talentuosi: fu cos\u00ec che tra il 1996 e il 1997 Martin Pieckenhagen pass\u00f2 al Tennis Borussia, mentre Marko Rehmer e Sergej Barbarez andarono all'Hansa Rostock, imitati dall'allenatore Pagelsdorf (e ottenendo di l\u00ec a poco la promozione in Bundesliga col club anseatico). Sintomatico del caos societario fu quanto accadde nella stagione 1995-1996: la squadra, affidata al tecnico Hans Meyer, dopo dieci giornate era seconda in classifica, con otto vittorie e due pareggi; tuttavia gli screzi con la dirigenza costarono la panchina sia a Meyer che al suo successore, per un totale di tre cambi d'allenatore. Di riflesso l'Union, pur tenendo il secondo posto, non pot\u00e9 nuovamente lottare per la promozione.\nNel febbraio 1997 la crisi finanziaria era giunta a un tal punto che i giornali annunciarono l'imminente fallimento del club: in risposta circa 3000 tifosi \"Eisernen\" mossero in corteo presso la porta di Brandeburgo per sollecitare l'intervento di nuovi investitori. La bancarotta venne infine scongiurata grazie alla stipula di un contratto di sponsorizzazione con la Nike. Dal punto di vista sportivo la squadra chiuse al quinto posto il proprio girone di Regionalliga, riuscendo perlomeno ad accedere alla finale di Coppa di Berlino (poi persa contro il F\u00fcchse Berlin Reinickendorf).\nLa situazione rimase comunque critica: la squadra (che nel frattempo, a seguito di una riforma dei campionati, era passata in Regionalliga), pur continuando a occupare posizioni di vertice, registr\u00f2 continue defezioni da parte di giocatori e tecnici, sfiduciati dai pagamenti ridotti e irregolari e dall'apparente assenza di prospettiva dell'Union. I tifosi a quel punto lanciarono raccolte fondi in favore del club (l'iniziativa prese il nome di \"F\u00fcnf Mark f\u00fcr Union\", ossia \"cinque marchi per l'Union\") e saltarono alcune trasferte per destinare il costo dei biglietti al salvataggio della societ\u00e0. Un intervento risolutivo si ebbe solo nel gennaio 1998, allorch\u00e9 il club venne finalmente ricapitalizzato dall'imprenditore Michael K\u00f6lmel mediante la sua societ\u00e0 Kinowelt.\nSempre nel 1998 la nota cantante pop tedesca Nina Hagen scrisse il nuovo inno sociale.\nAlti e bassi tra secondo e terzo millennio.\nFinalmente libera da preoccupazioni economico-amministrative, l'Union disput\u00f2 una stagione 1998-1999 senza particolari acuti, chiudendo al sesto posto.\nLa competitivit\u00e0 fu ritrovata gi\u00e0 l'anno dopo sotto la guida dell'allenatore bulgaro Georgi Vasilev, presto soprannominato dalla tifoseria \"Der General\": l'Union vinse il proprio girone, ma manc\u00f2 nuovamente la promozione in seconda serie perdendo gli spareggi contro e Ahlen.\nFu per\u00f2 l'ultimo rovescio sfortunato: nella stagione 2000-2001 l'Union vinse la Regionalliga Nord e (grazie al nuovo regolamento che non prevedeva pi\u00f9 gli spareggi) sal\u00ec in 2. Bundesliga. Il risultato pi\u00f9 clamoroso fu tuttavia costituito dal raggiungimento della finale di Coppa di Germania: dopo aver superato nei turni eliminatori diverse squadre di categoria superiore, l'Union infine perse 2-0 lo scontro decisivo contro lo Schalke 04, ma in tal modo conquist\u00f2 una clamorosa qualificazione alla Coppa UEFA, cui mai una squadra tedesca era arrivata militando in un campionato di cos\u00ec basso livello.\nLa stagione 2001-2002 vide una Union mediamente competitiva piazzarsi al sesto posto in campionato (riuscendo anche a sconfiggere la capolista ), mentre in Coppa UEFA eliminarono al primo turno i finlandesi dell'Haka Valkeakoski, per poi uscire al secondo turno contro i bulgari del Litex Lovech.\nL'anno seguente gli \"Eisernen\" si separarono dal tecnico Vasilev (con grande disappunto da parte della tifoseria) a seguito della sconfitta per 0-7 occorsa il 7 ottobre 2002 contro il ; gli subentr\u00f2 Mirko Votava, che li guid\u00f2 al nono posto in seconda serie.\nLa stagione 2003-2004 si rivel\u00f2 nuovamente difficoltosa, con l'Union ridotta nelle retrovie: l'esonero di Votava (sostituito da Aleksandar Risti\u0107) non salv\u00f2 i biancorossi dal diciassettesimo posto, con conseguente retrocessione in Regionalliga. Non meno sfortunata fu la stagione 2004-2005, nel corso della quale l'Union cambi\u00f2 ben quattro allenatori, senza per\u00f2 riuscire a scampare un ulteriore declassamento in Oberliga Nordost-Nord. Alla penuria di risultati si somm\u00f2 il riacuirsi della crisi finanziaria, che nel 2005 fece nuovamente precipitare la societ\u00e0 a un passo dal fallimento; l'ipotesi venne sventata solo a seguito di una sottoscrizione popolare che raccolse 1,46 milioni di euro: particolarmente eclatante in tal senso fu l'iniziativa della tifoseria organizzata, i cui aderenti si recarono in massa negli ospedali a donare il sangue, destinando poi il rimborso (tale atto in Germania prevede infatti un compenso per il donatore) alle casse societarie.\nLa crescita fino alla qualificazione UEFA.\nNel 2005-2006 la squadra ritrov\u00f2 una certa stabilit\u00e0 finanziaria e vinse con margine il proprio girone di Oberliga.\nLa stagione ripropose altres\u00ec, dopo quasi vent'anni, la disputa della storica stracittadina contro la Dynamo Berlino, a sua volta andata in crisi dopo la riunificazione tedesca e sprofondata nelle divisioni inferiori. La gara d'andata, giocata allo Stadion An der Alten F\u00f6rsterei dinnanzi a 14.020 spettatori, vide l'Union imporsi con il punteggio record di 8-0, per la gioia dei tifosi, che considerarono il risultato come una sorta di \"vendetta\" per gli anni della DDR, in cui la Dynamo era pesantemente favorita in quanto \"squadra della Stasi\", mentre gli \"Eisernen\" (legati ai meno potenti sindacati) erano relegati a posizioni marginali. Da allora, quando non vi si giocano partite, il tabellone segnapunti dello stadio dell'Union viene tenuto fermo su quello storico risultato.\nLa partita di ritorno, giocata al Friedrich-Ludwig-Jahn-Sportpark, venne sospesa sul risultato di 1-1 e poi assegnata a tavolino all'Union per 2-0 a seguito dell'invasione di campo attuata dai tifosi della Dynamo, che tentarono invano di assaltare il settore ospiti dello stadio.\nNella stagione 2007-2008 la squadra si classific\u00f2 al quarto posto della Regionalliga Nord, ottenendo un posto nella neocostituita Dritte Bundesliga, la terza divisione. Nel 2008-2009, vincendo il campionato, i berlinesi fecero ritorno in Zweite Bundesliga. Sorse a questo punto il problema dell'inadeguatezza strutturale dello stadio di K\u00f6penick, che venne risolta anche grazie all'intervento dei tifosi, che lavorando gratuitamente provvidero a ristrutturare le gradinate dell'impianto, che furono altres\u00ec dotate di totale copertura; poco dopo, nel 2013, il club si occup\u00f2 di ricostruire la tribuna centrale con una struttura pi\u00f9 ampia e moderna.\nDopo nove stagioni all'insegna di una costante crescita di risultati, che portarono l'Union sempre pi\u00f9 vicina alle posizioni di vertice, nella stagione 2018-2019 il club (guidato dal tecnico svizzero Urs Fischer) concluse il girone di andata da imbattuto, con 7 vittorie e ben 10 pareggi realizzati, confermandosi miglior difesa del torneo; alla prima giornata del girone di ritorno il club sub\u00ec la prima sconfitta stagionale, perdendo per 3-0 sul campo dell'Erzgebirge Aue. La squadra riusc\u00ec comunque a chiudere il campionato in terza posizione, alle spalle del per la differenza reti sfavorevole e davanti all', giunto quarto, consacrandosi come miglior difesa del torneo con sole 31 reti subite. Qualificatasi allo spareggio contro lo , terzultimo in Bundesliga, riusc\u00ec a prevalere nel doppio confronto grazie alla regola dei gol fuori casa (2-2 in trasferta e 0-0 in casa), centrando per la prima volta la promozione nella massima serie.\nLa prima storica stagione in Bundesliga vede l'Union navigare nella zona medio-bassa della classifica con risultati altalenanti, ma senza mai apparire a rischio retrocessione: la salvezza matematica viene conseguita con due giornate d'anticipo sul termine della stagione regolare, il 16 giugno 2020, grazie alla vittoria interna per 1-0 contro il . Il club conclude, quindi, la sua prima esperienza nella massima serie con l'undicesimo posto in classifica, risultato conseguito grazie ai 41 punti ottenuti.\nNella stagione 2020-2021 l'Union disputa un eccellente torneo, e ottiene un inaspettato 7\u00ba posto, che consente al club di qualificarsi alla nuova UEFA Europa Conference League, grazie alla vittoria per 2-1 contro il RB Lipsia all'ultima giornata. Il gol \u00e8 stato firmato al minuto numero 92 da Max Kruse. In questa competizione ottiene la qualificazione alla fase a gironi, dopo aver superato nel playoff con un 4-0 complessivo i finlandesi del KuPS, ma vengono eliminati da Feyenoord e Slavia Praga ai gironi.\nColori e simboli.\nInno.\nL'inno della squadra \u00e8 dal 1998 il brano \"Eisern Union\", composto dalla cantante punk Nina Hagen, che oltre ad essere tifosa del club \u00e8 figlia di esuli della Germania Est.\nMascotte.\nLa mascotte del club \u00e8 dal 2000 \"Ritter Keule\", un guerriero in armatura vestito con la maglia sociale.\nStrutture.\nStadio.\nL'Union Berlino disputa le partite interne allo Stadion An der Alten F\u00f6rsterei, brevemente Alte F\u00f6rsterei (traducibile con \"stadio vicino alla vecchia casa del guardaboschi\"), sito nel quartiere di K\u00f6penick della capitale tedesca.\nCostruito nel 1920 nei pressi della foresta allora nota come Sadowa (poi Wuhlheide), nell'allora comune autonomo di Obersch\u00f6neweide (accorpato di l\u00ec a poco in Berlino) per ospitare il \"club antenato\" Union Obersch\u00f6neweide, \u00e8 stato pi\u00f9 volte ristrutturato e ampliato, da ultimo tra il 2008 e il 2013: in questa circostanza pi\u00f9 di duemila tifosi \"Eisernen\" lavorarono gratuitamente per rimodernare le gradinate, mentre la societ\u00e0 si fece carico di installare la copertura e ricostruire la tribuna centrale. Un monumento posto vicino all'ingresso dello stadio commemora il loro sforzo.\nNel 2009 la societ\u00e0 \"Stadionbetriebs AG\", proprietaria dello stadio per conto dell'Union Berlino, vendette azioni sulla struttura a tra soci e sponsor del club, per un valore complessivo di 2,73 milioni di euro. L'Alte F\u00f6rsterei \u00e8 cos\u00ec diventato il primo stadio del calcio professionistico tedesco la cui propriet\u00e0 \u00e8 parzialmente soggetta ad azionariato popolare.\nLa capienza \u00e8 fissata a posti, dei quali solo a sedere: di fatto oltre tre quarti dei posti sono in piedi, su nude gradinate in cemento.\nNelle pertinenze sorge altres\u00ec la \"vecchia foresteria\", ove ha sede il direttivo dell'Union Berlino.\nLaddove impossibilitata ad usufruire dell'Alte F\u00f6rsterei (ad esempio per le coppe europee, i cui criteri infrastrutturali prescrivono soli posti a sedere o \"safe standing\"), l'Union Berlino usufruisce del pi\u00f9 capiente Olympiastadion, nella parte occidentale della citt\u00e0, che ospita normalmente le partite dell'Hertha.\nCentro di allenamento.\nLe selezioni societarie dell'Union Berlino svolgono la loro preparazione in tre centri sportivi della capitale tedesca:\nSociet\u00e0.\nDal punto di vista giuridico, l'Erster Fu\u00dfballclub Union Berlin \u00e8 un'associazione registrata (\"Eingetragener Verein\", e.V.) che, come da prassi nel calcio tedesco, \u00e8 aperta alle affiliazioni di comuni cittadini.\nIl club storicamente insiste molto sul legame con la propria tifoseria e in particolare all'avvento del terzo millennio ha lavorato per ampliare la base di associati con diritto di voto in assemblea, che sono passati dai 4.209 del 2006 ai 40.725 di fine 2021. \nL'Union Berlin \u00e8 pertanto il club calcistico con pi\u00f9 affiliati della citt\u00e0 di Berlino ed \u00e8, sempre in tali termini, nella \"top-20\" dei club tedeschi. Nella gestione societaria viene inoltre applicato alla lettera il principio \"una testa = un voto\": ciascun socio ha uguale peso in sede di delibera o votazione, ivi compresi il presidente e tutti i membri del direttivo.\nNella stagione 2015-2016 l'Union Berlin ha messo a bilancio ricavi per 31,237 milioni di euro e 30,846 milioni in spese, con un utile netto di circa 390.000 euro.\nOrganigramma societario.\nIn carica al 14 gennaio 2020:\nSponsor.\nCronologia di sponsor di maglia e fornitori tecnici dell'Union Berlin dal 1989:\nAllenatori e presidenti.\nDi seguito l'elenco degli allenatori e dei presidenti dell'Union Berlino, dalla riunificazione tedesca in poi.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2021-2022.\nTifoseria.\nCaratteristiche.\nL'Union Berlino intrattiene storicamente un fortissimo legame con la propria tifoseria, nota a livello internazionale per la passione e il calore con i quali segue le vicissitudini del club, non di rado intervenendovi di persona. I tifosi \"unioner\" sono dichiaratamente apartitici (per quanto riconducibili a posizioni di sinistra non estrema) e tendono a rifiutare la suddivisione in gruppi e club, preferendo proporsi in un \"fronte unico\" a beneficio della squadra.\nTra gli anni 1990 e i primi del terzo millennio il club ha pi\u00f9 volte dovuto la propria salvezza a vari interventi e azioni spontanee della tifoseria, che l'hanno risollevato da gravi difficolt\u00e0 economiche e amministrative; sempre grazie ai supporter \u00e8 stato possibile ristrutturare lo stadio casalingo e renderlo conforme ai pi\u00f9 moderni standard di comfort e sicurezza.\nIn occasione delle partite interne, i gruppi pi\u00f9 \"caldi\" della tifoseria biancorossa prendono posto nella \"Waldseite\" (\"curva del bosco\", sul lato nord dello stadio) e nella \"Gegengerade\" (\"gradinata opposta\", di fronte alla tribuna centrale). La presenza di pubblico a K\u00f6penick, aiutata dalla conformazione dello stadio (con gran parte dei posti in piedi, cos\u00ec da massimizzare la capienza nel minimo spazio), \u00e8 sempre massiccia e caratterizzata dalla realizzazione di originali coreografie e dalla costanza del tifo vocale.\nIn aggiunta, i tifosi \"unioner\" organizzano anche eventi non legati all'ambito calcistico, come il \"Weihnachtssingen\" (la \"serata dei canti natalizi\") all'antivigilia di Natale, che ebbe origine nel 2003 allorch\u00e9 un gruppetto di supporters penetr\u00f2 clandestinamente nello stadio nottetempo per cantare melodie festose, bere vin brul\u00e9 e mangiare dolciumi; la pratica \u00e8 stata poi reiterata fino ad essere \"adottata\" dalla societ\u00e0, che l'ha trasformata in un momento di festa collettivo capace di attirare oltre 20.000 persone per volta.\nParticolare eco ebbe anche l'iniziativa organizzata in occasione del campionato mondiale di calcio 2014, allorch\u00e9 allo stadio venne allestito un maxischermo e sul terreno di gioco vennero collocati centinaia di divani, comodini e lampade da tavolo, per permettere al pubblico di seguire le partite \"come nel salotto di casa\".\nQuanto sopra ha, in ultima analisi, cooperato a trasformare l'Union in una \"societ\u00e0 di culto\", godente di vasta popolarit\u00e0 anche al di fuori della Germania.\nRapporto con altre tifoserie.\nAi tempi della Germania Est l'Union coltiv\u00f2 una feroce rivalit\u00e0 nei confronti della Dynamo Berlino, di gran lunga la squadra pi\u00f9 ricca e competitiva del paese (talora favorita antisportivamente nelle competizioni nazionali) in virt\u00f9 del rapporto di patronato con la Stasi. Non di rado, in occasione delle partite, le rispettive tifoserie vennero allo scontro fisico.\nIn ragione di quanto sopra, tifare o giocare per l'Union (che dal 1966 era patrocinata dalla molto meno potente federazione sindacale) divenne alla stregua di un atto di contestazione al regime comunista: i servizi segreti tedesco orientali, accortisi di ci\u00f2, ebbero sempre un'attenzione particolare nei confronti della squadra e dei suoi seguaci.\nCon la caduta del muro di Berlino gli scontri con la Dynamo (entrata in grave crisi e sprofondata nelle divisioni minori del calcio tedesco) si fecero pi\u00f9 rari e la rivalit\u00e0 si \"raffredd\u00f2\". Le subentr\u00f2 quella nei confronti dell'Hertha Berlino, storicamente la maggior squadra della zona occidentale della capitale tedesca: il 27 gennaio 1990, 79 giorni dopo l'apertura delle frontiere, all'Olympiastadion (gremito da 52.000 spettatori) si gioc\u00f2 un'amichevole tra le due formazioni, vinta dall'Hertha per 2-1. Per avere un secondo scontro (stavolta in un contesto ufficiale) si dovette attendere il 17 settembre 2010, quando il \"derby\" si gioc\u00f2 allo Stadion An der Alten F\u00f6rsterei nel quadro della 2. Bundesliga, risolvendosi sull'1-1. Si pu\u00f2 affermare che questa nuova rivalit\u00e0 stracittadina \"decoll\u00f2\" il 2 novembre 2019, quando Union ed Hertha si affrontarono per la prima volta in Bundesliga: la partita (risolta in favore degli \"Eisernen\" all'87\u00b0, grazie a un rigore trasformato da Sebastian Polter), dovette essere sospesa per qualche minuto a seguito del lancio in campo di materiale pirotecnico da parte dei tifosi dell'Hertha, che si misero altres\u00ec a bruciare magliette e bandiere dell'Union. Alcuni tifosi biancorossi tentarono di reagire invadendo il terreno di gioco per assaltare la curva dei rivali, venendo per\u00f2 fermati dal portiere Rafa\u0142 Gikiewicz, che li convinse a non cedere alla violenza.\nAl di fuori di Berlino, i tifosi dell'Union considerano rivali Hansa Rostock, Dynamo Dresda, e Magdeburgo.\nRosa 2021-2022.\n\"Aggiornata al 21 gennaio 2022.\""}
{"id": "1145098", "revid": "1833487", "url": "https://it.wikipedia.org/wiki?curid=1145098", "title": "Sale (Gussago)", "text": "Sale (\"S\u00e0le\" in dialetto bresciano) \u00e8 una frazione di Gussago che conta circa 6000 abitanti, dislocata nella zona sud del comune di Gussago. Confina con gli abitati del Villaggio Badia e della Mandolossa di Brescia e con Cellatica.\nLa frazione deve infatti il suo sviluppo alle nobili famiglie dei \"Sala\" (che hanno dato il nome alla frazione) e \"Caprioli\", che nel Quattrocento fecero costruire numerosi palazzi e vi stabilirono la propria residenza di campagna.&lt;br&gt;Arroccata sul Monticello si trova la parrocchia dedicata a Santo Stefano, l'oratorio femminile dedicato a Santa Maria Crocifissa di Rosa. Scendendo dal Monticello per via Santo Stefano e via Sorda, si giunge in via Trieste ove si colloca l'oratorio maschile, itrova trono \u00e8 Lodovico Pavoni.&lt;br&gt;A Sale sono presenti tre chiese: la chiesa parrocchiale di Santo Stefano, la chiesa della Santa Croce e la chiesa privata di Sant'Adriano Martire.\nNell'anno in cui la festa dell'Esaltazione della Santa Croce cade in domenica, si svolge una grande festa solenne, cos\u00ec come nell'anno nel quale la Festa di Sant'Adriano cade di domenica, si celebra una grande processione con le reliquie ed una festa nei grandi palazzi nobiliari circostanti.\nLe arterie principali della frazione sono \"via Sale\", strada antica che d\u00e0 il nome all'intera frazione e che collega Gussago a Castegnato tramite la localit\u00e0 \"La Stacca\" (\"St\u00e0ca\"); \"via Santa Croce\", altra via antica cuore della festa di Sale; \"via Trieste\", via dell'oratorio, del campo sportivo e della scuola materna statale; \"viale Italia\", strada che porta alla zona industriale della Mandolossa; \"via Togni\", strada di campagna che costeggia il torrente e porta alla localit\u00e0 \"Localnuovo\" (\"L\u00f6cn\u00f6f\"). \nSale \u00e8 la contrada che ha visto crescere maggiormente il proprio numero di abitanti, grazie alla costruzione e successivo allargamento del villaggio \"Le Frusche\" (\"Fr\u00f6sche\"), il cosiddetto \"Villaggio Vaila\".\nInoltre, sorge la scuola elementare pi\u00f9 ampia del paese, intitolata a Teresio Olivelli.\nSport.\nA Sale troviamo l'Associazione Sportiva Dilettantistica Oratorio Sale di Gussago, dai colori sociali giallo-blu, utilizza per allenamenti e partite il campo situato di fronte all'oratorio Maschile in via Trieste.\nIn occasione della Festa dell'Oratorio, celebrata fra l'ultima settimana di maggio e la prima di giugno, viene organizzato un torneo notturno di calcio a 16 squadre, denominato \"Sotto le Stelle\". L'evento comincia nella serata del 1\u00ba giugno e si conclude la mattina seguente.\nLa frazione \u00e8 attraversata dalla pista ciclabile che collega la citt\u00e0 di Brescia con Paratico."}
{"id": "1145100", "revid": "1543377", "url": "https://it.wikipedia.org/wiki?curid=1145100", "title": "Mammuthus columbi", "text": "Il mammut columbiano (\"Mammuthus columbi\" Falconer, 1857) \u00e8 una specie estinta di elefante che visse in Nord America fra i 100.000 ed i 9.000 anni fa. Il nome scientifico deriva dal fatto che era prevalentemente diffuso nel territorio degli odierni Stati Uniti d'America (il cui nome storico \u00e8 Columbia). Si tratta di una specie esclusivamente americana, che si \u00e8 evoluta da un antenato che colonizz\u00f2 il nuovo mondo circa 1,5 milioni di anni fa. In Eurasia, questo stesso antenato si \u00e8 evoluto separatamente nel mammut lanoso. Alcuni lo ritengono una sottospecie del pi\u00f9 grande mammut imperiale, poich\u00e9 i fossili delle due specie sono spesso trovati nei medesimi siti.\nMorfologia.\nQuesto animale misurava fino a 4 m di altezza al garrese ed aveva un peso stimato di 10 tonnellate: questo ne faceva uno dei pi\u00f9 grandi proboscidati mai esistiti.Le sue dimensioni erano maggiori di quelle dell'elefante africano, rispetto a quest'ultimo la schiena era pi\u00f9 inclinata in quanto gli arti anteriori erano pi\u00f9 lunghi di quelli posteriori.\nQuesti mammut possedevano enormi zanne ricurve, le pi\u00f9 grandi fra tutte le specie di elefanti esistite: il paio di zanne pi\u00f9 grande mai ritrovato misura 4,9 m di lunghezza e fu rinvenuto in Texas.\nNon \u00e8 ben chiaro quanto potesse essere folta la pelliccia del mammut columbiano, su questo aspetto gli studiosi sono divisi: alcuni sostengono che aveva una pellicca estesa su tutto il corpo come il mammut lanoso, ma pi\u00f9 rada; invece per altri scienziati solo alcune parti del corpo sarebbero state ricoperte di pelo, come la parte superiore della testa, e che probabilmente come nel caso degli attuali elefanti, la loro pelle sarebbe stata nuda e di color grigiastro.\nAlimentazione.\nEra un erbivoro che si nutriva di una vasta gamma di piante: dalle erbe alle conifere.\nSi \u00e8 ipotizzato che il mammut columbiano si nutrisse anche dei grossi frutti che crescevano in Nord America a quei tempi, come l'arancia degli Osage, l'alber\u00f2 del caff\u00e8 e l'acacia mellifera, visto che non vi erano altri grandi erbivori capaci di ingerire tali frutti a quei tempi.\nDa studi sugli elefanti africani, si \u00e8 ipotizzato che un maschio adulto avrebbe potuto mangiare fino a 320\u00a0kg di materia vegetale al giorno.\nDistribuzione e habitat.\nI mammut columbiani vivevano in una vasta area compresa tra l'attuale Messico e la parte meridionale del Nord America, entro i confini degli odierni USA.\nQuesto animale era particolarmente diffuso in California (dove numerosi resti sono stati trovati nei laghi di catrame di Rancho La Brea).\nIl loro habitat variava dalle vaste praterie aperte fino ai boschi.\nEstinzione.\nIl mammut columbiano \u00e8 stata una delle ultime specie della megafauna americana ad estinguersi: numerosi esemplari ritrovati risalgono a 9.000 anni fa."}
{"id": "1145104", "revid": "30300", "url": "https://it.wikipedia.org/wiki?curid=1145104", "title": "Izoard", "text": ""}
{"id": "1145105", "revid": "408977", "url": "https://it.wikipedia.org/wiki?curid=1145105", "title": "Zone di Head", "text": ""}
{"id": "1145106", "revid": "110236", "url": "https://it.wikipedia.org/wiki?curid=1145106", "title": "Aniello", "text": ""}
{"id": "1145111", "revid": "633110", "url": "https://it.wikipedia.org/wiki?curid=1145111", "title": "Caio Duilio (C 554)", "text": "L'incrociatore lanciamissili Caio Duilio, in servizio nella MMI dagli inizi degli anni '60 fino al 1990 \u00e8 stato costruito dalla Navalmeccanica presso lo stabilimento di Castellammare di Stabia. Faceva parte della classe Andrea Doria. Al varo, avvenuto il 22 dicembre 1962 erano presenti il Presidente della Repubblica Antonio Segni, il ministro della Difesa Giulio Andreotti, ed il senatore Silvio Gava, oltre a tante alte cariche civili e militari dell'epoca.\nServizio.\nAssegnato al 2\u00ba Gruppo Navale d'Altura della II\u00aa Divisione Navale di base a Taranto negli anni ottanta il vascello \u00e8 stato trasferito di sede da Taranto a La Spezia con il contemporaneo trasferimento del gemello \"Andrea Doria\" da La Spezia a Taranto.\nDopo il ridislocamento il \"Caio Duilio\" ha svolto il ruolo di nave scuola per gli allievi dell'Accademia Navale di Livorno sostituendo in questo compito il \"San Giorgio\", andato in disarmo nel 1980. Per adattare l'unit\u00e0 a nave scuola fu necessario effettuare modifiche nelle sistemazioni e nell'armamento, con l'eliminazione di 2 cannoni da 76/62mm e la riduzione del numero degli elicotteri imbarcati.\nTra le crociere addestrative sono state memorabili quella del 1984 negli Stati Uniti svolta in concomitanza con i giochi olimpici di Los Angeles, in cui la nave ha toccato le due coste degli Stati Uniti, e quella del 1988 arrivando sino in Australia in concomitanza dei festeggiamenti del bicentenario della sua scoperta.\nLa nave \u00e8 stata messa in disarmo nel 1991.\nNome.\nLa nave porta il nome del condottiero romano Gaio Duilio che console di Roma nel 260 a.C. per riuscire a contrastare la potente flotta nemica cartaginese, fece costruire una flotta di 120 navi dotate di un ponte mobile con uncini, detto corvo, per sfruttare la preponderante capacit\u00e0 tattica dei Romani nel combattimento corpo a corpo."}
{"id": "1145116", "revid": "287204", "url": "https://it.wikipedia.org/wiki?curid=1145116", "title": "Societ\u00e0 Tolkieniana Italiana", "text": "La Societ\u00e0 Tolkieniana Italiana \u00e8 un'associazione senza scopo di lucro che si propone lo studio e la diffusione dell'opera dello scrittore inglese John Ronald Reuel Tolkien. Costituitasi nel 1994 a Basaldella (UD), nella prima met\u00e0 degli anni 2000 era arrivata a contare quasi un migliaio di iscritti. La sede operativa oggi \u00e8 a Bari.\nStoria.\nL'idea originaria per la Societ\u00e0 Tolkieniana Italiana \u00e8 nata nel 1992 in occasione del centenario della nascita di John Ronald Reuel Tolkien: le celebrazioni di quell'anniversario furono molte in tutto il mondo e anche in Italia alcuni amici decisero di organizzare un ciclo di conferenze tematiche, mettendosi in contatto con l'associazione britannica, la The Tolkien Society, e invitandone l'archivista Patricia Reynolds.\nIl successo riscosso dall'iniziativa fu superiore alle attese e le conferenze furono seguite da molte persone. Fu cos\u00ec che, su suggerimento di Patricia Reynolds, si decise di creare un'associazione simile a quella inglese per favorire la diffusione e lo studio delle opere di Tolkien anche in Italia. Nel 1994 nacque quindi la Societ\u00e0 italiana, con il patrocinio di tutti i dirigenti della The Tolkien Society: membro onorario fu nominata Priscilla Tolkien, figlia dello scrittore.\nNel 2005, la Societ\u00e0 Tolkieniana Italiana era seconda solo alla \"madre\" inglese per numero di iscritti, ed era la maggiore in Italia tra quelle dedicate all'autore.\nObiettivi.\nObiettivo primario della Societ\u00e0 Tolkieniana Italiana \u00e8 \u00ablo studio e la diffusione dell'Opera e del Pensiero di J.R.R. Tolkien\u00bb. La Societ\u00e0 non si limita tuttavia al solo studio dello scrittore inglese, prefiggendosi anche l'approfondimento della ricerca di supposte radici culturali europee, in particolare delle tradizioni mitologiche e del folklore, da cui si presume che \u00abtutta la produzione tolkieniana trae vita e nutrimento\u00bb.\n\u00abA tale scopo la Societ\u00e0 si propone di promuovere ed organizzare attivit\u00e0 culturali, artistiche, sportive, ricreative, turistiche e di avviare e stimolare rapporti con Associazioni nazionali ed estere che perseguano scopi consimili\u00bb.\n\u00abSi prefigge inoltre di indire premi e concorsi, organizzare convegni, conferenze, congressi, spettacoli teatrali e cinematografici, concerti, gite e corsi culturali, condurre trasmissioni radiofoniche e televisive, produrre programmi audiovisivi e films, nonch\u00e9 promuovere attivit\u00e0 editoriali e quant'altro possa contribuire al conseguimento degli scopi statutari\u00bb.\nAttivit\u00e0.\nPubblicazioni.\nLa Societ\u00e0 ha dato vita alla casa editrice Palant\u00edr per la pubblicazione del materiale prodotto in riferimento agli obiettivi dichiarati nello statuto.\nLe pubblicazioni pi\u00f9 importanti, frutto sia del lavoro dei soci che di esperti anche stranieri, erano le due riviste della Societ\u00e0, entrambe semestrali: \"Minas Tirith\" conteneva saggi e approfondimenti, mentre \"Terra di Mezzo\" \u2014 a cui era affiancato l'inserto ludico-umoristico \"L'Eco della Contea\" \u2014 era pi\u00f9 orientata alla divulgazione e ad articoli di taglio pi\u00f9 \"leggero\". Nel 2011 le riviste sono passate ad essere distribuite unicamente in formato elettronico; i numeri pi\u00f9 recenti sono usciti nel 2013.\nAnnualmente erano organizzati i Premi Silmaril: due concorsi dedicati uno a racconti e \"fan-fiction\", l'altro a immagini e illustrazioni; gli elaborati migliori erano a volte pubblicati nelle riviste. L'ultima edizione si \u00e8 tenuta nel 2010.\nLa Societ\u00e0 cura infine la pubblicazione di un calendario che riporta illustrazioni, ovviamente dedicate a Tolkien, di vari artisti italiani. Nel 1996 alcune di queste sono state riprese dalla Rusconi nel volume \"I regni di Tolkien\".\nCollaborazioni.\nOltre a collaborare con altre associazioni tolkieniane italiane ed estere, la Societ\u00e0 ha lavorato con la Bompiani per la revisione e l'aggiornamento della versione italiana delle opere di Tolkien: il frutto pi\u00f9 eminente di tale collaborazione \u00e8 stata la revisione, pubblicata nel 2004, della traduzione de \"Il Signore degli Anelli\".\nDa segnalare inoltre la collaborazione con la Medusa Film per il doppiaggio italiano della trilogia cinematografica \"Il Signore degli Anelli\" realizzata da Peter Jackson.\nEventi.\nSono molti gli eventi, manifestazioni, mostre e conferenze organizzate dalla Societ\u00e0 Tolkieniana Italiana. La pi\u00f9 importante \u00e8 \"Hobbiton\" (dal nome originale della citt\u00e0 hobbit Hobbiville), che si svolge generalmente il primo fine settimana del mese di settembre; l'ultima edizione, la XXI, si \u00e8 tenuta a Barletta nel settembre 2014; la prossima si terr\u00e0 il 12 e 13 settembre 2015 a Trani.\nNel 2004 la STI, insieme alla The Tolkien Society inglese, ha organizzato il \"Tolkien's Fifty Years\", una manifestazione per festeggiare i 50 anni di pubblicazione del \"Signore degli Anelli\".\nIl 18 e 19 aprile 2015 si \u00e8 svolta a Vicopisano (Provincia di Pisa) la prima edizione de \"I Bastioni di Gondolin\"; la manifestazione organizzata in collaborazione tra la Societ\u00e0 Tolkieniana e il Comune di Vicopisano ha avuto il patroc\u00ednio della Provincia di Pisa e della Regione Toscana. A differenza della Hobbiton, \"I Bastioni di Gondolin\" \u00e8 un evento dedicato principalmente al Fantasy, come genere letterario, visto dia da un punto di vista culturale, con conferenze e tavole rotonde ma anche sociale e ludico-ricreativo, con concerti, mostre, esposizioni e gara di Cosplay."}
{"id": "1145117", "revid": "122315", "url": "https://it.wikipedia.org/wiki?curid=1145117", "title": "Mammut pigmeo", "text": ""}
{"id": "1145118", "revid": "1086846", "url": "https://it.wikipedia.org/wiki?curid=1145118", "title": "Associazione Sportiva Ambrosiana-Inter 1936-1937", "text": "Questa voce raccoglie le informazioni riguardanti l'Associazione Sportiva Ambrosiana-Inter nelle competizioni ufficiali della stagione 1936-1937.\nStagione.\nIn Serie A l'Ambrosiana-Inter chiude settima in campionato con 31 punti in 30 partite, in Coppa Italia invece la squadra esce in semifinale contro la ."}
{"id": "1145119", "revid": "295403", "url": "https://it.wikipedia.org/wiki?curid=1145119", "title": "North American Soccer League 1969", "text": "La North American Soccer League 1969 fu la seconda edizione dell'omonima lega calcistica. Si laurearono campioni i Kansas City Spurs.\nAvvenimenti.\nSi ebbe la defezione della maggior parte delle squadre che avevano disputato il torneo precedente, lasciando solo cinque squadre iscritte, tutte statunitensi. \nFormula.\nOgnuna delle cinque squadre gioc\u00f2 un totale di 16 partite, affrontando quattro volte ciascuna avversaria, due volte in casa e due in trasferta. Per la prima e unica volta la squadra campione venne individuata al termine della stagione regolare, senza la disputa di play-off.\nPrima del campionato vero e proprio venne disputato un torneo, chiamato NASL International Cup, in cui le squadre statunitensi vennero rappresentate da altrettanti team del Regno Unito, come gi\u00e0 accaduto nel 1967 con la USA.\nVenivano attribuiti 6 punti per ogni vittoria, 3 punti per ogni pareggio e 1 punto per ogni gol segnato, fino ad un massimo di 3 per ogni incontro."}
{"id": "1145124", "revid": "124434402", "url": "https://it.wikipedia.org/wiki?curid=1145124", "title": "Monte Soro", "text": "Il monte Soro (1.847 m s.l.m.) \u00e8 la cima pi\u00f9 alta dei monti Nebrodi. Il rilievo \u00e8 situato nei comuni di San Fratello, Acquedolci e Cesar\u00f2, nella citt\u00e0 metropolitana di Messina, e segna il suo punto pi\u00f9 alto.\nDescrizione.\nSulla vetta del monte si trova un ripetitore per la Tv terrestre Rai il cui segnale copre, grazie all'altezza a cui \u00e8 posta l'antenna, una vasta area.\nDalla vetta del monte Soro \u00e8 possibile vedere da nord a sud le Isole Eolie e l'Etna (3.340 m), ad est il rilievo Serra del Re (1.754 m) che occlude la vista ai Monti Peloritani, a sud-ovest il Monte Altesina (1.192 m) sui Monti Erei e ad ovest la catena dei Nebrodi e le Madonie.\nSituato nel cuore dei Nebrodi, quasi al centro dell'appennino siculo, il monte \u00e8 raggiungibile dalla Strada statale 289 che congiunge Sant'Agata di Militello e Cesar\u00f2 attraverso il bivio in corrispondenza di Portella Femmina Morta.\n\u00c8 tra le vette pi\u00f9 elevate della Sicilia dopo l'Etna (3.357 m), Pizzo Carbonara (1.979 m) e alcune altre cime delle Madonie.\nIl clima in cima \u00e8 pressoch\u00e9 appenninico. In inverno \u00e8 tra le prime vette dell'isola ad essere coperta dalla neve che a volte pu\u00f2 durare da novembre fino ad aprile. In estate le temperature massime arrivano a 20-22 gradi, in inverno scendono sotto lo 0 e possono raggiungere anche i -12 gradi."}
{"id": "1145156", "revid": "33689", "url": "https://it.wikipedia.org/wiki?curid=1145156", "title": "Flavio Castino", "text": "Campagna di Spagna.\nDopo la morte di Costanzo III (421), Onorio rimase l'unico imperatore d'Occidente. Il suo eventuale successore avrebbe dovuto essere il futuro Valentiniano III, che per\u00f2 era all'epoca molto giovane. La madre di Valentiniano, Galla Placidia, decise di impedire che un generale potesse divenire talmente potente da prendere il potere effettivo dopo la morte di Onorio, a scapito di Valentiniano: uno di questi generali era Castino.\nCastino era stato \"comes domesticorum\" (\u00abcomandante della guardia\u00bb) di Costanzo, quando questi aveva portato avanti la sua carriera militare, giunta fino alla sua associazione al trono da parte di Onorio (421): agli ordini di Costanzo aveva combattuto contro i Franchi (419). Alla morte di Costanzo, o forse anche prima, Castino venne elevato al rango di \"magister militum\", con l'incarico di condurre una campagna contro i Vandali in Spagna: gli fu affiancato come secondo in comando Bonifacio, e le truppe erano costituite da un grosso contingente di Visigoti di re Teodorico I dall'Aquitania. La campagna inizi\u00f2 male, con Bonifacio che abbandon\u00f2 Castino dopo una divergenza ancor prima di lasciare l'Italia, per dirigersi in Africa; prosegu\u00ec con alcuni successi in Betica, dove Castino riusc\u00ec a mettere i Vandali sotto assedio, costringendoli quasi alla resa; termin\u00f2 quando, dopo aver improvvidamente scelto di affrontare i Vandali in una battaglia campale, fu abbandonato dai contingenti dei Visigoti, non soddisfatti del suo comando, cosa che port\u00f2 a una sconfitta che lo obblig\u00f2 alla ritirata a Tarraco.\nCastino addoss\u00f2 la colpa della disfatta a Galla Placidia, che sarebbe stata dietro il tradimento dei Visigoti (di cui era stata in precedenza regina) e dietro l'abbandono di Bonifacio (il quale, in effetti, ne divenne un alleato negli anni a venire): Onorio credette al proprio generale e allontan\u00f2 Placidia, che si rec\u00f2 alla corte di Costantinopoli.\nAscesa e caduta di Giovanni.\nAlla morte di Onorio (agosto 423), Castino era gi\u00e0 \"patricius\". L'imperatore d'Oriente, Teodosio II, esit\u00f2 a nominare il successore di Onorio, forse considerando di riunire i due imperi sotto il proprio comando: ad ogni modo, parve concedere la propria fiducia a Castino, che venne nominato console per l'anno successivo. Non \u00e8 chiaro perch\u00e9 Castino decise di ribellarsi a Teodosio: probabilmente l'evento \u00e8 da collegare alla presenza alla corte di Teodosio di Placidia, la quale verosimilmente fece pressione per far eleggere Valentiniano, che all'epoca aveva quattro anni, sul trono d'Occidente, e di nominare lei tutrice del giovane imperatore; inoltre pare da far risalire a questo periodo la nomina a \"Comes Africae\" da parte di Teodosio di Bonifacio, l'alleato di Galla Placidia e l'avversario di Castino. Ad ogni modo Castino prese l'iniziativa e, il 20 novembre 423, fece conferire la porpora al \"primicerius notariorum\" Giovanni, un anziano funzionario civile. Gli storici moderni si sono chiesti perch\u00e9 Castino non abbia assunto direttamente il potere: una possibile spiegazione sarebbe che i detentori del potere militare preferissero restare dietro le quinte per mantenere il contatto con le truppe e agire indisturbati dalle pastoie del ruolo di imperatore.\nIl destino di Giovanni e Castino fu per\u00f2 subito segnato: Teodosio, infatti, si rifiut\u00f2 di riconoscere come collega l'anziano funzionario, nomin\u00f2 Valentiniano \"caesar\" e conferm\u00f2 Galla Placidia \"augusta\". Giovanni e Castino si trovarono a dover affrontare la minaccia di un attacco dall'Oriente, senza peraltro avere il pieno controllo della met\u00e0 occidentale dell'impero: Bonifacio, in Africa, si rifiut\u00f2 infatti di riconoscere Giovanni, schierandosi dalla parte di Valentiniano e della sua tutrice Placidia. Giovanni venne catturato e giustiziato nel giugno o luglio 425, a Ravenna, dall'esercito orientale; Castino venne inviato in esilio, e di lui si perdono le tracce."}
{"id": "1145157", "revid": "599013", "url": "https://it.wikipedia.org/wiki?curid=1145157", "title": "Cub", "text": ""}
{"id": "1145158", "revid": "3082", "url": "https://it.wikipedia.org/wiki?curid=1145158", "title": "Castinus", "text": ""}
{"id": "1145162", "revid": "1442080", "url": "https://it.wikipedia.org/wiki?curid=1145162", "title": "The Unauthorized Biography of Reinhold Messner", "text": "The Unauthorized Biography of Reinhold Messner \u00e8 il terzo album dei Ben Folds Five."}
{"id": "1145166", "revid": "91533", "url": "https://it.wikipedia.org/wiki?curid=1145166", "title": "Orobi", "text": "Gli Orobi o Orumobii o Orumbovii sono una popolazione che abitava le valli bergamasche, lecchesi e comasche in epoca preistorica.\nStoria.\nPlinio il Vecchio, riportando le parole di \"Origines\", un'opera di Catone il Censore andata dispersa, attribuisce loro la fondazione di Como, Bergamo, Licini Forum e Parra: \nNei numerosi manoscritti della \"Naturalis Historia\" pervenutici e conservati nelle biblioteche europee, generalmente viene trascritto il nome \"Orobii\". In quello maggiore del 1469, considerato il pi\u00f9 antico, compare \"Orumbovii\" ed in quello leidense, pure ritenuto tra i pi\u00f9 antichi, \"Orumobii\". Una volta compare \"Orumbivi\".\nGli storici classici, come Plinio stesso, li ritengono di origine greca, facendo risalire l'etimologia del nome dal greco \"\u039f\u03c1\u03c9\u03bd \u03b2\u03b9\u03bf\u03bd\" . Differente \u00e8 l'interpretazione moderna. \nUna migliore analisi del nome, rivela una pi\u00f9 probabile origine ligure: \"or\" \u00e8 un termine preindoeuropeo che significa acqua e \"bo\" \u00e8 un termine indoeuropeo dato alle abitazioni. Considerando che il nome \"Orumbovi\" venne trasmesso ai Romani dai Galli, nulla di pi\u00f9 logico che interpretarlo come \"coloro che abitano sull'acqua\" o \"palafitticoli\".\nArcheologia.\nIn ambito archeologico, l'ambiente culturale in cui si \u00e8 sviluppata la Lombardia nel primo millennio a.C. \u00e8 la Cultura di Golasecca. I \"Golasecchiani\" abitavano un territorio esteso circa 20.000\u00a0km\u00b2, dallo spartiacque alpino al Po, dalla Valsesia al Serio.\nLa Cultura di Golasecca si \u00e8 quindi sviluppata in un ambito molto disomogeneo, sia dal punto di vista territoriale che cronologico: inizia nel XIII secolo a.C. con la Cultura di Canegrate e terminata con le invasioni galliche.\nGli Orobi quindi, insieme ad altri popoli che gli autori classici ci confermano abitassero in queste regioni, come i \"Lepontii\", i \"Moesiates\", gli \"Insubres\" ed i \"Laevi Ligures\", vengono considerati dagli archeologi e dai glottologi una popolazione di Liguri celtizzati o Celto-Liguri formatasi attraverso la penetrazione di genti provenienti dalle regioni del Reno e del Danubio nell'Italia nord-occidentale in et\u00e0 molto pi\u00f9 antica delle invasioni celtiche storiche del IV secolo a.C. e stanziatisi tra l'Oglio ed il Ticino."}
{"id": "1145172", "revid": "1543377", "url": "https://it.wikipedia.org/wiki?curid=1145172", "title": "Chiesa di San Donato (Genova)", "text": "La chiesa di San Donato \u00e8 un edificio religioso cattolico del centro storico di Genova, situato nell'omonima piazza del quartiere del Molo. La sua comunit\u00e0 parrocchiale fa parte del vicariato \"Centro Est\" dell'arcidiocesi di Genova.\nStoria.\nLe prime attestazioni documentate della chiesa, dedicata sin dalle origini al vescovo martire aretino, risalgono all'XI secolo, ma si ritiene che la chiesa primitiva fosse stata edificata in epoca assai pi\u00f9 antica, probabilmente nel VII secolo, anche se nulla resta di questo primo luogo di culto.\nL'attuale edificio, costruito all'inizio del XII secolo ed ampliato nella seconda met\u00e0 dello stesso secolo, rappresenta l'esempio pi\u00f9 significativo del romanico genovese. \u00c8 attestato che nel 1160 fosse gi\u00e0 parrocchiale e sede di un collegio di canonici; fu consacrata nel 1189 dall'arcivescovo Bonifacio, che era stato in precedenza prevosto in San Donato.\nLa struttura esterna della chiesa non sub\u00ec significative modifiche nel corso dei secoli, anche se alcuni interventi di riparazione dopo i danni causati dal bombardamento navale francese del 1684 finirono per alterare parzialmente la costruzione originaria, in particolare la zona absidale. Verso la met\u00e0 del XIX secolo vennero eseguiti alcuni interventi ad opera di Michele Canzio, ma solo verso la fine del secolo l'edificio fu sottoposto a sistematici restauri da Alfredo D'Andrade, condotti in due fasi tra il 1888 e il 1895. L'architetto D'Andrade, secondo il gusto dell'epoca, non si limit\u00f2 ad un restauro conservativo, ma apport\u00f2 anche alcune modifiche (come l'aggiunta di un terzo ordine di bifore alla torre nolare). Il 4 dicembre 1892, alla conclusione della prima fase dei restauri, la chiesa fu nuovamente consacrata dall'arcivescovo Tommaso Reggio.\nLa copertura della navata centrale \u00e8 stata rifatta con capriate lignee a vista, dopo che quella settecentesca in muratura era stata distrutta durante la seconda guerra mondiale dai bombardamenti del 22 ottobre e 6 novembre 1942 e del 4 settembre 1944, che causarono danni anche alla zona absidale, provocati dal crollo di edifici vicini, tra i quali l'oratorio della Morte e Misericordia, andato completamente distrutto.\nI lavori di restauro eseguiti dal 1946 al 1951 oltre alla riparazione dei danni dovuti ai bombardamenti hanno anche ripristinato l'originario stile romanico, eliminando le sovrastrutture accumulate nel corso degli anni. In particolare, le absidi laterali andate distrutte, che risalivano alla ristrutturazione settecentesca, vennero ricostruite in conci di pietra sulle fondazioni originarie del XII secolo riportate alla luce durante i lavori. Le sole decorazioni interne restano gli stucchi ottocenteschi dei capitelli corinzi, che si contrappongono a quelli cubici, tipicamente medioevali, nella zona del transetto.\nL'oratorio della Morte e Misericordia.\nAttiguo all'abside della chiesa, In vico Biscotti, sorgeva l'oratorio della Morte e Misericordia, sede dell'Arciconfraternita della Morte, distrutto dai bombardamenti della seconda guerra mondiale. Solo una grossa lapide su un muro del moderno caseggiato che ha preso il posto dell'antico oratorio ricorda questo antico luogo di culto, costruito nel 1637 su disegno di Giovanni Battista Garr\u00e8 e affrescato nel 1680 da Giovanni Andrea Carlone. Come tutti gli oratori delle confraternite fu chiuso nel 1811, ma su sollecitazione del cardinale Spina fu riaperto entro lo stesso anno.\nDescrizione.\nEsterno.\nLa facciata in pietra calcarea locale, con il portale strombato a bande bianche e nere e l'architrave romano di reimpiego, rappresenta il modello tipico della chiesa romanica genovese, semplice e severa, priva di elementi decorativi superflui, anche se l'aspetto attuale non rispecchia del tutto quello originario, poich\u00e9 in parte alterato dai restauri ottocenteschi di Alfredo d'Andrade e di nuovi lavori eseguiti nel 1925, che oltre ad eliminare gli intonaci successivi al XVI secolo aggiunsero il rosone centrale, le due monofore e il protiro a fasce bianche e nere.\nSul fianco destro della chiesa, dove ha inizio lo stradone di Sant'Agostino, si trova una grande edicola barocca del XVIII secolo, con una statua della \"Madonna col Bambino\", opera di Giovanni Domenico Casella detto \"Scorticone\" (1595-1648), sormontata dalla raffigurazione dello Spirito Santo in forma di colomba.\nCampanile.\nDi particolare interesse \u00e8 il campanile ottagonale impostato sul tiburio (si tratta pi\u00f9 propriamente di una \"torre nolare\", in quanto incorporata nella struttura dell'edificio principale, tipica del romanico arcaico, unico esempio di questo tipo a Genova), decorato con fregi a dente di sega e un triplo ordine di bifore e trifore, il terzo dei quali fu aggiunto durante i restauri di Alfredo d'Andrade alla fine dell'Ottocento.\nInterno.\nL'interno ha pianta basilicale a tre navate, ciascuna con un proprio abside, divise da dodici colonne la cui la tipologia indica le varie fasi costruttive: risalgono alla prima edificazione le sei colonne romane di reimpiego, monolitiche in granito, all'ampliamento della fine del XII secolo quelle a rocchi bianchi e neri con capitelli romanici, coeve alle bifore del finto matroneo, con colonnine binate e capitelli variamente decorati. Alla prima edificazione risalgono anche i pilastri che reggono il tiburio.\nCappella di San Giuseppe.\nDalla navata di sinistra si accede alla cappella laterale, un tempo oratorio dei falegnami, dedicato a san Giuseppe, incorporato nella chiesa nell'Ottocento tramite l'apertura di una porta. Costruito nel Seicento ha subito modifiche nel secolo successivo.\nOpere d'arte.\nIl trittico dell\"Adorazione dei Magi\".\nNella cappella di San Giuseppe \u00e8 collocata dal 1996 l'opera pi\u00f9 rilevante tra quelle conservate nella chiesa, il trittico a sportelli del fiammingo Joos van Cleve (1515) raffigurante \"L'adorazione dei Magi\" (al centro), \"Il committente Stefano Raggi col suo santo protettore\" (sportello di sinistra), la \"Maddalena\" (sportello di destra) e la \"Crocifissione\" (nella cimasa in alto).\nIl trittico, proveniente dal vicino oratorio dei Re Magi, demolito alla fine del Settecento, fu rubato nell'ottobre del 1974 e ritrovato tre mesi dopo privo della cornice, rifatta da maestri fiorentini; dal suo ritrovamento fu esposto nella Galleria nazionale di palazzo Spinola fino al 1996, quando, dopo il restauro della cappella, pot\u00e9 esservi collocato in condizioni di sicurezza."}
{"id": "1145179", "revid": "44297", "url": "https://it.wikipedia.org/wiki?curid=1145179", "title": "National Hockey League Entry Draft", "text": ""}
{"id": "1145180", "revid": "1086846", "url": "https://it.wikipedia.org/wiki?curid=1145180", "title": "Associazione Sportiva Ambrosiana-Inter 1935-1936", "text": "Questa voce raccoglie le informazioni riguardanti l'Associazione Sportiva Ambrosiana-Inter nelle competizioni ufficiali della stagione 1935-1936.\nStagione.\nIn Serie A l'Ambrosiana-Inter chiude quarta, in Coppa Italia invece la squadra esce negli ottavi di finale contro la . In Coppa Europa Centrale il club esce in semifinale contro i cechi dello Sparta Praga. Nel finale di stagione Albino Carraro, ex arbitro, ha sostituito Molinari come Direttore Sportivo, affiancando l'allenatore Feldmann."}
{"id": "1145182", "revid": "1873017", "url": "https://it.wikipedia.org/wiki?curid=1145182", "title": "Fresh Kills Landfill", "text": "La Fresh Kills Landfill \u00e8 stata una discarica situata nel distretto newyorkese di Staten Island, attiva dal 1948 al 2001, ed \u00e8 considerata la pi\u00f9 grande discarica di tutti i tempi.\nStoria.\nDal 1948 al 2001.\nIl nome della discarica deriva dal fiume Fresh Kills, del quale occupa l'estuario. Dopo cinquantatr\u00e9 anni di attivit\u00e0, quando il picco massimo della montagna di rifiuti aveva superato l'altezza della statua della Libert\u00e0 e la discarica occupava un'area di 890 ettari, l'EPA, su pressione delle autorit\u00e0 locali, ne decret\u00f2 la chiusura, la quale divenne effettiva il 22 marzo 2001. Una riapertura straordinaria della discarica avvenne per\u00f2 dopo l'11 settembre per permettere lo smaltimento delle macerie provenienti dal World Trade Center.\nLa riconversione in parco urbano.\nDal 2003 sono iniziati lavori di riconversione che, entro trent'anni, dovrebbero portare alla trasformazione della zona nella pi\u00f9 grande area verde di New York.\nDal 2007 una stazione di compattamento \u00e8 stata aperta nella parte meridionale del sito: essa compatta ed invia per ferrovia oltre 900 tonnellate di rifiuti al giorno verso le discariche della Carolina del Sud."}
{"id": "1145186", "revid": "962319", "url": "https://it.wikipedia.org/wiki?curid=1145186", "title": "Linea S10 (servizio ferroviario suburbano di Milano)", "text": ""}
{"id": "1145188", "revid": "295403", "url": "https://it.wikipedia.org/wiki?curid=1145188", "title": "North American Soccer League 1970", "text": "La North American Soccer League 1970 fu la terza edizione dell'omonima lega calcistica. Parteciparono sei squadre e si laurearono campioni i , \nAvvenimenti.\nGiunta alla sua terza edizione, la NASL perse un ulteriore club tra i 5 superstiti che avevano disputato il campionato precedente. Tuttavia fu la prima edizione ad avere nuove iscrizioni, per la precisione i e i , che avevano abbandonato l'American Soccer League. I Darts furono tra l'altro la prima franchigia ad essere allenata da un nero, il trinidadiano Lincoln Phillips.\nAnche l'edizione 1970, come quella precedente, vide schierate solo squadre statunitensi. Fu l'ultima volta che la NASL rimase un torneo limitato agli Stati Uniti: dall'edizione successiva, infatti, annover\u00f2 sempre almeno una compagine proveniente dal Canada. \nFormula.\nLe squadre erano suddivise in due division in base alla loro posizione geografica. Ogni squadra giocava 24 incontri, quattro (due in casa e due in trasferta) contro ciascun avversario, quattro contro altrettante squadre straniere selezionate: in questa stagione furono gli inglesi del , i tedeschi dell', i portoghesi del e gli israeliani del .\nLa prima classificata di ogni division giocava la finale play-off per il titolo.\nVenivano attribuiti 6 punti per ogni vittoria, 3 punti per ogni pareggio e 1 punto per ogni gol segnato, fino ad un massimo di 3 per ogni incontro."}
{"id": "1145190", "revid": "729019", "url": "https://it.wikipedia.org/wiki?curid=1145190", "title": "Isola della Certosa", "text": "L'isola della Certosa o, pi\u00f9 semplicemente, La Certosa si trova a nord-est di Venezia, a meno di 250 metri da San Pietro di Castello e poco pi\u00f9 di 500 metri dal Lido di Venezia. Un canale largo circa venti metri la separa dalle Vignole. La sua superficie \u00e8 di circa 22 ettari. La zona sud \u00e8 delimitata da mura perimetrali che la separano dalla zona nord di recente imbonimento. Fino al 1997 la porzione esterna alle mura, caratterizzata da un'ampia radura sabbiosa, \u00e8 stata usata come poligono di tiro occasionale dal Reggimento Lagunari \"Serenissima\".\nAmbiente.\nQuest'isola offre un notevole patrimonio ambientale, specie per quanto riguarda la vegetazione. Si caratterizza per la presenza di boschetti di pioppi bianchi, neri e frassini, alternanati a specie arboree ed arbustive non originarie (robinia, bagolaro e gelso, piante da frutto, ligustro giapponese, evonimo giapponese). Nella zona ad est dell'area murata convive un bosco luminoso di frassini con una vasta radura a canneto litoraneo.\nStoria.\nLa bocca di porto nord-orientale di Venezia divenne fin dallo sviluppo della citt\u00e0 la via preferenziale per l'ingresso in laguna.\nNon fu un caso che l'isola della Certosa divenne sede di una comunit\u00e0 di agostiniani fin dal dicembre del 1199, ovvero dal momento in cui il vescovo di Castello concesse a padre Domenico Franco, sacerdote della chiesa di Santa Sofia di Venezia, due \"tumbe\" di terra \"versus porticellos in littore minori\", di propriet\u00e0 dello stesso vescovato.\nLo stesso prete aveva gi\u00e0 fondato alcuni decenni prima un altro monastero presso Ammiana e memore del successo avuto cerc\u00f2 di fondarne un secondo.\nDopo soli due secoli in seguito all'abbandono da parte di questa prima comunit\u00e0 l'isola venne ceduta alla comunit\u00e0 dei certosini, il 15 giugno del 1424 papa Martino V si rivolgeva all'abate di San Giorgio Maggiore affinch\u00e9 trasferisse i pochi canonici agostiniani rimasti nell'isola in altri monasteri della laguna.\nDon Mariano da Volterra, il primo priore della nuova certosa di Venezia, avvi\u00f2 immediatamente alcuni lavori di recupero del monastero descritto in una bolla papale del 1430 come \"structure et edificia que sumptuosis olim ac politis ministeriis et opere consolidata fuere collapsui et ruinae subiacent\".\nNello stesso anno si avvia la costruzione delle celle dei monaci attorno al grande chiostro e tra il 1490 sino al 1505 si restaura l'edificio sacro.\nPer quanto concerne la geografia \u00e8 doveroso sottolineare come l'aspetto dell'isola era alquanto diverso rispetto all'iconografia cinquecentesca, grazie al catastico del 1502 siamo a conoscenza che la superficie descritta nei documenti seguenti come \u201cprato\u201d fu bonificato solo dopo il 1485 e tale dato viene anche confermato da un processo datato al 1560.\nUna rarissima immagine di questa situazione ci proviene da una mappa presente presso l'archivio di Stato di Venezia, nella stessa mappa \u00e8 presente un edificio \u201ccasa brusada\u201d identificabile come l'edificio precedente alla casa dell'ortolano che in un documento del 1564 viene segnalata come costruita nuovamente \"domus et habitationis noviter fabricatae per reverendos patres\".\nSolo dopo la bonifica e il consolidamento dell'isola si avviarono i lavori di costruzione delle rive; in particolare nel 1581 era stata costruita tutta la riva che chiudeva il prato.\nL'attivit\u00e0 principale oltre al monastero era rappresentata dalla presenza di alcuni agricoltori che lavoravano i campi dell'isola; l'economia prevalentemente era quella dell'orto e delle vigne e una parte a pascolo.\nNel 1576 l'isola viene coinvolta dalla peste e subisce numerosi danni alle strutture presenti e alle vigne presenti.\nNel 1632 si avviarono i lavori per la costruzione del casello delle polveri.\nLe strutture presenti nell'isola necessitavano di un continuo lavoro di manutenzione e sul finire del settecento vengono effettuati interventi alle celle, alla chiesa e al campanile.\nNel 1721 viene effettuata nuovamente la consacrazione della chiesa restaurata.\nNel dicembre del 1807 in seguito all'occupazione dei territori da parte dei francesi i monaci della Certosa di Venezia furono trasferiti presso la certosa del Montello.\nAlcuni anni prima si era ventilata l'idea di costruire il cimitero principale presso l'isola della Certosa ma l'ipotesi fu abbandonata per l'isola di San Michele presso Murano.\nNel 1812 l'isola occupata dai militari vide la costruzione di nuovi depositi di polvere a sostituire quelli vetusti Seicenteschi.\nAll'inizio del XIX secolo, in seguito agli editti di Napoleone, l'isola cess\u00f2 forzatamente l'uso conventuale, fu spogliata delle sue opere d'arte e venne convertita ad uso militare. L'unico edificio storico rimasto \u00e8 il seicentesco \"casello delle polveri\", posto all'estremit\u00e0 sud dell'isola in direzione di Sant'Elena. La definitiva chiusura dell'opificio pirotecnico nel 1958, e nel 1968 delle residenze militari, caus\u00f2 un penoso stato di degrado.\nNel 1997 sono iniziati gli interventi di risanamento, recupero morfologico ed ambientale, riuso e rivitalizzazione economica ad opera del Magistrato alle Acque-Consorzio Venezia Nuova e del Comune di Venezia; i lavori sono stati finanziati dalla U.E., dalla Legge Speciale per Venezia e dal bilancio ordinario del Comune di Venezia.\nDal 1985 ad oggi il Comitato Certosa e Sant'Andrea - diretto dagli ambientalisti veneziani Cesare Scarpa e Flavio Cogo - si \u00e8 mobilitato per salvaguardare l'Isola dal degrado e recuperarla come Parco Urbano, organizzando per 15 anni il \u201cCertosa Day\u201d e coinvolgendo migliaia di cittadini. Dal dicembre del 2000 il Comitato dirige il servizio di vigilanza ambientale dell'Isola della Certosa in collaborazione con la cooperativa sociale penitenziaria \"Il Cerchio - Onlus\". Dal 2003 \u00e8 stato attivato, con il finanziamento della provincia di Venezia, il Laboratorio territoriale di educazione ambientale.\nDal novembre del 2004 prima i capannoni e poi tutte le infrastrutture restaurate sono state assegnate a \"Vento di Venezia\", una societ\u00e0 di giovani imprenditori e velisti, che in tempi rapidi sta completando l'attivazione di un \"marina resort\" non solo sostenibile dal punto di vista ambientale ma che si propone di essere uno dei pi\u00f9 dinamici elementi del suo sviluppo.\nIl recupero e il riutilizzo del vicino Forte di Sant'Andrea, opera cinquecentesca dell'architetto veronese Michele Sanmicheli, sono da tempo oggetto di altra intensa azione del Comitato e di altre associazioni lagunari.\nIl 9 ottobre 2015 con un decreto interdirettoriale \u00e8 stata disposto il passaggio del comprensorio dalla categoria dei beni del Demanio pubblico militare a quella dei beni patrimoniali dello Stato."}
{"id": "1145211", "revid": "1573940", "url": "https://it.wikipedia.org/wiki?curid=1145211", "title": "Palaeoloxodon cypriotes", "text": "L'elefante nano di Cipro (Palaeoloxodon cypriotes ()) era un elefante nano vissuto nel Pleistocene sull'omonima isola, estintosi circa 11.000 anni fa.\nDescrizione.\nRecenti stime indicano che il suo peso era di circa 200 kg, il che, considerando una discendenza diretta degli elefanti nani dagli elefanti veri e propri del continente, significava una perdita di peso del 98%, rispetto ad un esemplare di \"Palaeoloxodon antiquus\" di 10.000 kg.\nI molari di questi animali erano invece ridotti di circa il 40% rispetto a quelli degli elefanti veri e propri."}
{"id": "1145212", "revid": "834", "url": "https://it.wikipedia.org/wiki?curid=1145212", "title": "Hnf", "text": ""}
{"id": "1145214", "revid": "1842072", "url": "https://it.wikipedia.org/wiki?curid=1145214", "title": "Business development", "text": "Il business development \u00e8 l'insieme di svariate tecniche pensate per accrescere un'impresa economica. Alcune di queste tecniche sono:\nIl business development implica il valutare un business e quindi realizzarne completamente il potenziale, usando strumenti quali il marketing, le vendite, la gestione delle informazioni ed il servizio al cliente. In un'azienda sana, capace di sostenere la concorrenza, il business development \u00e8 un processo continuativo.\nUn business development di successo richiede generalmente un approccio multi-disciplinare che va oltre la mera \"vendita al cliente.\" \u00c8 necessaria frequentemente una strategia dettagliata per far crescere il business nel modo desiderato, cosa che pu\u00f2 richiedere competenze in ambito finanziario, legale e pubblicitario. Il business development non pu\u00f2 essere ridotto a dei banali template applicabili a tutte o quasi le situazioni in cui si possono trovare le imprese reali. \u00c8 indispensabile una misura di creativit\u00e0 nell'affrontare sfide nuove ed impreviste, per poter mantenere un'impresa su un percorso di crescita sostenibile.\nLe aziende piccole e medie spesso non definiscono un processo per il business development, e si basano invece sulla propria rete di contatti. In altri casi danno per scontato che, avendo una rete di contatti ad alto livello, i loro problemi di business development siano risolti ed in qualche modo i loro affari continueranno a prosperare. Le conseguenze di tali ipotesi possono essere significative, nel caso in cui si dimostrino incapaci di far fruttare queste relazioni, che spesso sono molto personali o deboli: ed in questo caso la \"pipeline\" dei nuovi ordini si svuoter\u00e0 rapidamente.\nLa \"pipeline\" \u00e8 il flusso di potenziali contratti, con clienti nuovi o anche gi\u00e0 acquisiti, che l'azienda sta sviluppando. Ad ogni potenziale contratto nella pipeline \u00e8 assegnata una percentuale di successo ed un volume d'affari stimato. La media pesata di tutti i potenziali contratti nella pipeline pu\u00f2 essere utilizzata per la pianificazione in modo da gestire correttamente le nuove commesse in ingresso.\nIn aziende pi\u00f9 grandi ed organizzate, specialmente nel settore tecnologico, il business development spesso si riferisce alla creazione e alla gestione delle relazioni strategiche e delle alleanze con aziende terze. In questi casi le aziende potranno mettere a frutto l'expertise di ciascuna delle due, ovvero le reciproche tecnologie o altre propriet\u00e0 intellettuali per espandere la propria offerta di prodotti, servizi, funzioni e/o mercati senza investire per costruirle od acquisirle con risorse interne. I ricavi sono generalmente condivisi con accordi basati su royalty. Ad esempio, un'azienda con una tecnologia di grande successo potrebbe attivare un accordo con un'azienda dotata di una forza vendita e di una clientela gi\u00e0 esistenti; insieme potrebbero sfruttare quel mercato, condividendone i frutti."}
{"id": "1145216", "revid": "1437722", "url": "https://it.wikipedia.org/wiki?curid=1145216", "title": "Veramente falso", "text": "Veramente falso \u00e8 il primo album di Fiorello, prodotto e pubblicato agli inizi del 1991 da Claudio Cecchetto.\nL'album, nel quale l'artista canta noti brani di interpreti italiani imitandone la voce, fu un successo, infatti ne furono vendute oltre 100.000 copie."}
{"id": "1145218", "revid": "102229360", "url": "https://it.wikipedia.org/wiki?curid=1145218", "title": "Senatus consultum Orphitianum", "text": "Il Senatus consultum Orphitianum fu una misura legale intrapresa nel 177 d.C., durante il regno di Marco Aurelio, poco prima delle seconde guerre danubiane. \nLa legge, in questioni di eredit\u00e0, preferiva il figlio della donna sui fratelli, sorelle e altri consanguinei della sua stessa famiglia."}
{"id": "1145220", "revid": "26417", "url": "https://it.wikipedia.org/wiki?curid=1145220", "title": "Realismo politico", "text": ""}
{"id": "1145228", "revid": "599013", "url": "https://it.wikipedia.org/wiki?curid=1145228", "title": "Valerio Curti", "text": "Gioca nel ruolo di centrale.\nCarriera.\nLa carriera di Valerio Curti inizia nel Provenza Sassuolo a partire dalla stagione 1996-97 in Serie B2: con la squadra emiliana resta legato per tre stagioni, ottenendo anche una promozione in Serie B1 al termine dell'annata 1997-98. Nella stagione 1999-00 fa il suo esordio nella pallavolo professionistica vestendo la maglia della in Serie A2, con cui conquista anche la Coppa Italia di categoria; nella stagione successiva passa alla Pallavolo Loreto, sempre nella stessa divisione, con cui disputa tre campionati.\nNella stagione 2003-04 esordisce in Serie A1 grazie all'ingaggio da parte della Pallavolo Parma: tuttavia nell'annata successiva \u00e8 nuovamente nella serie cadetta con la Pallavolo Cagliari. Dal campionato 2005-06 inizia un sodalizio di quattro stagioni con il Piemonte Volley di Cuneo, in Serie A1, vincendo anche la Coppa Italia 2005-06.\nDopo un'annata con il BluVolley Verona, nella stagione 2010-11 passa alla Sir Safety Umbria Volley di Perugia, in Serie A2, ottenendo la promozione in massima serie, dove ritorna per il campionato successivo difendendo i colori del Volley Treviso; nella stagione 2012-13 viene ingaggiato dal Volley Tricolore Reggio Emilia, in serie cadetta."}
{"id": "1145230", "revid": "6923", "url": "https://it.wikipedia.org/wiki?curid=1145230", "title": "Mini-moto", "text": ""}
{"id": "1145236", "revid": "30300", "url": "https://it.wikipedia.org/wiki?curid=1145236", "title": "Feciali", "text": ""}
{"id": "1145238", "revid": "219110", "url": "https://it.wikipedia.org/wiki?curid=1145238", "title": "Lazzaretto Nuovo", "text": "Lazzaretto Nuovo \u00e8 un'isola della Laguna Veneta di circa nove ettari di area posta all'inizio del canale di Sant'Erasmo.\nStoria.\nMonastero benedettino durante il Medioevo, nel 1468, per decreto del Senato della Serenissima, divenne lazzaretto con compiti di prevenzione dei contagi (intuizione veneziana poi esportata in tutto il mondo nei secoli successivi): ospitava i magazzini che servivano per esaminare le merci sospettate di essere infettate dal morbo della peste. Con l'epidemia del 1576 una sorte simile tocc\u00f2 agli individui che erano a rischio di contagio: se la visita diagnosticava la malattia, essi venivano trasferiti presso l'ospedale di Lazzaretto Vecchio.\nFu utilizzata quindi come fortilizio sotto il dominio napoleonico e austriaco, ed \u00e8 stata dismessa dall'esercito italiano nel 1975.\nOrmai pienamente recuperata e vincolata dal Ministero per i Beni e le Attivit\u00e0 Culturali, \u00e8 una delle poche isole abbandonate della Laguna di Venezia ad aver conosciuto una decisa azione di recupero e restauro.\nSviluppo turistico.\nAccoglie circa quindicimila visitatori l'anno ed \u00e8 oggetto d'interesse nazionale ed internazionale. Con il Lazzaretto Vecchio (anche questa in fase di restauro), nella prospettiva di Storia della Sanit\u00e0 e Antropologia, sar\u00e0 una tappa importante del costituendo Museo Nazionale di Archeologia della Laguna e della Citt\u00e0 di Venezia."}
{"id": "1145239", "revid": "767487", "url": "https://it.wikipedia.org/wiki?curid=1145239", "title": "Eurypterus", "text": "L'euriptero (gen. Eurypterus) \u00e8 un artropode fossile del Siluriano superiore (circa 410 milioni di anni fa). I suoi fossili sono stati rinvenuti in Europa, in Nordamerica e in Asia.\nDescrizione.\nQuesto animale, non pi\u00f9 lungo di una trentina di centimetri, fa parte della classe dei merostomi, un gruppo di artropodi al quale appartiene l'odierno limulo. In particolare, l'euriptero \u00e8 il membro pi\u00f9 comune dei cosiddetti \"scorpioni di mare\" o euripteridi (Eurypterida), che prendono il nome proprio da questo animale.\nIl corpo dell'euriptero era largo, appiattito e ricoperto da un carapace chitinoso. La parte anteriore (cefalotorace) era formata da un solo pezzo, mentre quella posteriore (addome) era segmentata. Il cefalotorace aveva una forma pi\u00f9 o meno quadrata o a semicerchio, e un paio di grandi occhi composti erano posti ai lati, nella parte anteriore. Altri due piccoli occhi, invece, si trovavano nel centro del cefalotorace. L'euriptero era dotato di quattro paia di arti simili a zampe, sporgenti dal cefalotorace. Un paio di appendici pi\u00f9 lunghe, simili a pagaie e appiattite, erano poste pi\u00f9 indietro e servivano a nuotare. Alla fine dell'addome vi era una protuberanza (telson) a forma di lunga spina appuntita (da qui il nome \"scorpioni di mare\").\nHabitat.\nProbabilmente l'euriptero viveva in acque marine, salmastre o dolci, nuotando e muovendosi sul fondo per mezzo delle zampe. Alcuni scienziati pensano, tuttavia, che le forme pi\u00f9 piccole potessero compiere anche brevi spostamenti terrestri. L'euriptero si nutriva probabilmente di piccoli invertebrati e di piccoli pesci primitivi. Tra le specie pi\u00f9 note di \"Eurypterus\", da ricordare E. remipes ed E. fischeri."}
{"id": "1145240", "revid": "21880", "url": "https://it.wikipedia.org/wiki?curid=1145240", "title": "Elephas antiquus falconeri", "text": ""}
{"id": "1145245", "revid": "6923", "url": "https://it.wikipedia.org/wiki?curid=1145245", "title": "Lazzaretto Vecchio", "text": "Il Lazzaretto Vecchio \u00e8 un'isola della Laguna Veneta, situata molto vicino alla costa occidentale del Lido di Venezia. Ospit\u00f2 un ospedale, che curava gli appestati durante le epidemie. Fu in seguito adibita, come altre isole, a postazione militare. La sua superficie \u00e8 di 2,53 ettari e conta fabbricati sviluppati per 8.400\u00a0m\u00b2.\nDalle origini alla fondazione dell'ospedale.\nFu abitata inizialmente dai Padri Eremitani, che vi avevano eretto una chiesa consacrata a Santa Maria di Nazareth ed un ricovero per i pellegrini che andavano o tornavano dalla Terrasanta (1249).\nNel 1423, su consiglio di San Bernardino da Siena, il Senato della Repubblica deliber\u00f2 di destinare l'isola a ricovero di persone e merci provenienti da paesi infetti e di provvedere i ricoverati di vitto, medicine e assistenza. Sembra che il termine \"lazzaretto\" derivi proprio dalla chiesa di Santa Maria di \"Nazareth\", con sovrapposizione del nome del patrono degli appestati, San Lazzaro. Le spese per la manutenzione dell'ospizio furono sostenute, nei primi sessant'anni, con una parte dei proventi dell'Ufficio del Sale, per passare poi sotto la gestione di un permanente Magistrato di Sanit\u00e0, al quale si dovevano quei provvedimenti di precauzione, visite, controlli, quarantene.\nDal 1468, l'isola ebbe il compito di ricevere gli ammalati che, sospettati di essere contagiati, erano stati visitati nella nuova costruzione del Lazzaretto Nuovo.\nIl complesso del Lazzaretto.\nGi\u00e0 allora, l'isola era divisa in due da un canale, attraversato da un ponte: nella porzione pi\u00f9 piccola vi erano un deposito di polvere da sparo ed un alloggio per i soldati di guardia (il \"casello\"); in quella maggiore, a forma di rettangolo, era situato l'ospedale vero e proprio, che aveva ormai inglobato l'insediamento monastico preesistente, inizialmente integrato con baracche e capannoni in legname, gradualmente sostituiti da edifici in muratura.\nGli edifici erano allineati sui lati di una piazzetta e di due cortili. Sulla piazzetta si trovavano le abitazioni del priore e del suo assistente, i magazzini degli attrezzi, il serbatoio dell'acqua e le gallerie dove gli uomini sospetti di contagio passavano la quarantena. Intorno al primo cortile, in origine il chiostro del convento, si trovavano le abitazioni dei provveditori generali e dei rettori veneti che tornavano in patria. Intorno al secondo cortile c'erano cento cellette per i ricoverati. Dietro ai fabbricati si trovavano dei prati e delle tettoie - separati una dall'altra da cancelli di legno - in cui si praticava l'espurgo delle merci a seconda delle varie contumace.\nNel 1564 l'ospedale fu allargato, interrando parte della laguna circostante. Nel 1586 viene costruita la cavana (cio\u00e8 un ricovero per le imbarcazioni) sul rio di ingresso al complesso.\nLa decadenza e il recupero.\nDal 1846 al 1965 l'isola, come molte altre, pass\u00f2 alle autorit\u00e0 militari, prima austriache e poi italiane. Durante questo periodo ha luogo la demolizione di due ali del chiostro, della chiesa con il campanile, del parlatorio e di altri edifici.\nSuccessivamente, Lazzaretto Vecchio fu dato in concessione dal Comune di Venezia ad un gruppo cinofilo, ai fini di ospitare un ricovero per cani randagi.\nFra il 2004 e il 2008 l\u2019isola conobbe interventi di recupero da parte del Ministero dei lavori pubblici e il Ministero per i beni e le attivit\u00e0 culturali in previsione dell'allestimento del \"Museo della Citt\u00e0 e della Laguna di Venezia\". Nell'occasione, gli scavi portarono alla luce fosse singole e comuni con oltre 1.500 scheletri di appestati, la cui analisi forn\u00ec informazioni relative alla vita dei veneziani del Cinquecento. Tuttavia il progetto fu sospeso per mancanza di fondi e l\u2019isola ha quindi rischiato nuovamente l\u2019abbandono e il degrado.\nDal settembre 2013 la Soprintendenza Archeologica del Veneto ha attivato un protocollo d\u2019intesa per servizio di vigilanza, visita pubblica e piccole manutenzioni per mezzo del contributo gratuito dell\u2019associazione Archeoclub di Venezia, gi\u00e0 attiva da decenni nell'isola del Lazzaretto Nuovo. Grazie ai volontari e a un significativo passaparola, l'isola \u00e8 oggi aperta mensilmente ospitando migliaia di visitatori.\nNel 2020 il Ministero per i beni e le attivit\u00e0 culturali ha ribadito il proprio interesse nel realizzare sull'isola il \"Museo archeologico nazionale della Laguna di Venezia\"."}
{"id": "1145249", "revid": "143542", "url": "https://it.wikipedia.org/wiki?curid=1145249", "title": "Strage del Rapido 904", "text": "Strage del Rapido 904 o strage di Natale \u00e8 il nome attribuito a un attentato dinamitardo avvenuto il 23 dicembre 1984 nella Grande Galleria dell'Appennino, subito dopo la stazione di Vernio, ai danni del treno rapido n. 904, proveniente da Napoli e diretto a Milano. L'attentato fu un'orrenda replica di quello dell'Italicus. Per le modalit\u00e0 organizzative e per i personaggi coinvolti, \u00e8 stato indicato dalla Commissione stragi come un evento antesignano e precursore dell'epoca della guerra di mafia dei primi anni novanta del XX secolo.\nAl di l\u00e0 delle motivazioni specifiche, la responsabilit\u00e0 dell'atto \u00e8 da iscriversi alla mafia siciliana, Cosa nostra. In particolare, la Relazione Pellegrino in conclusione del capitolo denominato \"Il crocevia eversivo e la strage del Treno 904\", sviluppando un parallelo tra le dinamiche, i protagonisti e gli obiettivi delle due stragi di Bologna (1980) e del Rapido 904 (1984), afferma che: \u00abRestano non pienamente chiariti i contesti, probabilmente diversi, in cui le due stragi sono venute ad inserirsi e i pi\u00f9 ampi disegni strategici cui le stesse sono state funzionali. In tale prospettiva apprezzabile - ma non pienamente appagante - appare l'ipotesi avanzata in sede giudiziaria con specifico riferimento alla strage del treno 904 secondo cui la stessa sarebbe stata una reazione di Cosa nostra all'attivarsi della collaborazione di alcuni pentiti \"storici\" come Buscetta e Contorno; un tentativo cio\u00e8 dell'associazione criminale di rinsaldare, mediante la minaccia di un salto qualitativo della sua azione offensiva, legami istituzionali che sembravano allentarsi o comunque posti in discussione dall'attivarsi di una nuova stagione, che poneva in crisi un antico patto armistiziale. In tale prospettiva la strage di Natale del 1984 sembra preannunciare una stagione successiva che abbraccia eventi (quali le stragi di Capaci e via D'Amelio e gli attentati dell'estate '93)\u00bb.\nL'attentato.\nL'attentato venne compiuto domenica 23 dicembre 1984, nel fine settimana precedente le feste natalizie. Il treno, trainato dalla locomotiva E.444.030, era pieno di viaggiatori che ritornavano a casa o andavano in visita a parenti per le festivit\u00e0. Intorno alle 19:08, il convoglio fu dilaniato da un'esplosione violentissima mentre percorreva la Direttissima in direzione Nord, all\u2019interno della Grande galleria dell'Appennino, in localit\u00e0 Vernio, dove la ferrovia procede diritta e la velocit\u00e0 supera i 150\u00a0km/h. La detonazione fu causata da una carica di esplosivo radiocomandata, posta su una griglia portabagagli del corridoio della 9\u00aa carrozza di seconda classe, a centro convoglio: l'ordigno era stato collocato sul treno durante la sosta alla stazione di Firenze Santa Maria Novella.\nAl contrario del caso dell'Italicus, questa volta gli attentatori attesero che il veicolo penetrasse nel tunnel, per massimizzare l'effetto della detonazione: lo scoppio, avvenuto a quasi met\u00e0 della galleria, provoc\u00f2 un violento spostamento d'aria che frantum\u00f2 tutti i finestrini e le porte. L'esplosione caus\u00f2 15 morti e 267 feriti. In seguito, i morti sarebbero saliti a 16 per le conseguenze dei traumi. Venne attivato il freno di emergenza, e il treno si ferm\u00f2 a circa 8 km dall'ingresso Sud e a 10 da quello Nord. I passeggeri erano spaventati, e a questo si affiancava il freddo dell'inverno appenninico. A chiamare i soccorsi, utilizzando un telefono di servizio presente in galleria, fu il controllore Gian Claudio Bianconcini, il quale era al suo ultimo viaggio in servizio e, pur ferito anch'egli, era sopravvissuto all'esplosione.\nIl Presidente del Consiglio Bettino Craxi disse amaramente \u00abS'\u00e8 voluto sporcare di sangue questo Natale\u00bb, mentre il Presidente della Repubblica Sandro Pertini, nel suo ultimo messaggio di fine anno, comment\u00f2: \u00abCinque stragi abbiamo avuto, tutte lo stesso marchio d'infamia, e i responsabili non sono stati ancora assicurati alla giustizia. I parenti delle vittime, il popolo italiano non chiedono, come qualcuno ha insinuato, vendetta, ma chiedono giustizia\u00bb. Il Capo dello Stato aggiunse che i servizi segreti erano stati rinnovati: \u00abMi hanno detto che vi sono persone molto valide, oneste. Gli antichi servizi segreti erano stati inquinati dalla P2, da questa associazione a delinquere. Ebbene i nuovi servizi segreti cerchino di indagare, non si stanchino di indagare, non si fermino ad indagare in Italia, vadano anche all'estero, perch\u00e9 probabilmente la sede centrale di questi terroristi si trova all'estero.\u00bb.\nGiorgio Bocca, commentando la strage, scrisse: \u00abChe cosa \u00e8 accaduto di nuovo nella Repubblica italiana in questi ultimi anni e mesi? \u00c8 accaduto che la macchina democratica piano piano ha ricominciato a funzionare. Sono finiti in galera i golpisti della P2, i bancarottieri golpisti di Sindona, i generali ladri alla Giudice, i capi di servizi segreti pronti alle deviazioni. E sono stati inferti colpi duri alla mafia e alla camorra. In sostanza lo Stato democratico ha colpito duramente tutti gli alleati reali e potenziali dell'apparato repressivo. E questo incomincia a essere un motivo, se non dimostrabile in modo matematico, certo credibile a livello di politica repressiva. Al fondo di tutte queste storie sotterranee c'\u00e8 sempre anche una ragione organizzativa. L'apparato a cui \u00e8 \"burocraticamente\" affidato il compito di mantenere lo \"status quo\", se sente crollare attorno a s\u00e9 gli strumenti del suo controllo e del suo potere, pu\u00f2 reagire alla sua maniera: feroce, irrazionale ma non priva di tragici effetti\u00bb.\nI soccorsi.\nBianconcini, sebbene ferito da alcune schegge nella nuca, organizz\u00f2 anche i primi soccorsi con l'aiuto di altri passeggeri, nonostante il freddo e il buio, dato che i neon di emergenza della galleria, oltre a non produrre molta luce, avevano poca autonomia e smisero di funzionare dopo poco tempo. Oltre al sopracitato Bianconcini, ad organizzare i primi soccorsi furono il capotreno Paolo Masina e il restante personale, tra cui Vittorio Buccinn\u00e0 e Francesco Bosi (al personale venne conferito un encomio solenne e una medaglia d'oro).\nI soccorsi ebbero difficolt\u00e0 ad arrivare, dato che l'esplosione aveva danneggiato la linea elettrica e la tratta era rimasta isolata, inoltre il fumo dell'esplosione bloccava l'accesso dall'ingresso sud, dove si erano concentrati inizialmente i soccorsi, che impiegarono oltre un'ora e mezza ad arrivare. I primi veicoli di servizio arrivarono tra le 20:30 e le 21:00: non sapevano cosa fosse successo, non avevano un contatto radio con il veicolo coinvolto e non disponevano di un ponte radio con le centrali operative periferiche o quella di Bologna. I soccorsi, una volta sul posto, parlarono di un \u00abfortissimo odore di polvere da sparo\u00bb.\nVenne impiegata una locomotiva diesel-elettrica, guidata a vista nel tunnel, che fu per prima cosa usata per agganciare le carrozze di testa rimaste intatte, su cui furono caricati i feriti. Un solo medico era stato assegnato alla spedizione. L'uso della motrice diesel rese per\u00f2 l'aria del tunnel irrespirabile, per cui serv\u00ec usare bombole di ossigeno per i passeggeri in attesa di soccorsi. Con l'aiuto della macchina di soccorso, i feriti vennero portati alla stazione di San Benedetto Val di Sambro, prima stazione al di fuori della galleria in direzione di Bologna, seguiti subito dopo dagli altri passeggeri illesi. Uno dei feriti, una donna, venne trovata in stato di choc in una nicchia della galleria e fu portata a braccia fino alla stazione di Precedenze (che si trova circa a met\u00e0 della galleria ed \u00e8 stata impiegata per il servizio passeggeri fino agli anni '60, quando fu trasformata in posto di comunicazione).\nAlla stazione di San Benedetto, ai feriti vennero offerte le prime cure, e quelli pi\u00f9 gravi furono portati a Bologna da una quindicina di ambulanze predisposte per il compito, che viaggiavano scortate da Polizia e Carabinieri. Le cure ai feriti leggeri durarono fino alle cinque di mattina. Venne allestito rapidamente un ponte radio, e la Societ\u00e0 Autostrade fece in modo di mettere a disposizione un casello riservato al servizio di emergenza. I feriti vennero portati all'Ospedale Maggiore di Bologna, facendosi largo nel traffico cittadino grazie a una razionalizzazione delle vie di accesso studiata proprio per i casi di emergenza. Per ultimi furono trasportati i morti: fortunatamente la neve cominci\u00f2 a cadere solo durante questa ultima fase.\nIl piano di emergenza era frutto delle misure predisposte dopo la strage del 2 agosto 1980, e questa operazione fu la prima sperimentazione del sistema centralizzato di gestione emergenze costituito a Bologna. Nonostante le condizioni ambientali estremamente avverse, l'opera di soccorso e l'operato dei soccorritori furono ammirevoli per l'efficienza dimostrata, tanto che, pochi anni dopo, il servizio centralizzato di Bologna Soccorso divent\u00f2 il primo nucleo attivo del servizio di emergenza nazionale 118.\nAlla grande abilit\u00e0 e organizzazione delle forze dell'ordine e dei soccorritori si aggiunse anche una certa fortuna relativamente alle condizioni meteorologiche, in quanto, come gi\u00e0 detto, inizi\u00f2 a nevicare solo quando ormai non rimanevano pi\u00f9 sopravvissuti da evacuare e il vento soffi\u00f2 i fumi dell'esplosione verso Sud, rendendo possibile l'accesso dal lato bolognese da cui arrivavano i soccorsi e facendo in modo che fossero sufficienti le bombole in dotazione ai vigili del fuoco, con solo mezz'ora di autonomia.\nLe indagini.\nLe indagini si indirizzarono subito su una duplice pista: quella napoletana e quella romana. La prima ha origine nell'anticipazione della strage che Carmine Esposito (un \"informatore\", che aveva appena trascorso un breve periodo di detenzione) aveva fatto alcuni giorni prima dell'eccidio alla Questura di Napoli; essa portava verso il clan camorristico di Giuseppe Misso e verso Massimo Abbatangelo, parlamentare del Movimento Sociale Italiano. La pista romana fu avviata dall'arresto di Guido Cercola, braccio destro a Roma del \"boss\" mafioso Giuseppe Cal\u00f2, cui seguiva il ritrovamento, nella casa di Franco D'Agostino (affittuario e sodale di Cercola), di due congegni radioelettrici in grado di innescare un'esplosione compatibili con quelli usati per la strage, e poi, in un casale dello stesso Cercola presso Poggio San Lorenzo di Rieti, di due pani di esplosivo Semtex H (di cui uno ridotto di circa un chilo), sei cariche di tritolo (di cui una mancante di 40 grammi) e nove detonatori: le perizie condotte prima a Roma e poi a Firenze dimostrarono come quel tipo di materiale fosse compatibile con quello usato nell'attentato al treno. Emersero rapporti tra Cercola e un tedesco, Friedrich Schaudinn, che sarebbe stato incaricato di produrre i congegni utilizzati nell'attentato e ritrovati dalla polizia a casa di Cercola.\nNei mesi successivi due membri del clan Misso iniziarono a collaborare con la giustizia: il primo \u00e8 Lucio Luongo, che conduce gli inquirenti all'arsenale del gruppo; un altro componente della banda gi\u00e0 detenuto, Mario Ferraiuolo, inizia a collaborare, confermando che il clan, oltre all'attivit\u00e0 di criminalit\u00e0 comune, si muoveva anche per finalit\u00e0 politiche, e sostenendo che si erano svolte riunioni con Abbatangelo, il quale, ai primi di dicembre 1984, avrebbe consegnato a Misso armi, detonatori e un pacco chiuso contenente esplosivi, portato a Roma da Luongo una settimana prima di Natale; affermazioni poi confermate da Luongo.\nNell'ottobre 1985 Cal\u00f2 \u00e8 incriminato come mandante della strage, mentre altri 22 ordini di cattura sono emessi per Misso e la sua banda per reati vari, oltre a quello di strage e porto di esplosivi; tra i ricercati \u00e8 anche Gerlando Alberti jr (nipote omonimo del capomafia siciliano Gerlando Alberti), legato alla famiglia di Cal\u00f2 ma \"trapiantato\" nel clan Misso e considerato dalle indagini elemento di collegamento tra le due organizzazioni per l'esecuzione della strage.\nIl 9 gennaio 1986 il pubblico ministero Pier Luigi Vigna imput\u00f2 formalmente la strage a Cal\u00f2 e a Cercola, che l'avrebbero compiuta:\nVennero a galla diverse linee di collegamento tra Cal\u00f2, Cosa nostra, la camorra napoletana, gli ambienti del terrorismo eversivo neofascista, la P2 e la Banda della Magliana: questi rapporti furono chiariti da diversi personaggi vicini a questi ambienti, tra cui Cristiano e Valerio Fioravanti, Massimo Carminati e Walter Sordi. Le deposizioni che spiegavano i legami tra questi tre ambienti della criminalit\u00e0 emersero al maxiprocesso dell'8 novembre 1985, di fronte al giudice istruttore Giovanni Falcone.\nResponsabilit\u00e0 civile e penale.\nResponsabilit\u00e0 penale.\nLa Corte d'assise di Firenze, il 25 febbraio 1989, condann\u00f2 alla pena dell'ergastolo Giuseppe Cal\u00f2, Guido Cercola e altri imputati legati al clan camorristico Misso (Alfonso Galeota, Giulio Pirozzi e Giuseppe Misso, detto \u00abil boss del rione Sanit\u00e0\u00bb), con l'accusa di strage. Inoltre, condann\u00f2 a 28 anni di detenzione Franco D'Agostino, a 25 anni Schaudinn, e condann\u00f2 altri imputati nel processo per il reato di banda armata.\nIl secondo grado venne celebrato dalla Corte d'assise d'appello di Firenze, presieduta dal giudice Giulio Catelani, con sentenza emessa il 15 marzo 1990. Le condanne all'ergastolo per Cal\u00f2 e Cercola furono confermate, mentre la pena di Di Agostino fu ridotta da 28 a 24 anni. Misso, Pirozzi e Galeota furono invece assolti per il reato di strage, ma condannati per detenzione illecita di esplosivo. Il tedesco Schaudinn venne invece assolto dal reato di banda armata, ma fu confermata la sua condanna per strage con pena ridotta a 22 anni.\nIl 5 marzo 1991 la prima sezione penale della Corte di Cassazione, presieduta dal giudice Corrado Carnevale, annull\u00f2 le condanne in appello, confermando le tre assoluzioni di Galeota, Misso e Pirozzi. Il sostituto procuratore generale Antonino Scopelliti era contrario e mise in guardia i giudici dal far prevalere l'impunit\u00e0 del crimine. La Cassazione ordin\u00f2 la ripetizione del processo, dinnanzi ad altra sezione della Corte d'assise d'appello di Firenze. Quest'ultima, il 14 marzo 1992, conferm\u00f2 gli ergastoli per Cal\u00f2 e Cercola, condann\u00f2 Di Agostino a 24 anni e Schaudinn a 22. Misso fu condannato a 3 anni per detenzione di esplosivo, mentre le condanne di Galeota e Pirozzi furono ridotte a 1 anno e 6 mesi ciascuno.\nQuello stesso giorno Galeota e Pirozzi, insieme alla moglie Rita Casolaro e alla moglie di Giuseppe Misso, Assunta Sarno, stavano ritornando a Napoli quando, durante il viaggio, incorsero in un agguato: la loro auto (una Ford Fiesta XR2) fu speronata e mandata fuori strada da alcuni killer della camorra che li seguivano sull'autostrada A1, all'altezza del casello di Afragola-Acerra, alle porte di Napoli. Le armi da fuoco dei killer lasciarono sul terreno i corpi senza vita di Galeota e della Sarno, quest'ultima trucidata con un colpo di pistola in bocca. Soltanto Giulio Pirozzi e sua moglie riuscirono miracolosamente a uscire vivi da quella che fu una vera e propria mattanza di camorra, anche grazie al sopraggiungere di un'auto della polizia stradale dal senso inverso di marcia, che imped\u00ec ai killer di completare il lavoro. Pirozzi, bench\u00e9 ferito gravemente, si salv\u00f2 anche perch\u00e9 si finse morto nel corso della sparatoria. L'auto usata dagli assassini, una Lancia Delta HF, fu poi abbandonata nei pressi dell'aeroporto di Capodichino e data alle fiamme.\nLa quinta sezione penale della Cassazione, il 24 novembre 1992, conferm\u00f2 la sentenza riconoscendo la \u00abmatrice terroristico-mafiosa\u00bb dell'attentato.\nDal processo era stata stralciata la posizione di Massimo Abbatangelo, deputato del MSI, poich\u00e9 la Camera dei deputati aveva concesso l'autorizzazione a procedere, ma non all'arresto. Dopo essere stato condannato in primo grado all'ergastolo, nel 1991, il 18 febbraio 1994 la Corte d'assise d'appello di Firenze assolse il parlamentare missino dal reato di strage, ma lo condann\u00f2 a 6 anni di reclusione per aver consegnato dell'esplosivo a Giuseppe Misso, nella primavera del 1984. Le famiglie delle vittime fecero ricorso in Cassazione contro quest'ultima sentenza, ma persero e dovettero pagare le spese processuali.\nGuido Cercola si suicid\u00f2 in carcere a Sulmona il 3 gennaio 2005, soffocandosi con dei lacci di scarpe. Rinvenuto agonizzante in cella, mor\u00ec durante il trasporto in ospedale.\nIl 27 aprile 2011 la Direzione distrettuale antimafia di Napoli emise un'ordinanza di custodia cautelare nei confronti del boss mafioso Salvatore Riina per la strage, precisando che Riina \u00e8 considerato il mandante della strage. Il 25 novembre 2014 si apr\u00ec, a Firenze, il processo.\nSecondo la DDA napoletana l'attentato si inser\u00ec in un disegno strategico di Riina per far apparire l'attentato come un fatto politico e come risposta al maxiprocesso contro Cosa nostra.\nIl 14 aprile 2015 Riina fu poi assolto per mancanza di prove.\nResponsabilit\u00e0 civile.\nRisarcimento.\nLe vittime della strage del treno 904 non hanno mai ottenuto nessun risarcimento. La decisione del Viminale \u00e8 stata contestata dall\"'Associazione tra i familiari delle vittime della strage sul treno Rapido 904 del 23 dicembre 1984\" perch\u00e9 \u00absi pone in grave contraddizione con le sentenze di merito a carico degli imputati\u00bb.\nDeclassificazione degli atti.\nCon una direttiva del 22 aprile 2014, tutti i fascicoli relativi a questa strage non sono pi\u00f9 coperti da classifiche di segretezza e sono perci\u00f2 liberamente consultabili.\nAltri fatti.\nNel 2006, grazie a un progetto di ricerca promosso dall\"'Associazione tra i familiari delle vittime della strage sul treno Rapido 904 del 23 dicembre 1984\" col patrocinio della Regione Campania, \u00e8 stato pubblicato un primo volume sulla strage, il successivo iter giudiziario e la memoria dell'evento nella citt\u00e0 di Napoli: si tratta del libro di Alexander H\u00f6bel e Gianpaolo Iannicelli \"La strage del treno 904. Un contributo delle scienze sociali\" (Ipermedium, 2006). \nIl musicologo, giornalista e scrittore Leoncarlo Settimelli ha composto una canzone, \"Il sogno spezzato di Federica\", dedicata a Federica Taglialatela, ragazzina di dodici anni perita nella strage.\nIl narratore Daniele Biacchessi, racconta la strage sul Rapido 904 nello spettacolo di teatro civile \"La storia e la memoria\"."}
{"id": "1145252", "revid": "481349", "url": "https://it.wikipedia.org/wiki?curid=1145252", "title": "Midrange", "text": "Un midrange \u00e8 un altoparlante progettato per riprodurre al meglio i suoni nella gamma di frequenze medie, comprese all'incirca tra 350Hz e 8kHz; in questa gamma \u00e8 compresa la voce umana. La membrana diffusore o diaframma \u00e8 generalmente un tronco di cono con al centro una cupola, risultando di fatto un woofer con al centro un tweeter (altre forme meno comuni sono quella a tromba o a cupola invertita), con la bobina (motore) attaccata alla estremit\u00e0 pi\u00f9 stretta, la parte pi\u00f9 larga sospesa tramite una membrana elastica che fa da sospensione, inoltre in molti casi \u00e8 presente una cupola di protezione che ricopre l'altoparlante.\nDato che nel range di frequenza in cui lavora bastano pochi watt per produrre molti decibel, la sua struttura \u00e8 meno massiccia di un woofer e generalmente, hanno un diametro intermedio rispetto a quello del woofer e del tweeter.\nCostruzione.\nI materiali pi\u00f9 comunemente usati sono carta, a volte impregnata con polimeri o resine per irrigidirla. Altri materiali sono plastica come polipropilene, Cobex, Bextrene, fibra di Kevlar, fibra di vetro, fibra di carbonio, o metallo come leghe di alluminio, magnesio, titanio, o altri. La superficie radiante di una cupola di midrange \u00e8 tipicamente met\u00e0 sfera, fatta di tessuto, metallo, o plastica, con la sospensione sul bordo circolare. Alcuni midrange sono accoppiati a tromba. Esistono versioni la cui membrana di emissione non \u00e8 conformata a cono, ma \u00e8 piana, ovvero costituita da un foglio rettangolare in mylar posto tra magneti permanenti, sul quale \u00e8 incollata con un percorso a greca la bobina, costituita da un sottile filo di alluminio, sistema utilizzato dal costruttore statunitense Magnepan.\nUtilizzo.\nIl midrange \u00e8 chiamato a svolgere il compito di riprodurre i suoni nel campo di frequenze pi\u00f9 critico, in quanto la maggior parte di ci\u00f2 che \u00e8 umanamente udibile ricade in questa porzione di frequenze: strumenti musicali, voce umana. Un motivo rilevante \u00e8 il fatto che il woofer \u00e8 disturbato dalle frequenze medie ovvero dopo i 200 Hz pertanto il midrange permetter\u00e0 al woofer di abbassare la frequenza di taglio. Questa porzione di frequenze \u00e8 la pi\u00f9 familiare all'orecchio umano, e come tale la pi\u00f9 percettibile di distorsioni. Solitamente utilizzati in diffusori acustici tre-vie. Il posizionamento del midrange (e del tweeter) sul baffle del diffusore incide significativamente il segnale acustico, e il materiale circostante il midrange e tweeter pu\u00f2 produrre (o inibire) riflessioni d'energia sul baffle, o altro pu\u00f2 influenzare la risposta in frequenza. Griglie, particolarmente quelle con cornice, possono modificare il suono riprodotto. Queste distorsioni vengono chiamate effetto \"baffle step\". Quando un midrange \u00e8 montato nello stesso \"cabinet\" del woofer, avr\u00e0 un suo \"sub-cabinet\", sigillato, per prevenire il ritorno di onde irradiate dal woofer.\ni midrange a cupola hanno un range di 800 2500 Hz, mentre quelli a cono con cestello aperto possono risuonare dentro la cassa ed arrivare anche a 300 Hz di frequenza di taglio"}
{"id": "1145254", "revid": "585241", "url": "https://it.wikipedia.org/wiki?curid=1145254", "title": "Monte Pian Nave", "text": "Il Monte Pian Nave (1.058\u00a0m s.l.m.) \u00e8 una montagna delle Prealpi Varesine. Delimita a ovest la Valtravaglia.\nDescrizione.\nSi trova fra il Lago Maggiore ed il Lago di Lugano subito prima del confine con la Svizzera. Porta anche il nome di una delle frazioni del comune di Porto Valtravaglia.\nSiti storici.\nSu questo monte si stende un tratto della Frontiera Nord, il sistema difensivo impropriamente noto come \"Linea Cadorna\", realizzato durante la prima guerra mondiale.\nCollegamenti esterni.\nIl Monte Pian Nave su geofinder.ch"}
{"id": "1145258", "revid": "767487", "url": "https://it.wikipedia.org/wiki?curid=1145258", "title": "Danger Danger (album)", "text": "Danger Danger \u00e8 il primo album in studio del gruppo musicale statunitense Danger Danger, pubblicato nel giugno 1989 dalla Epic Records."}
{"id": "1145260", "revid": "287204", "url": "https://it.wikipedia.org/wiki?curid=1145260", "title": "NHL Entry Draft 1981", "text": "LNHL Entry Draft 1981 \u00e8 stato il 19\u00ba draft della National Hockey League. Si \u00e8 tenuto il 10 giugno 1981 presso il Forum de Montr\u00e9al di Montr\u00e9al.\nIl terzo NHL Entry Draft si svolse nuovamente presso il Forum de Montr\u00e9al, sede delle gare casalinghe dei Montreal Canadiens. Rispetto alle edizioni passate nel 1981 si misero in mostra i portieri e i giocatori europei. I portieri scelti furono 25, uno in meno rispetto al record delle edizioni 1975 e 1976, guidati dall'ottava scelta assoluta degli Edmonton Oilers Grant Fuhr, primo giocatore afroamericano ad essere scelto al primo giro. I giocatori provenienti dal vecchio continente furono 32, stabilendo il nuovo primato dopo i 17 giocatori scelti nel 1978. I Buffalo Sabres scelsero al numero 17 il cecoslovacco Ji\u0159\u00ed Dud\u00e1\u010dek, tuttavia la federazione non consent\u00ec al giocatore di varcare la cortina di ferro. Dud\u00e1\u010dek rimase comunque il primo ceco nella storia scelto al primo giro. A Winnipeg fu data un'ulteriore scelta, l'unica dell'undicesimo giro, come compensazione per il trasferimento dalla Smythe alla Norris Division.\nI Winnipeg Jets selezionarono il centro Dale Hawerchuk dai Cornwall Royals, i Los Angeles Kings invece come seconda scelta puntarono sul centro Doug Smith, proveniente dagli Ottawa 67's, mentre i Washington Capitals scelsero in terza posizione il centro Bobby Carpenter della St. John's School. Fra i 211 giocatori selezionati 119 erano attaccanti, 67 erano difensori mentre 25 erano portieri. Dei giocatori scelti 114 giocarono in NHL, 17 vinsero la Stanley Cup mentre 5 entrarono a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1145262", "revid": "339392", "url": "https://it.wikipedia.org/wiki?curid=1145262", "title": "Croce di dozule", "text": ""}
{"id": "1145265", "revid": "125740837", "url": "https://it.wikipedia.org/wiki?curid=1145265", "title": "Marnas", "text": "Marnas era una divinit\u00e0 maschile principale dell'antica citt\u00e0 di Gaza \nIl nome \"Marnas\" \u00e8 una perifrasi derivante dall'espressione aramaica \"Maran\", in italiano \"Nostro Signore\". Marnas era assimilato a Zeus. Sulle monete locali, coniate durante il regno di Adriano, \u00e8 rappresentato come un giovane uomo nudo, avente le fattezze di Apollo, in compagnia della dea Artemide. Il suo culto a Gaza \u00e8 attestato a partire dal II secolo a.C. Il suo tempio, uno tra i pi\u00f9 importanti della citt\u00e0 antica di Gaza, fu distrutto dagli imperatori cristiani nel IV secolo d.C."}
{"id": "1145266", "revid": "287204", "url": "https://it.wikipedia.org/wiki?curid=1145266", "title": "Antropologia della religione", "text": "Lantropologia della religione, antropologia religiosa o antropologia del sacro \u00e8 una branca dell'antropologia che si occupa dello studio comparato dell'origine, sviluppo ed evoluzione dei sistemi religiosi e dei fenomeni religiosi nei loro rispettivi contesti culturali, sociali, storici e materiali.&lt;br&gt;\nLa moderna antropologia della religione adotta una completa continuit\u00e0 tra il pensiero magico e la religione dell\"homo religiosus\", inoltre ogni religione \u00e8 un prodotto culturale e collettivo, generato dalla comunit\u00e0 umana che la pratica.\nI tre elementi di un sistema religioso.\nUn sistema religioso \u00e8 la realt\u00e0 dei comportamenti assunti che si compone di:\nIl rituale.\nLa pratica religiosa pi\u00f9 evidente e che di solito \u00e8 oggetto di interesse antropologico \u00e8 il rituale.\nIl rituale \u00e8 una performance comunitaria con variazioni personali e contestuali pi\u00f9 o meno evidenti, ma che si basa comunque su di un'ossatura relativamente stabile e stereotipata di gesti e azioni.\nIl rituale deve essere trasformativo, deve cio\u00e8 essere un'azione efficace che induce cio\u00e8 un cambio di status sociale. Se si definisce rito qualcosa che non ha effetti trasformativi sulla realt\u00e0 si sta semplicemente parlando di un'abitudine, la pratica rituale deve sempre essere costruttiva.\nIl rituale deve essere:\nNel rituale la religione ha una sua forte manifestazione che con un certo impatto culturale offre un momento di radicale esplicazione."}
{"id": "1145272", "revid": "767487", "url": "https://it.wikipedia.org/wiki?curid=1145272", "title": "Player 5150", "text": "Player 5150 \u00e8 un film del 2008 diretto da David Michael O'Neill e con protagonisti Kelly Carlson, Kathleen Robertson, Christopher McDonald e Bob Gunton.\nTrama.\nUn giorno un commerciante (Ethan Embry), insieme alla sua fidanzata (Kathleen Robertson) ottengono una scommessa nel gioco d'azzardo che potrebbe cambiare le loro vite."}
{"id": "1145273", "revid": "767487", "url": "https://it.wikipedia.org/wiki?curid=1145273", "title": "Tina Karol", "text": "Ha rappresentato l'Ucraina all'Eurovision Song Contest 2006.\nBiografia.\nTina Karol nasce nell'insediamento urbano di Orotukan, nell'Oblast' di Magadan, nell'estremo oriente russo. A sei anni si sposta a Ivano-Frankivs'k e a dodici inizia a cantare professionalmente. Le sue capacit\u00e0 e le sue doti emergono durante gli anni in cui studia all'universit\u00e0 della musica di Glier, a Kiev.\nTra il 2003 e 2004 diventa l'interprete del Verkhovna Rada, il Parlamento ucraino. Si \u00e8 esibita per i militari inviati a molte missioni di ristabilimento della pace, cantando per il contingente militare presente a Bagdad ed Al-Kut (Iraq).\nNel 2006 vince il casting per l'Eurovision Song Contest 2006 con la canzone \"I Am Your Queen\", rappresentando di conseguenza l'Ucraina e arrivando settima. Sempre nel 2006 esce il suo album di debutto, \"Show Me Your Love\", e un altro album dal titolo \"Nochenka\", contenente alcune delle canzoni del primo album in russo e ucraino. Nello stesso anno comincia a studiare alla National Aviation University di Kiev e partecipa alla campagna delle Nazioni Unite contro l'AIDS.\nNel 2007 esce il suo terzo album \"Polyus Prityazheniya\" e scrive una fiaba dal titolo \"Pautinka\".\nIl 15 giugno 2008 sposa il produttore Eugene Ogir, dal quale ha un figlio, Benjamin.\nIl 16 gennaio 2009 Viktor Yushchenko le assegna il titolo di \"Merited artist of Ukraine\" e a ottobre finisce al 92\u00ba posto della classifica delle 100 donne pi\u00f9 influenti dell'Ucraina, compilata dalla rivista Focus.\nNel 2010 sostiene attivamente la candidatura di Yulia Tymoshenko per le presidenziali ed esce il suo quarto album, \"9 zhyzney\"."}
{"id": "1145274", "revid": "1776051", "url": "https://it.wikipedia.org/wiki?curid=1145274", "title": "Screw It!", "text": "Screw It! \u00e8 il secondo album in studio del gruppo musicale statunitense Danger Danger, pubblicato nell'ottobre 1991 dalla Epic Records."}
{"id": "1145275", "revid": "767487", "url": "https://it.wikipedia.org/wiki?curid=1145275", "title": "Francis Walker", "text": ""}
{"id": "1145279", "revid": "161374", "url": "https://it.wikipedia.org/wiki?curid=1145279", "title": "Union Berlino", "text": ""}
{"id": "1145281", "revid": "599013", "url": "https://it.wikipedia.org/wiki?curid=1145281", "title": "Clube Atl\u00e9tico Juventus", "text": "Il Clube Atl\u00e9tico Juventus o semplicemente Juventus \u00e8 una squadra di calcio brasiliana della citt\u00e0 di San Paolo del Brasile.\nStoria.\nFondata da un gruppo di dipendenti, tutti italiani, del Cotonificio Rodolfo Crespi, il nome del club rappresenta un omaggio fatto dai dipendenti al proprietario dello stabilimento, Rodolfo Crespi, originario di Busto Arsizio, tifoso juventino e gran mecenate della squadra. Tuttavia il colore scelto per le maglie non fu bianconero, bens\u00ec granata e bianco. Il motivo fu che gi\u00e0 molte squadre di San Paolo vestivano la casacca bianconera a strisce verticali (Corinthians, Ypiranga, Santos e altre ancora). Per superare l'impasse nella scelta dei colori sociali il C. A. Juventus decise di non mantenere nemmeno i colori utilizzati dalla squadra da cui derivava, il Cotonificio Rodolfo Crespi, ossia il nero, rosso e bianco, colori peraltro gi\u00e0 adottati dall'estinto S\u00e3o Paulo da Floresta e dall'Internacional. Su indicazione del conte Rodolfo Crespi, che aveva gi\u00e0 deciso la modifica del nome del club, si fin\u00ec per optare per il granata e bianco, colori simili a quelli della squadra di calcio del Torino.\nLa squadra diede del filo da torcere ai blasonati club della citt\u00e0 paulista. Fu in occasione di una vittoria per 2-1 sul Corinthians che venne coniato da un giornalista il soprannome di \"ragazzi terribili\" (\"moleques travessos\") che avrebbe accompagnato da quel momento in poi il club. Nel 1933 la societ\u00e0 cambia nome adottando quello di \"Clube atletico Fiorentino\", adottando come proprio il simbolo del giglio e uniformi identiche a quelle del sodalizio del capoluogo toscano. Due anni dopo il club ader\u00ec al professionismo riacquisendo il vecchio nome, mentre il colore assunse la tonalit\u00e0 granata giunta fino ai giorni nostri.\nPer tutti gli anni quaranta e cinquanta la squadra navig\u00f2 fra la prima divisione e la seconda divisione del campionato Paulista. Fu in quell'epoca che, con la maglia della Juventus, fece il proprio esordio nel professionismo il grande Julinho.\nAttualmente milita nella seconda serie del campionato Paulista."}
{"id": "1145299", "revid": "767487", "url": "https://it.wikipedia.org/wiki?curid=1145299", "title": "Bittereinder", "text": "Bittereinders (sing. in afrikaans: bittereinder) indica quei Boeri, i bianchi sudafricani discendenti in gran parte dei coloni olandesi del Seicento, che si rifiutarono di riconoscere la vittoria dell'Impero britannico nella seconda delle Guerre Boere (1899-1901) e decisero di proseguire la lotta con ogni mezzo possibile.\nLa parola \u00e8 di provenienza afrikaans, la lingua - derivata dall'olandese - parlata da una parte della popolazione sudafricana (gli Afrikaner bianchi discendenti dei Boeri, ma anche una parte dei coloured) ed equivale all'inglese 'bitter-ender' indicante una persona pronta a combattere (in senso letterale o figurato) fino all'estremo ('to the bitter end', in inglese).\nPi\u00f9 in generale la parola nel linguaggio pubblico sudafricano contemporaneo pu\u00f2 essere riferita anche all'attualit\u00e0 con il significato di 'falco, persona pronta allo scontro frontale' (in senso militare o politico), analogamente con il suo senso storico originario."}
{"id": "1145301", "revid": "44297", "url": "https://it.wikipedia.org/wiki?curid=1145301", "title": "Hart Trophy", "text": ""}
{"id": "1145303", "revid": "1590006", "url": "https://it.wikipedia.org/wiki?curid=1145303", "title": "Towel Day", "text": "Il Towel Day (\"giorno dell'asciugamano\" in inglese) \u00e8 una data festeggiata il 25 maggio di ogni anno dagli appassionati dei libri di Douglas Adams.\nVenne festeggiata la prima volta nel 2001, due settimane dopo la morte dello scrittore, avvenuta l'11 maggio dello stesso anno. In seguito si trasform\u00f2 in una ricorrenza annuale, durante la quale i fan di Adams portano tutto il giorno con loro un asciugamano, un oggetto che ha la sua importanza nella famosa serie di libri \"Guida galattica per gli autostoppisti\".\nAltre date che sono state proposte per il Towel Day sono l'11 febbraio (il quarantaduesimo giorno dell'anno), l'11 marzo (giorno di nascita di Adams), il 4 febbraio (il 4/2), il 2 aprile (letto dagli americani come 4/2), l'11 maggio (giorno della sua morte), il 22 giugno (42 giorni dopo la morte) e il 18 ottobre (il quarantaduesimo gioved\u00ec del 2001)."}
{"id": "1145304", "revid": "1776051", "url": "https://it.wikipedia.org/wiki?curid=1145304", "title": "Dawn (Danger Danger)", "text": "Dawn \u00e8 il terzo album in studio del gruppo musicale statunitense Danger Danger, pubblicato nel 1995 dalla Low Dice Records. Non si tratta effettivamente della terza incisione in studio del gruppo, in quanto era stata prevista la pubblicazione dell'album \"Cockroach\" per la fine del 1993, poi sfumata in seguito all'abbandono del cantante Ted Poley e vari problemi legali."}
{"id": "1145310", "revid": "1573940", "url": "https://it.wikipedia.org/wiki?curid=1145310", "title": "Chilocorinae", "text": "I Chilocorinae , sono una sottofamiglia di insetti dell'ordine dei Coleotteri (famiglia Coccinellidae), comprendente specie di piccole dimensioni, in generale a diffusione neotropicale.\nDescrizione.\nLe coccinelle di questa sottofamiglia hanno il clipeo espanso ai lati e l'inserzione delle antenne nascosta alla vista dorsale. Il corpo \u00e8 generalmente glabro e convesso.\nSistematica.\nLa sottofamiglia si suddivide in tre trib\u00f9 di cui la pi\u00f9 rappresentativa \u00e8 quella dei \"Chilocorini\", comprendente anche le specie pi\u00f9 importanti.\nUn vecchio schema tassonomico includeva in questa sottofamiglia anche la trib\u00f9 degli \"Ortaliini\", attualmente separata nella sottofamiglia degli \"Ortaliinae\"."}
{"id": "1145312", "revid": "547034", "url": "https://it.wikipedia.org/wiki?curid=1145312", "title": "Muroidea", "text": "Muroidea \u00e8 una superfamiglia di Roditori che comprende i criceti, gerbilli, i topi e i ratti del vecchio e nuovo mondo, le arvicole e forme affini.\nDescrizione.\nL'aspetto generale \u00e8 quello tipico dei ratti e dei topi, senza particolari modifiche anatomiche, eccetto una derivazione morfologica presente nelle forme fossorie come gli spalaci e gli zokor. Le caratteristiche risultano quindi abbastanza omogenee e comprendono la disposizione del muscolo massetere di tipo miomorfo (\"fig.1\"), la mandibola sciurognata (\"fig.2\"), la totale perdita dei premolari, il numero dei molari fino a tre per ogni semi-arcata, il foro infra-orbitale relativamente grande e dalla caratteristica forma a buco di serratura per il passaggio di fasci muscolari, vasi sanguigni e nervi, le placche zigomatiche inclinate verso l'esterno e ben sviluppate, la fibula ridotta e fusa alla tibia e i piccoli ossicini dell'orecchio interno, incudine e martello, separati tra loro.\nDistribuzione ed habitat.\nOccupano una vasta variet\u00e0 di habitat in tutti i continenti, ad eccezione dell'Antartide.\nTassonomia.\nI muroidei vengono classificati in 6 famiglie."}
{"id": "1145313", "revid": "28592", "url": "https://it.wikipedia.org/wiki?curid=1145313", "title": "Aleksandr Sol\u017eenicyn", "text": ""}
{"id": "1145315", "revid": "92719", "url": "https://it.wikipedia.org/wiki?curid=1145315", "title": "Topo muschiato", "text": ""}
{"id": "1145316", "revid": "28592", "url": "https://it.wikipedia.org/wiki?curid=1145316", "title": "Michail Bulgakov", "text": ""}
{"id": "1145321", "revid": "124259817", "url": "https://it.wikipedia.org/wiki?curid=1145321", "title": "Cattedrale di San Nicola (Sassari)", "text": "Il duomo di Sassari, anche noto col nome di cattedrale di San Nicola, \u00e8 la chiesa principale della citt\u00e0 di Sassari. Si trova nel centro storico, in piazza del Duomo.\nComunemente chiamato duomo o Primaziale, il tempio \u00e8 sede della cattedra dell'arcivescovo metropolita dell'arcidiocesi di Sassari. Consacrata a san Nicola di Myra, la cattedrale \u00e8 anche una chiesa parrocchiale della citt\u00e0.\nStoria.\nL'esistenza di una chiesa dedicata a san Nicola a Sassari si fa risalire al XII secolo, essendo citata in un documento monastico, il Condaghe di San Pietro di Silki, ma in realt\u00e0 sorge su un preesistente edificio paleocristiano, i cui resti sono visibili sotto l'attuale abside. Tale chiesa venne ricostruita nel XIII secolo in stile romanico pisano.\nLa chiesa di San Nicola rimase l'unica parrocchiale di Sassari fino al 1278, anno in cui furono istituite altre parrocchie in citt\u00e0. Tra il 1435 e il 1518 la chiesa venne radicalmente rinnovata in stile gotico \u2013 catalano, in seguito al trasferimento della cattedra vescovile da Porto Torres a Sassari nel 1441, anno in cui la pieve di san Nicola venne innalzata al rango di cattedrale.\nNel XVII secolo venne demolita la prima delle tre campate del tempio, per problemi di stabilit\u00e0.\nTra il XVII e il XVIII secolo si edific\u00f2 l'attuale facciata della cattedrale, in stile barocco.\nDescrizione.\nEsterno.\nLa cattedrale si presenta con un alto campanile, che si eleva sul fianco sinistro, la cui base, a canna quadrata, ornata da archetti pensili, bifore e monofore, costituisce quasi tutto ci\u00f2 che resta dell'antica pieve romanica. Al di sopra, il campanile si innalza ancora con una snella torretta ottagonale fornita di cupola, aggiunta nel Settecento.\nCaratterizzano l'esterno del duomo anche la cupola semisferica e i doccioni, che sporgono lungo i fianchi, alcuni originali della ricostruzione gotica del quattro - cinquecento, altri rifatti in epoche successive.\nL'elemento per\u00f2 che pi\u00f9 colpisce \u00e8 il prospetto principale del tempio (alto pi\u00f9 di 30 metri e il pi\u00f9 imponente in Sardegna), in stile barocco, col suo trionfo di decorazioni. Tale facciata \u00e8 distinta in tre livelli: nel primo si apre un portico a tre archi a tutto sesto, nel secondo tre nicchie riccamente ornate ospitano le statue dei tre santi martiri turritani, nel terzo e ultimo si apre la nicchia con la statua di san Nicola. Chiude la facciata una scultura del Padreterno, all'apice del fastigio curvilineo.\nInterno.\nNavata.\nSuperato il portico, voltato a crociera stellata, si accede al duomo dal portale principale.\nL'interno \u00e8 ampio, a una navata, divisa in due campate da arcate ogivali, su cui si impostano le volte, a crociera delineate da costoloni, erette in due fasi tra il 1430 e il 1505 in stile tardo-gotico catalano. Lateralmente si aprono otto cappelle, due per campata, alle quali si accede attraverso archi a tutto sesto.\nA destra, all'altezza dell'ultima cappella, si trova il pulpito marmoreo, scolpito da Giuseppe Gaggini nel 1840 in forme neoclassiche; sul parapetto, semicircolare, sono rappresentati in bassorilievo i quattro evangelisti.\nTransetto.\nOltre la seconda campata si innesta il transetto, al centro del quale, sopra un ampio ambiente quadrangolare, si innalza la cupola semisferica, di gusto rinascimentale, su quattro pennacchi angolari, impostati su mensole con sopra scolpiti gli emblemi dei quattro evangelisti, di cui oggi rimane solo l'aquila di San Giovanni. Lungo il tamburo della cupola si aprono sedici bifore, di gusto gotico - catalano, tra le quali alcune sono cieche.\nNel transetto si aprono due cappelle, in cui si trovano due imponenti altari marmorei.\nNel Braccio destro si trova la cappella del Santissimo Sacramento, con un altare del XIX secolo, scolpito tra il 1818 e il 1820 da Francesco Orsolino e Giacomo Gaggini in forme tardobarocche, con qualche concessione al neoclassicismo; l'altare ospita una tela, rappresentante la \"Coena Domini\", dipinta dal Marghinotti nel XIX secolo. Del gruppo scultoreo di questo altare facevano parte anche le due statue di santi vescovi, oggi collocate sulla controfacciata, in due nicchie. \nSono importanti anche l'altare marmoreo dedicato a San Michele Arcangelo, quello dedicato ai Santi Cosma e Damiano (con una preziosa pala d'altare attribuita a Carlo Maratta) e la cappella di San Filippo Neri, sede dell'omonima congregazione sacerdotale diocesana. \nNel braccio sinistro si trova la cappella intitolata a sant'Anna, con l'altare del XVIII secolo.\nIl braccio sinistro del transetto ospita anche il gruppo scultoreo del \"Mausoleo di\" \"Placido Benedetto di Savoia\", conte di Moriana, opera marmorea di Felice Festa in stile neoclassico, del 1807.\nUn'altra cappella ospita l'interessante dipinto della \"Madonna del Tempietto\", realizzata nel 1626 dal pittore sassarese Diego Pinna. Sono anche interessanti i retabli delle cappelle di Santa Lucia (con l'urna contenente le reliquie di santa Benedetta) e Sant'Eligio. Nella cappella del battistero si nota il dipinto di Vittorio Amedeo Rapous raffigurante \"Il Battesimo di Cristo\"\nPresbiterio e abside.\nAl centro del transetto, sotto la cupola, si trova il presbiterio.\nL'area presbiterale, nella sistemazione tardo seicentesca, \u00e8 sopraelevata rispetto al piano dell'aula e chiusa da una balaustra in marmo. Dello stesso materiale sono i due leoni, posti ai lati della scala di accesso. La base della balaustra \u00e8 decorata con bassorilievi raffiguranti i santi martiri turritani.\nIn marmo \u00e8 anche l'altare maggiore, del 1690, di gusto classico, caratterizzato da due coppie di colonne, con capitelli di ordine corinzio, reggenti una trabeazione, sopra il quale \u00e8 un timpano spezzato con al centro un'edicola e la colomba raffigurante lo Spirito Santo. Sull'altare \u00e8 esposta la tavola del XIV secolo, detta \"Madonna del Bosco\", pregiato dipinto di scuola senese.\nDietro l'altare si apre l'arco ogivale che immette nell'abside, costituita da due ambienti: il primo ambiente, a pianta quadrata, voltato a crociera gotica, originario della ricostruzione del XV e XVI secolo, il secondo ambiente, semicircolare, voltato a quarto di sfera, del XVIII secolo.\nL'abside ospita un interessante coro ligneo, intagliato da artigiani locali nel XVIII secolo. Sempre nel coro, un piccolo sacello, visibile sino agli ultimi restauri, ospitava le reliquie di Sant'Antioco di Torres (raffigurato in un medaglione sulla monumentale facciata e in un affresco interno), rinvenute nel 1614 in una elegante sepoltura presso quella dei tre santi patroni della Diocesi."}
{"id": "1145322", "revid": "767487", "url": "https://it.wikipedia.org/wiki?curid=1145322", "title": "Lay Down the Law", "text": "Lay Down The Law \u00e8 il primo album dei Keel, uscito nel 1984 per l'Etichetta discografica Shrapnel Records."}
{"id": "1145328", "revid": "201640", "url": "https://it.wikipedia.org/wiki?curid=1145328", "title": "Elefante nano", "text": "Gli elefanti nani sono membri preistorici dell'ordine Proboscidea, che, tramite il processo di speciazione allopatrica, sono andati evolvendosi riducendo la taglia rispetto alla specie da cui si sono originati.\nResti fossili di elefanti nani sono stati rinvenuti su varie isole del Mediterraneo: Cipro, Malta, Creta, Sicilia, Sardegna, Dodecaneso, Cicladi.\nAl di fuori del Mediterraneo, resti di elefanti nani sono stati rinvenuti a Flores, Sulawesi, Timor ed altre piccole isole della Sonda. \nMediterraneo.\nDurante il Pleistocene, le isole del Mediterraneo ospitavano numerose specie di elefanti, generalmente ascritte al sottogenere \"Palaeoloxodon\", derivate dalla specie continentale \"Elephas antiquus\". Fa eccezione il mammut nano sardo (\"Mammuthus lamarmorae\") che era l'unico elefante endemico del Mediterraneo appartenente alla famiglia dei mammut, anche se ricerche sul DNA hanno messo in luce una possibile appartenenza a questo gruppo anche per l\"'Elephas creticus\"; tali ricerche sono state smentite per\u00f2 nel 2007.\nDurante i periodi di abbassamento del livello del mare, corrispondenti alle glaciazioni, le isole potevano agevolmente venire colonizzate nuovamente da elefanti provenienti dal continente, dando vita a sempre nuove specie (o sottospecie) anche sulla medesima isola. I vari elefanti nani differivano tassonomicamente anche da isola a isola, come da esempio nell'arcipelago delle Cicladi.\nCreta.\nOltre al tentativo di ascrivere \"Elephas creticus\" al genere \"Mammuthus\" (come gi\u00e0 fatto nel 1907 da Bate), \u00e8 stato proposto di considerare le tre specie come sottospecie di \"Palaeoloxodon antiquus\", ma studi recenti hanno evidenziato l'infondatezza di tale proposta.\nCicladi.\nResti fossili di elefanti nani sono stati scoperti sulle isole di Delos, Naxos, Kythnos, Serifos e Milos.\nL'elefante di Delos era simile ad un piccolo \"Palaeoloxodon antiquus\", mentre l'elefante di Naxos aveva taglia comparabile ad \"Palaeoloxodon melitensis\". Le specie ritrovate sulle rimanenti isole non sono ancora state descritte scientificamente.\nDodecaneso.\nSu Rodi sono stati rinvenuti resti di un elefante nano molto simile a \"Palaeoloxodon mnaidriensis\".\nDue giacimenti di resti di elefante nano sono stati scoperti sull'isola di Tilos: sono molto simili come taglia a \"Palaeoloxodon mnaidriensis\" ed \"Palaeoloxodon falconeri\", ma ambo i gruppi presentano dimorfismo sessuale.\n\"Palaeoloxodon tiliensis\" (l'elefante di Tilos) fu probabilmente l'ultimo elefante nano del mediterraneo ad estinguersi, alla fine del Neolitico o anche poco dopo, recenti datazioni fanno propendere per il 2.000 a.C. circa.\nAltre isole.\nChannel Islands, California.\nIl mammut columbiano, alla fine del Pleistocene, era presente nel suo areale in varie popolazioni sparpagliate: una di queste, attorno ai 40.000 anni fa (anche se il periodo preciso non \u00e8 ben noto), raggiunse a nuoto l'isola di Santa Rosae (le attuali Northern Channel Islands).\nSull'isola, la necessit\u00e0 di sopravvivere costrinse i mammut a diminuire la propria taglia col tempo, dando vita ad una nuova specie, il mammut pigmeo.\nIsola di Wrangel.\nDurante l'ultima era glaciale, i mammut lanosi raggiunsero l'isola di Wrangel, allora unita alla Siberia dai ghiacciai.\n12.000 anni fa, l'isola torn\u00f2 tale, spingendo i mammut a ridurre le proprie dimensioni per sopravvivere con risorse pi\u00f9 limitate, dando vita al mammut nano.\nTuttavia, nel non considerare questi animali come specie a s\u00e9 stante, ma piuttosto come sottospecie (o addirittura razza geografica) del mammut lanoso.\nIndonesia.\nIl suo posto venne preso dallo \"Stegodon florensis\", una specie di maggiori dimensioni e strettamente imparentata con \"Stegodon trigonocephalus\", diffuso anche a Giava e nella regione biogeografica della Wallacea."}
{"id": "1145330", "revid": "2149966", "url": "https://it.wikipedia.org/wiki?curid=1145330", "title": "Borgo San Frediano", "text": "Borgo San Frediano \u00e8 una via situata \"Diladdarno\", come si dice a Firenze, nel rione dove un tempo si trovavano le botteghe degli artigiani d'Oltrarno, e dove il vernacolo fiorentino ha avuto maggior diffusione. Vasco Pratolini ha dedicato a questo borgo un libro, \"Le ragazze di San Frediano\".\nAnticamente era la via di ingresso del traffico proveniente da Pisa e dal porto di Livorno.\nIn questa via e in piazza del Carmine c'erano la Chiesa e il Convento dedicati a San Frediano, costruiti prima del X secolo. Nel 1783 il Granduca Pietro Leopoldo soppresse chiesa e convento e aggreg\u00f2 l'una e l'altro alla Chiesa di San Frediano in Cestello.\nFra l'Arno e il borgo San Frediano c'erano anche il convento, la chiesa e gli orti delle Monache dell'Arcangelo Raffaello, o Romite di Ponte, che abitarono il convento dal 1534 al 1749. Le Romite di Ponte nel XIV secolo si formarono in una cappella dedicata all'Arcangelo Raffaello, sull'antico ponte Rubaconte, il Ponte alle Grazie, poi si spostarono altrove. Nel 1845 il convento fu soppresso e i suoi locali passarono alla Manifattura dei Tabacchi, quindi ad una caserma e, nel 1895, ad abitazioni civili. La chiesa delle Romite di Ponte in Borgo San Frediano divenne uno studio di scultura, dove lavor\u00f2 dal 1851 al 1887 lo scultore Pasquale Romanelli, del quale resta in questo luogo una lapide con medaglione. Sull'architrave della porta \u00e8 rimasto un bassorilievo in marmo, scolpito da Cennini, rappresentante \"L'Arcangelo Raffaello con Tobiolo\". Oggi \u00e8 sempre usato dai discendenti della famiglia Romanelli come atelier di scultura.\nAl numero 45 di Borgo San Frediano si trovava lo storico Cinema Eolo, ora chiuso.\nDal borgo prende il nome anche l'omonima porta detta appunto Porta San Frediano, facente parte delle mura di Firenze raffigurata anche sullo sfondo di una celebre opera di Filippino Lippi conosciuta come Pala Nerli ospitata nella Basilica di Santo Spirito.\nIn un bar di questa strada fu fondata nel 1946 la societ\u00e0 di calcio della Rondinella, alternativa alla pi\u00f9 blasonata Fiorentina."}
{"id": "1145333", "revid": "767487", "url": "https://it.wikipedia.org/wiki?curid=1145333", "title": "The Right to Rock", "text": "The Right to Rock \u00e8 il secondo album dei Keel, uscito il 26 marzo 1985 per l'etichetta discografica Gold Mountain."}
{"id": "1145335", "revid": "767487", "url": "https://it.wikipedia.org/wiki?curid=1145335", "title": "Pallone frenato", "text": "Un pallone frenato, o drachen, termine usato specificamente per i palloni frenati d'impiego militare, \u00e8 un particolare tipo di aerostato che si distingue per essere vincolato al suolo mediante uno o pi\u00f9 cavi.\nIl termine \"drachen\" deriva dalla denominazione tedesca dei primi palloni militari di questo tipo: \"drachenballon\". Il termine tedesco \u00e8 composto dalla parola \"ballon\", pallone nel senso di aerostato, e \"drachen\", che ha il duplice significato di aquilone e drago. Sebbene \"drachenballon\" sia spesso tradotto come \"drago\", anche per il contesto bellico, il significato pi\u00f9 corretto \u00e8 quello di \"aquilone\", visto che si tratta di un corpo volante vincolato a terra da una cima.\n\u00c8 utilizzato come sinonimo anche il termine pallone da osservazione. Quest'ultimo non implica che il pallone sia vincolato, ma in generale l'uso del termine denota che l'utilizzo del pallone sia prevalentemente frenato, in quanto se il pallone avesse un utilizzo essenzialmente libero si utilizzerebbe il termine mongolfiera.\nI palloni frenati nascono come mezzi militari da osservazione e furono impiegati gi\u00e0 nell'Ottocento. Con la seconda guerra mondiale il loro uso si orient\u00f2 verso l'interdizione aerea: il pallone frenato poteva ascendere fino a quote di 1.500\u00a0m, tendendo i cavi di collegamento che consentivano di interdire ed ostacolare i velivoli ostili a bassa quota. In questo contesto si preferisce utilizzare il termine pallone da sbarramento."}
{"id": "1145337", "revid": "599013", "url": "https://it.wikipedia.org/wiki?curid=1145337", "title": "Salvatore Commesso", "text": "Professionista dal 1998 al 2010, \u00e8 stato due volte campione italiano in linea.\nCarriera.\nDiventato professionista nel 1998 con la Saeco, inizi\u00f2 a farsi notare in quell'anno giungendo terzo sia al Grand Prix Suisse sia al Giro del Capo. Nel 1999 vinse il Campionato italiano di ciclismo su strada e la 13\u00aa tappa del Tour de France.\nNel 2000 Commesso vinse la 18\u00aa tappa del Tour de France e nel 2001 vinse la classifica a punti nel Giro del Portogallo.\nNel 2002 si riconferm\u00f2 per la seconda volta campione italiano, oltre a vincere il Trofeo Matteotti ed il Criterium d'Abruzzo.\nNel 2005, in seguito alla fusione tra Saeco e Lampre, Commesso pass\u00f2 alla Lampre-Caffita, con cui giunse secondo nel Giro del Veneto. Nel 2006, gareggiando con la Lampre-Fondital, ha ottenuto come miglior piazzamento il 2\u00ba posto nella 14\u00aa tappa del Tour de France.\nNel 2007 Commesso \u00e8 stato ingaggiato dalla neonata squadra italo-russa Tinkoff, per passare poi nel 2009 alla squadra campana con base in Estonia Meridiana-Kalev Chocolate Team, dopo un anno alla Preti Mangimi.\nTerminata la soddisfacente carriera ciclistica Tot\u00f2 si \u00e8 dato al calcetto. Infatti nel 2015 Tot\u00f2 indossa le scarpette da calcio a 5 e sposa la causa dell'Entratico C5\u00a01998.\nFino a giugno 2021 ricopre il ruolo di direttore sportivo per il team di ciclismo dilettantistico Palazzago.\nPalmar\u00e8s.\nAltri successi.\n2000 "}
{"id": "1145345", "revid": "10652", "url": "https://it.wikipedia.org/wiki?curid=1145345", "title": "Cancro gommoso", "text": ""}
{"id": "1145354", "revid": "729019", "url": "https://it.wikipedia.org/wiki?curid=1145354", "title": "Battaglia della Lisaine", "text": "La battaglia della Lisaine, chiamata in alcuni testi battaglia di H\u00e9ricourt, fu uno scontro della guerra franco-prussiana svoltosi tra il 15 e il 17 gennaio 1871, combattuto tra l'armata dell'Est di Charles Denis Bourbaki e le forze prussiane di August von Werder, che, quandanche in inferiorit\u00e0 numerica, inflissero una pesante sconfitta a un nemico gi\u00e0 provato dal clima rigido e da condizioni molto dure.\nContesto storico.\nSotto il Secondo impero bonapartista, Napoleone III dichiar\u00f2 guerra alla Prussia. L'esercito francese, impreparato e male comandato, sub\u00ec una serie di rovesci e di sconfitte sul suo territorio. L'imperatore si arrese ai Tedeschi a Sedan il 2 settembre 1870.\nSi instaur\u00f2 un governo provvisorio, che decise di proseguire la guerra sotto l'impulso di L\u00e9on Gambetta. L'esercito imperiale fu praticamente decimato, ma la riserva costituita dalla guardia nazionale mobile era considerevole. \u00c8 con il massiccio impiego quest'ultima risorsa che i combattimenti continuarono; Parigi, per\u00f2, era circondata dalle truppe prussiane e resistette per diversi mesi. Fin dall'autunno 1870, i Prussiani tennero gran parte del territorio francese, mentre nell'Est della Francia, in Alsazia, in Franca Contea, e in una parte della Borgogna erano presenti le forze d'occupazione prussiane. Il colonnello Pierre Philippe Denfert-Rochereau si chiuse con le sue truppe nella cittadella di Belfort.\nLa battaglia della Lisaine.\nNel dicembre 1870, il governo costitu\u00ec un nuovo esercito sotto l'autorit\u00e0 del generale Charles Denis Bourbaki, denominato \"Armata dell'Est\". L'esercito si organizz\u00f2 a Bourges e si arricch\u00ec alla meno peggio durante il suo percorso verso est (Chalon-sur-Sa\u00f4ne, Besan\u00e7on). Burbaki si prefisse di tagliare le retrovie e le linee di comunicazione dei Prussiani e di liberare Belfort, dove il colonnello Denfert-Rochereau e le sue truppe erano bloccate nella cittadella. Dopo avere fatto fermare il grosso dell'esercito nella piccola stazione di Clerval (piccola citt\u00e0 a nord di Besan\u00e7on), il generale Bourbaki cominci\u00f2 la sua campagna all'Est. Primo obbiettivo fu impadronirsi di Villersexel (Alta Saona).\nL'8 gennaio 1871 cominci\u00f2 la battaglia di Villersexel. Il giorno dopo conobbe il suo apice con una vittoria delle truppe francesi. Sotto il comando dell'intuitivo generale August von Werder, i Prussiani si ritirarono da Villersexel (poich\u00e9 per Werder, questa citt\u00e0 non aveva nulla di strategico), e si spostarono in direzione di Montb\u00e9liard. I Prussiani si collocarono, allora, su una linea geografica che seguiva un piccolo corso d'acqua: la Lisaine. A sud, c'era Montb\u00e9liard-H\u00e9ricourt, a nord, Frahier. Le truppe prussiane raggiunsero cos\u00ec i contingenti che occupavano gi\u00e0 tutto il paese. Werder indovin\u00f2 perfettamente il piano di Bourbaki, che fu di dirigersi su Belfort per riprendere la citt\u00e0 e liberare la guarnigione francese.\nMa, bloccato a Villersexel per problemi di fornitura, l'esercito dell'Est fu incapace di seguire rapidamente il suo avversario e approfittando cos\u00ec di quest'inerzia, le truppe prussiane presero piede a Bethoncourt sulla riva sinistra del Lisaine (o Lizaine o Luzine in francese), piccolo fiume che si gettava a Montb\u00e9liard in Allan. Questo fiume, bench\u00e9 poco importante, formava un ostacolo naturale. Inoltre, l'argine della linea ferroviaria che seguiva la Lisaine (da Montb\u00e9liard a H\u00e9ricourt) offriva un riparo inatteso per i Prussiani. I Prussiani approfittarono dei suoi due giorni di ritardo (10 e 12 gennaio) per disporre i soldati lungo tutto il corso del Lizaine. Bocche da fuoco vennero installate sulle alture: a Chalonvillars (per difendere Chenebier e Frahier), a Mont-Vaudois (per tenere H\u00e9ricourt), e a Montb\u00e9liard (nelle mani dei Prussiani da novembre 1870). I soldati tedeschi misero dalla loro il valore difensivo del Lizaine, la cui larghezza oscillava tra i 6 e gli 8 metri e la cui profondit\u00e0 era intorno a un metro. Fecero saltare la maggior parte dei ponti, mentre altri vennero riempiti di esplosivi e sistemarono le strade per fare passare i rifornimenti. I Francesi furono invece su un terreno boscoso difficile. Dunque, da Montb\u00e9liard a Frahier (Alto-Sa\u00f4ne), una linea di fronte di circa 20\u00a0km fu fortemente difesa.\nIl 14 gennaio, i primi contingenti francesi giunsero nella regione di Arcey (10\u00a0km al Nord-ovest di Montb\u00e9liard). Dopo alcune scaramucce con reparti avanzati prussiani, l'esercito dell'Est giunse sulle alture di Montb\u00e9liard. Il piano di Bourbaki consistette in un attacco frontale spiegato su 19\u00a0km.\nComposto da 140.000 uomini, l'esercito francese era eterogeneo ed improvvisato. Il nemico era composto di circa 52.000 uomini. Il clima in quest'inizio di battaglia era estremamente rigido con la neve che imperversava gi\u00e0 da diversi giorni; la temperatura notturna aveva raggiunto i -20\u00b0. Mentre i Prussiani trovarono riparo, le truppe francesi bivaccarono nei boschi. Nonostante gli atti di coraggio compiuti nella regione di Villersexel, quello francese che arriv\u00f2 per combattere sul fronte della Lizaine fu un esercito esaurito e male equipaggiato.\nI primi combattimenti si svolsero dinanzi alle citt\u00e0 di H\u00e9ricourt e di Montb\u00e9liard. Le truppe penetrarono nella citt\u00e0 ed attaccarono il castello per allontanare i Prussiani, che spararono con le armi pesanti. Il piccolo villaggio di Bethoncourt a Nord-est di Montb\u00e9liard conobbe un combattimento penoso, durante il quale soccombettero battaglioni di Savoiardi e di zuavi (africani). Ma le lotte pi\u00f9 sanguinose si svolsero dinanzi a H\u00e9ricourt e Chagey. Durante tre giorni, i combattimenti sulla linea del Lizaine conobbero confronti accaniti.\nEpilogo.\nIl 18 gennaio, non essendo giunto a nessuna conquista decisiva, il generale Bourbaki decise di sospendere i combattimenti ed operare la ritirata delle sue truppe in direzione sud, verso Besan\u00e7on. La missione di Belfort era dunque fallita. Ma preso a tenaglia da un nuovo esercito (quello di Manteuffel), l'esercito dell'Est fu costretto a deviare la sua marcia in direzione di Pontarlier. Questa ritirata sulla piattaforma dell'Alto-Doubs, nel freddo rigido e nella neve, fu comparabile alla situazione raffigurata nel famoso dipinto \"La Zattera della Medusa\". I soldati, con molti che soffrivano fame, esausti, decimati dal freddo, non erano che l'ombra di s\u00e9 stessi.\nIndietreggiando verso la frontiera svizzera, l'esercito dell'Est era preso in trappola. Bourbaki tenter\u00e0 allora di suicidarsi, sparandosi alla tempia, ma senza riuscire a provocarsi la morte. Lascer\u00e0 il comando dell'esercito al generale Clinchant, il suo principale assistente. Quest'ultimo negozier\u00e0 l'avanzata dell'esercito in Svizzera, con la condizione che i soldati fossero disarmati al passaggio della frontiera. A partire dal 1\u00ba febbraio, 85.000 uomini inizieranno a passare il confine, soprattutto a Verri\u00e8res-de-Joux (piccolo villaggio al sud-ovest di Pontarlier). 12.000 malati o feriti vennero curati in due mesi, prima del loro ritorno progressivo in Francia dal 13 marzo al giugno 1871. 11.800 cavalli, 285 cannoni, 64 000 fucili e 60 000 sciabole vennero venduti, e molti miliardi di franchi vennero versati alla Svizzera a titolo di compensazione. L'esercito dell'Est si era dissolto. Belfort sotto il comando del colonnello Denfert-Rochereau resistette eroicamente agli attacchi dei Prussiani dal 14 novembre 1870 fino alla firma dell'armistizio il 28 gennaio 1871."}
{"id": "1145356", "revid": "466539", "url": "https://it.wikipedia.org/wiki?curid=1145356", "title": "Cinque in famiglia", "text": "Cinque in famiglia (\"Party of Five\") \u00e8 una serie televisiva statunitense del genere \"teen drama\" composta da sei stagioni, realizzate tra il 1994 e il 2000.\nLa serie, ambientata a San Francisco, racconta la vita dei fratelli Salinger che, dopo la tragica morte dei genitori in un incidente stradale, si ritrovano soli ad affrontare i vari problemi quotidiani. Sar\u00e0 il fratello maggiore, Charlie (Matthew Fox), a cercare di tenere salda la famiglia e ad occuparsi dei fratelli minori: Bailey (Scott Wolf), Julia (Neve Campbell), l'adolescente Claudia (Lacey Chabert) e Owen, di soli sei mesi. Nel 1996 la serie ha conquistato il Golden Globe per la migliore serie drammatica.\nTrasmessa in Italia per la prima volta nel settembre 1996 su Italia 1, dal 2003 su Canale 5 e dal 2010 nuovamente su Italia 1.\nNel 1999, \u00e8 stato realizzato uno spin-off, tratto dalla serie, intitolato \"Cenerentola a New York\", in cui il personaggio di Sarah Reeves, sempre interpretato da Jennifer Love Hewitt, si trasferisce da San Francisco a New York. Tra gli interpreti della serie vi erano anche Jennifer Garner e Pauley Perrette.\nJames Marsden ha interpretato il ruolo di Griffin Chase Holbrook per un solo episodio, il 22\u00ba, per poi essere sostituito da Jeremy London.\nDopo la chiusura della serie, molti degli attori hanno avuto fortuna in campo televisivo e cinematografico: Matthew Fox \u00e8 stato uno dei protagonisti di \"Lost\", Neve Campbell ha interpretato molti film tra cui la quadrilogia di \"Scream\", Lacey Chabert ha preso parte al film \"Mean Girls\", mentre Jennifer Love Hewitt \u00e8 stata la protagonista della serie tv \"Ghost Whisperer\". Scott Wolf \u00e8 stato uno dei protagonisti delle serie tv Everwood e \"V\".\nAttualmente l'intera serie \u00e8 disponibile in streaming sulla piattaforma Timvision.\nDall\u20198 gennaio 2020 andr\u00e0 in onda un omonimo reboot della serie sul network americano Freeform.\nTrama.\nPrima stagione.\nLa serie \u00e8 ambientata a San Francisco. Dopo la morte dei genitori Salinger, \u00e8 Charlie a doversi occupare del ristorante del padre e dei suoi quattro fratelli: Bailey, di sedici anni, Julia di quindici, Claudia di undici e il piccolo Owen di soli sei mesi. Per il suo compleanno Bailey riceve una jeep. Ci sono vari problemi economici e Charlie \u00e8 il primo a procurarsi parecchio denaro dal conto dei suoi genitori. Charlie si accorge che la famiglia ha bisogno di una baby sitter e assume Kirsten, della quale Bailey e Charlie si innamorano.\nJulia si fidanza con P.K. per poi lasciarlo dopo poco tempo, mentre Bailey, dopo che Charlie si \u00e8 messo con Kirsten, si fidanza con Kate ma il padre di Kate impedisce a lei di vederlo e quando finalmente \u00e8 tutto risolto lei deve partire. Nell'episodio 9 un'amica dei genitori va a fare visita ai fratelli Salinger e Bailey se ne innamora.\nSuccessivamente, Bailey conosce Jill. Dopo un terremoto Charlie scopre che Jill si droga e lo dice a Bailey, ma lui non gli crede, annebbiato dal sesso con Jill. Dopo parecchi episodi la faccenda della droga non si risolve. Jill muore di overdose. Julia si mette con il suo migliore amico Justin. Durante l'estate lei flirta con il fratello di Jill, Griffin.\nSeconda stagione.\nBailey conosce Sarah e lei si innamora di lui. Quando Justin scopre di Griffin si lascia con Julia. Lei resta con Griffin. Claudia, influenzata dalle cattive amicizie, smette di suonare il violino. Dopo numerose relazioni, Charlie, Bailey e Julia trovano l'amore della loro vita. Griffin si mette nei pasticci e deve partire ed entrare nell'esercito. Charlie scopre che Kirsten non pu\u00f2 avere figli quindi la loro storia \u00e8 in bilico. Durante il matrimonio di Kirsten e Charlie, Julia e Justin, ubriachi, copulano. Il matrimonio va a monte per un ripensamento di Charlie e Kirsten esce di scena. Charlie, per\u00f2, decide di andare lo stesso in luna di miele, portandosi Claudia con s\u00e9. In Messico Claudia si innamora per la prima volta e si bacia per la prima vota con un ragazzo del posto. Julia scopre di essere incinta di Justin, e vuole abortire, ma non ci riesce e il bimbo muore da solo. Sarah e Bailey si lasciano e lei si mette con Will. Successivamente si rimettono insieme.\nTerza stagione.\nGriffin torna a casa, ma per poi ripartire subito. Bailey, Sarah, Will e la sua ragazza fanno un viaggio in Messico. La Jeep di Bailey viene rubata e sono tutti costretti a tornare in treno. Bailey va al College e affitta un appartamento che divide con Callie. Charlie decide di riparare il tetto e Julia si fidanza con il suo muratore Sam. Bailey va a letto con Callie dopo due anni di astinenza. Dopo parecchio tempo Sarah lo viene a sapere da Bailey ubriaco fradicio: ma lei non vuole lasciarlo e lo perdona. Julia non sopporta l'idea che Sam sia razzista e lo lascia. Charlie intanto fa beneficenza collaborando con una certa Grace. Va a Chicago per riconquistare Kirsten, ma non ci riesce e si fidanza con Grace. Bailey, che si ubriaca da tempo, \u00e8 irriconoscibile; tanto che rovina la festa di compleanno di Owen. La famiglia interviene perch\u00e9 Bailey torni quello di prima, ma non ne vuole sapere. Un giorno va a prendere a scuola Owen e non si fa vedere tutto il giorno, la famiglia \u00e8 preoccupata cos\u00ec Sarah lo cerca e sale sulla sua auto: vi \u00e8 un incidente e Sarah ha una commozione cerebrale, Bailey chiede aiuto a Sarah. Cos\u00ec \u00e8 costretto a recarsi agli incontri degli alcolisti anonimi. Sarah lascia Bailey definitivamente. Griffin torna a casa perch\u00e9 \u00e8 diventato zoppo e fa l'amore con Julia. Sarah conosce Drew, escono insieme e Bailey li vede. Grace si stabilisce a lavorare a casa Salinger, Julia e Claudia la vogliono mandare via. Griffin scopre che Julia va male a scuola e pensa che sia colpa sua. Charlie decide che la storia con Grace non pu\u00f2 avere futuro perch\u00e9 a lei non piacciono i bambini. Julia e Griffin si sposano: l'ultimo episodio termina con la partenza di Julia da casa Salinger: Claudia regala a Julia la fede nuziale della madre (scena molto commovente).\nQuarta stagione.\nLa Quarta stagione di \"Cinque in famiglia\" si apre con il ritorno a casa di Julia che viene accolta caldamente nel suo nuovo appartamento da Griffin e da Claudia, Julia per\u00f2 scopre subito che non \u00e8 facile la vita nel matrimonio. Nel frattempo il padre di Sarah impedisce a Bailey di vederla. Quest'ultimo \u00e8 costretto a sottoporsi a un processo in tribunale. Claudia comincia le superiori e ha un nuovo ragazzo. Charlie ha dei problemi con Owen e suppone, anche se non vuole ammetterlo, che il bimbo sia Gay. Bailey si trasferisce in un appartamento con Sarah. Successivamente conosce Annie, sua vicina di casa e tra loro nasce qualcosa; Bailey e Sarah continuano comunque a convivere. Charlie, invece, ha una breve storia con una ragazza di nome Nina, durante la quale scopre che Kirsten si sta sposando, ma nonostante provi ancora dei forti sentimenti per lei la incoraggia. Dopodich\u00e9 Charlie scopre di avere una malattia molto grave. Nel frattempo, Griffin e Julia, ignari del segreto di Charlie, si risposano nel giardino della casa. Sopraggiungono per\u00f2 dei problemi alla coppia, che affronta una dura crisi economica e gli vengono loro sequestrati tutti i loro mobili e poi anche la casa. Griffin tenta di riavviare la sua attivit\u00e0 all'officina, ma con scarsi risultati. Nello stesso momento Sarah esce con un ragazzo, che si scopre essere attratto di Bailey. Sarah e Bailey si lasciano definitivamente e quest'ultimo inizia una lunga storia d'amore con Annie. Successivamente Bailey per\u00f2 scopre che Annie \u00e8 ancora sposata, solamente dopo che il marito si fa vivo; a questo punto Annie decide di tornare con lui e lasciare per sempre Bailey e San Francisco. Dopodich\u00e9 Bailey si avviciner\u00e0 sempre di pi\u00f9 a Sarah. Tra Griffin e Julia non va tutto a gonfie vele, inizialmente \u00e8 Julia a baciarsi con un suo collega di lavoro, poi Griffin ha una breve storia con una ragazza conosciuta in officina, la coppia Julia e Griffin alla fine per\u00f2 rimane unita. Charlie invece affronta un periodo molto triste durante la permanenza in ospedale, l'intera famiglia \u00e8 accanto a lui. Nell'episodio 4x19, Bailey e Julia, che sono loro ora a doversi occupare dei pi\u00f9 piccoli, vengono chiamati in presidenza e gli viene comunicato che Claudia sta saltando la scuola, cos\u00ec vengono presi dei seri provvedimenti temporanei sull'affidamento di Claudia e Owen, quando per\u00f2 alla fine Charlie guarisce pu\u00f2 tornare al ristorante e riprendere il suo ruolo di tutore. Dopo la malattia Charlie inizia una relazione con una donna, Daphne, che lo aiuta ad uscire definitivamente dalla malinconia della malattia, alla fine per\u00f2 la ragazza rimane incinta.\nQuinta stagione.\nAll'inizio della Quinta stagione Julia, reduce dalla separazione da Griffin (che nel frattempo si \u00e8 stabilito nel garage di casa Salinger), va a Stanford. L\u00ec fa subito amicizie con ragazze e ragazzi. Inizialmente esce con due ragazzi che litigano per lei, ma alla fine riesce a decidersi e inizia una relazione con Ned. Bailey e Sarah, pi\u00f9 innamorati di sempre, si trasferiscono in un nuovo appartamento dove iniziano a vivere una nuova vita insieme. Claudia continua sempre il liceo dove conosce un ragazzo, ma la relazione non dura molto. La dinamica principale della stagione \u00e8 quella della difficile gravidanza e crescita della figlia di Charlie e Daphne, Diana. Daphne non \u00e8 assolutamente pronta ad avere una figlia, \u00e8 irresponsabile, instabile, alcolizzata e ha inizialmente paura di non essere in grado, e anche nonostante i numerosi tentativi e aiuti da parte di Charlie e anche di Kirsten (che si \u00e8 da poco trasferita a San Francisco) \u00e8 costretta a scappare. Nel frattempo Bailey inizia ad occuparsi sia del ristorante, che di Owen. Julia invece ha molti problemi con Ned, il ragazzo infatti racconta che da piccolo venne molte volte picchiato dal padre ed \u00e8 per questo che tende a fare la stessa cosa anche con lei: nonostante questo atteggiamento continui Julia decide di rimanere comunque con Ned. Quando per\u00f2 Maggie, ex. ragazza di Ned, che anche lei aveva subito quel trattamento, racconta ai Salinger la sua storia, Bailey e Charlie corrono a prendere Julia, ma mentre Bailey picchia Ned, Charlie cerca di convincere Julia a tornare a casa, ma \u00e8 tutto inutile. Julia si accorge soltanto in seguito che la relazione con Ned deve finire. \nQuando Charlie torna ad occuparsi di Owen avviene uno scontro tra i due fratelli maggiori, entrambi vogliono la custodia di Owen: per questo finiscono per ricorrere a vie legali, ma alla fine il giudice decide che \u00e8 giusto che sia Charlie a dover occuparsi di Owen. Charlie nonostante sia contentissimo per la vittoria si accorge di quanto realmente Bailey volesse vivere con Owen e cos\u00ec decide di affidarglielo. Nel frattempo Claudia ha una storia con un ragazzo, Cody, che \u00e8 nella sua band con Griffin, la relazione si dimostra duratura. Julia invece trascorre un periodo di crisi di identit\u00e0 in cui crede di essere lesbica. Charlie ritorna con Kirsten e si trasferisce in un appartamento con lei e Diana e decide che \u00e8 ora che Bailey si stabilisca a casa Salinger. \nNell'ultimo episodio della stagione Charlie chiede a Kirsten di sposarlo, ma nonostante inizialmente ci sia un malinteso decide di dire \"si\". Anche Bailey lo propone a Sarah, ma al contrario lei subito accetta, ma poi cambia idea perch\u00e9 dice di essere troppo giovane per sposarsi e fare da madre a Owen.\nSesta stagione.\nL'ultima stagione inizia col matrimonio di Charlie e Kirsten. Dopo la luna di miele decidono che \u00e8 ora di avere un proprio figlio. Bailey e Sarah iniziano ad avere dei problemi di comunicazione, ma quando sembrano risolversi lei deve partire per New York, per cercare suo padre (le vicende di Sarah sono infatti raccontate nello spin-off della serie \"Cenerentola a New York\"). Durante questa stagione i tre Salinger mediani hanno numerose relazioni amorose, Claudia infatti dopo essersi lasciata con Cody affronta prima la relazione col ragazzo di una sua amica e poi la dura vicenda di un ragazzo che ha tentato di violentarla, Bailey invece dopo essersi arreso nei confronti di Sarah esce con molte ragazze, tra le quali Holly, di cui si innamora; anche Julia esce con alcuni ragazzi, tra i quali Griffin e Ned. Kirsten, dopo tanti tentativi, riesce finalmente a rimanere incinta. In seguito alla rottura con Holly, Bailey ricomincia a bere, ma questa volta \u00e8 consapevole del suo enorme errore e riesce a pentirsene in tempo. Julia ha una storia di alcuni mesi con un ragazzo di nome Adam. Dopo essersi riappacificato con Holly, lei \u00e8 costretta a tornare in Inghilterra dato che \u00e8 senza permesso di soggiorno, cos\u00ec Bailey decide che deve sposarsi con Will, che nel frattempo \u00e8 tornato a San Francisco. Dopo il matrimonio per\u00f2 la convivenza con Will \u00e8 difficile, perch\u00e9 anche lui inizia a provare attrazione per Holly, la ragazza quindi preferisce tornare a casa. Justin scopre di provare ancora dei sentimenti per Julia e decide di lasciare sua moglie per lei. Claudia intanto ha una storia con un ragazzo, Todd, con il quale decide di perdere la verginit\u00e0.\nAlla fine i Salinger sono costretti a dividersi, Bailey torner\u00e0 a studiare al college di Filadelfia, Julia riceve una proposta di lavoro a Washington DC, mentre Claudia andr\u00e0 a New York per studiare musica. Per questo Charlie decide che \u00e8 ora di dire addio al passato, vendere la casa e suddividere i soldi equamente fra i fratelli; Daphne vivr\u00e0 con Diana, mentre Charlie torner\u00e0 ad occuparsi di Owen e del suo futuro primo genito.\nProgrammazione in Italia.\nLa serie in Italia ha subito una programmazione a singhiozzo e incostante.\nL'esordio in prima serata.\nNell'estate del 1996 Italia Uno sponsorizza il suo arrivo in autunno in prima serata con un buon battage pubblicitario, facendo leva sulla recente vittoria nella categoria \"Best Drama\" ai \"Golden Globe\" e sulla somiglianza del prodotto a telefilm amatissimi e seguiti come \"Beverly Hills 90210\" e \"Melrose Place\". Marted\u00ec 10 settembre 1996 in prima serata vengono trasmessi i primi due episodi della prima stagione. L'ascolto (2 milioni e mezzo di telespettatori) \u00e8 molto inferiore al debutto delle serie sopracitate (circa 4 milioni nel novembre 1992 per \"Beverly Hills, 90210\" e pi\u00f9 di quattro milioni e mezzo per \"Melrose Place\" nell'ottobre 1993). Marted\u00ec 17 settembre, \"Party Of Five\", con il terzo e il quarto episodio, perde addirittura un milione di telespettatori.\nIl flop e il rilancio: \"Cinque in famiglia\".\nItalia 1 sposta il telefilm dalla prima serata e, dopo un paio di settimane di pausa, lo colloca al sabato alle ore 19. Rivolto soprattutto ad un pubblico giovane, nella nuova collocazione poco felice passa inosservato. Carlo Vetrugno, l'allora direttore del canale, toglie nuovamente il telefilm dal palinsesto e attua una mossa per rilanciarlo, ritenendo sia una delle migliori serie mai arrivate in Italia per qualit\u00e0 narrativa e spessore dei personaggi. \"Party Of Five\" acquista cos\u00ec un titolo pi\u00f9 esplicativo e domestico, diventando Cinque in famiglia.\nDal 28 ottobre 1996 viene quindi proposto in fascia pomeridiana (prima con alcune repliche, poi con episodi in prima tv), dal luned\u00ec al sabato alle 16.30. La seconda stagione viene mandata in onda subito dopo la conclusione della prima, senza interruzioni fino a sabato 14 dicembre 1996 quando viene trasmesso l'ultimo episodio.\nTre anni di assenza e l'arrivo della terza stagione.\nDa quel momento, Cinque in famiglia non viene pi\u00f9 riproposto n\u00e9 in replica n\u00e9 in prima tv per anni. Nell'estate del 1998 pare che fosse in predicato di andare in onda nel pomeriggio di Canale 5 con episodi inediti, ma cos\u00ec non avviene. Domenica 5 dicembre 1999, la serie torna in onda su Italia 1, riacquistando il titolo originale (\"Party Of Five\"), due episodi alla volta dalle 15.30. Viene replicata parte della prima stagione e tutta la seconda. Da domenica 30 aprile 2000 parte in prima tv la terza stagione, inizialmente con due episodi alla settimana, poi solo uno (alle 16.15). A fine agosto \"Party Of Five\" viene interrotto e non inglobato nel periodo di garanzia. Nel giugno 2001 torna in onda con i pochi restanti episodi inediti della terza stagione, sempre di domenica pomeriggio. La pessima collocazione e il periodo estivo decretano bassi ascolti.\nIl trasloco su Canale 5.\nDopo la messa in onda del primo episodio della quarta stagione, a luglio \"Party Of Five\" viene di nuovo cancellato da Italia 1. Nel febbraio 2003, il telefilm rispunta dal nulla sulle frequenze di Canale 5. Riacquistando il titolo \"Cinque in famiglia\", viene trasmesso il sabato e la domenica alle 11.25 del mattino (da maggio alle 12). La quarta e la quinta stagione vengono trasmesse interamente. Della sesta vanno in onda i primi 15 episodi, perch\u00e9 Canale 5 interrompe la trasmissione del telefilm a fine settembre 2003, sostituendolo nel periodo autunnale con le repliche di \"Ultime dal cielo\".\nGli episodi finali.\nDal 28 dicembre 2009 l'intera serie \u00e8 tornata in onda su Canale 5 (col titolo \"Cinque in famiglia\") a tarda notte, dal luned\u00ec al sabato con uno o due episodi alla volta, dalla prima stagione in poi.\nCanale 5 ha trasmesso, con una programmazione tutt'altro che costante, tutta la serie fino alla 6x20, andata in onda la notte del 10 maggio 2010, lasciando in sospeso le ultime 4 puntate.\nIl 30 agosto 2010 la serie torna su Italia 1, che trasmette le repliche dall'inizio della prima stagione in orario notturno. Il 4 marzo 2011 sono stati trasmessi in orario notturno su Italia 1 i primi due dei quattro episodi inediti, cio\u00e8 il 6x21 e il 6x22, mentre il 7 marzo \u00e8 stato trasmesso l'episodio 6x23 e l'8 marzo il 6x24. Stranamente per\u00f2 non \u00e8 stato utilizzato il logo \"Prima TV\" di Italia 1, come invece Mediaset \u00e8 solita fare sui suoi canali quando un film o una serie vengono trasmesse per la prima volta in TV.\nLe repliche con tutti gli episodi.\nA partire dal 28 febbraio 2011 la serie viene riproposta dal primo episodio sul canale La 5 alle ore 16.40, con un doppio episodio, fino al 27 maggio 2011\nA partire dal 10 maggio 2011 la serie viene riproposta dal primo episodio sul canale Fox alle ore 04.20, con un singolo episodio a notte, e in replica il mattino successivo alle 07.40. Dopo numerosi cambi di orario le repliche notturne di \"Cinque in famiglia\" sono state interrotte con la fine della terza stagione il 12 agosto 2011 dopo tre mesi di programmazione ininterrotta, sostituito dalle repliche di The Listener.\nL\u2019approdo su Netfilx.\nDal 2018 tutte le stagioni della serie sono disponibili in italiano sulla piattaforma streaming Netflix, per poi passare nel 2020 su Timvision.\nEdizione DVD.\nDopo una lunghissima attesa, la Sony Pictures Home Entertainment ha incominciato a pubblicare i cofanetti DVD di \"Party of five\" negli Stati Uniti. Negli USA e in Canada sono stati pubblicati in DVD tutti gli episodi delle prime tre stagioni tra il 2004 e il 2008, le ultime sono state invece rilasciate nel 2013."}
{"id": "1145357", "revid": "71433", "url": "https://it.wikipedia.org/wiki?curid=1145357", "title": "Party of Five", "text": ""}
{"id": "1145358", "revid": "767487", "url": "https://it.wikipedia.org/wiki?curid=1145358", "title": "Rub\u00e9n Baraja", "text": "Carriera.\nGiocatore.\nClub.\n\u00c8 cresciuto nelle giovanili del Real Valladolid, dove ha militato (alternandosi tra prima e seconda squadra) fino al 1996, anno in cui viene prelevato dall'Atl\u00e9tico Madrid. Gioca nell'Atl\u00e9tico tra prima e seconda squadra. Il 1\u00ba agosto 2000 si trasferisce al Valencia dove ha giocato per ben 10 anni divenendo una delle bandiere della squadra assieme a David Villa.\nNazionale.\nHa esordito con la Nazionale spagnola il 7 ottobre 2000, in una gara contro . A seguire ha partecipato al e al ; in totale, tra 2000 e 2005, ha totalizzato 43 presenze e 7 gol in maglia spagnola.\nAllenatore.\nIl 9 giugno 2011 diventa vice di Gregorio Manzano alla guida dell'Atl\u00e9tico Madrid. Il 22 dicembre con l'esonero di Manzano lascia i \"colchoneros\". Il 10 ottobre 2012 diventa allenatore insieme a Emerson Esteve della selezione \"juvenil B\" dell'Hurac\u00e1n Valencia.\nIl 10 luglio 2013 diventa allenatore della selezione \"juvenil A\" del Valencia. Il 18 dicembre diventa allenatore \"ad interim\" del Valencia Mestalla. Il 26 dicembre ritorna alla guida del \"juvenil A\".\nIl 12 luglio 2015 diventa allenatore del club spagnolo dell'Elche. Nonostante abbia condotto la squadra alla salvezza, il 6 giugno 2016 decide di interrompere il contratto in essere con il club.\nIl 7 novembre 2016 subentra a Jos\u00e9 Ram\u00f3n Sandoval sulla panchina del Rayo Vallecano de Madrid. In seguito alla sconfitta casalinga(1-2) contro il Club Deportivo Mirand\u00e9s, il 20 febbraio 2017 viene sollevato dall\u2019incarico.\nIl 12 dicembre 2017 subentra a Paco Herrera sulla panchina del Real Sporting de Gij\u00f3n. Viene confermato sulla panchina del club asturiano per la stagione successiva, ma il 18 novembre 2018 viene esonerato in seguito alla sconfitta(2-1) contro il Real Oviedo.\nIl 6 dicembre 2019 diventa il nuovo allenatore del Club Deportivo Tenerife. Porta la squadra al dodicesimo posto finale. Il 20 luglio 2020 viene sollevato dall\u2019incarico.\nIl 20 agosto 2020 diventa il nuovo allenatore del Real Zaragoza.\nStatistiche.\nPresenze e reti nei club.\n\"Statistiche aggiornate al 3 novembre 2014.\""}
{"id": "1145359", "revid": "1543377", "url": "https://it.wikipedia.org/wiki?curid=1145359", "title": "Mammuthus primigenius vrangeliensis", "text": "Durante l'ultima era glaciale, i mammut lanosi (\"Mammuthus primigenius\") espansero il loro areale fino all'attuale isola di Wrangel, allora unita al continente in quanto il livello dei mari era sceso di circa 120 metri.\nL'isola, per\u00f2, rimase separata dalla Siberia circa 14.000 anni fa, a causa dello scioglimento dei ghiacci; la sopravvivenza dei mammut sull'isola pu\u00f2 essere spiegata analizzando la topografia ed il clima locali, che permettono la conservazione dell'habitat della steppa.\nI mammut hanno comunque continuato a vivere sull'isola probabilmente fino a 3.500 anni fa, quindi ben oltre le popolazioni del continente. Nel frattempo, la loro taglia and\u00f2 riducendosi di generazione in generazione, per far fronte alla scarsit\u00e0 di risorse offerte dall'ambiente insulare.\nI mammut dell'isola di Wrangel misuravano 1,80-2,50 m d'altezza al garrese; sono stati a lungo considerati come mammut nani, anche se tale denominazione \u00e8 stata rivalutata nel 1999, quando questi animali si sono visti togliere lo status di specie a s\u00e9 stante, venendo incorporati come sottospecie del mammut lanoso.\nAttualmente, alcuni studiosi vorrebbero privare i mammut nani anche di questo stato e considerarli semplicemente una variante geografica del mammut lanoso."}
{"id": "1145361", "revid": "104485", "url": "https://it.wikipedia.org/wiki?curid=1145361", "title": "Cricetidae", "text": "I Cricetidi sono una famiglia di roditori della numerosa e complessa superfamiglia dei Muroidei. Comprende veri criceti, arvicole, lemming e ratti e topi del Nuovo Mondo. Con circa 600 specie \u00e8 la seconda famiglia di mammiferi pi\u00f9 numerosa.\nIl termine Cricetidae ha sub\u00ecto nel tempo vari cambiamenti e membri della famiglia che una volta venivano classificati in questo gruppo sono ora posti nella famiglia Muridae o in altre sottofamiglie dei muroidei. Tra questi ricordiamo i criceti muriformi (sottofamiglia Calomyscinae, famiglia Calomyscidae), i gerbilli (sottofamiglia Gerbillinae, famiglia Muridae), il ratto crestato (sottofamiglia Lophiomyinae, famiglia Muridae), i miospalaci (sottofamiglia Myospalacinae, famiglia Spalacidae), il topo dalla coda bianca (sottofamiglia Mystromyinae, famiglia Nesomyidae) e i ghiri spinosi (sottofamiglia Platacanthomyinae, famiglia Platacanthomyidae). Studi genetici hanno mostrato che le sottofamiglie sopra indicate sono imparentate (formano, cio\u00e8, un gruppo monofiletico) e che questi altri animali non debbano essere inclusi nei Cricetidi.\nI cricetidi hanno una lunga storia evolutiva, risalente almeno all'Oligocene (circa 32 milioni di anni fa) e si diversificarono notevolmente nei milioni di anni successivi (ad es. \"Melissiodon\", \"Cricetulodon\"), fino a produrre forme giganti (\"Hattomys\").\nI Cricetidi vengono classificati in 5 sottofamiglie, circa 112 generi e approssimativamente 580 specie."}
{"id": "1145362", "revid": "122315", "url": "https://it.wikipedia.org/wiki?curid=1145362", "title": "Mammut nano", "text": ""}
{"id": "1145363", "revid": "26891", "url": "https://it.wikipedia.org/wiki?curid=1145363", "title": "Pallone frenante", "text": ""}
{"id": "1145364", "revid": "122315", "url": "https://it.wikipedia.org/wiki?curid=1145364", "title": "Mammut lanoso", "text": ""}
{"id": "1145366", "revid": "984", "url": "https://it.wikipedia.org/wiki?curid=1145366", "title": "Deserto d'acqua", "text": ""}
{"id": "1145367", "revid": "767487", "url": "https://it.wikipedia.org/wiki?curid=1145367", "title": "Pterygotus", "text": "Lo pterigoto (gen. Pterygotus) \u00e8 un artropode fossile, vissuto tra il Siluriano superiore e il Devoniano inferiore in Eurasia, America e Australia. \u00c8 considerato il pi\u00f9 grande artropode mai vissuto, insieme al \"millepiedi\" \"Arthropleura\".\nDescrizione.\nCon i suoi due metri e pi\u00f9 di lunghezza, lo pterigoto \u00e8 considerato il gigante dei cosiddetti \"scorpioni di mare\" o euripteridi (Eurypterida), artropodi predatori vissuti tra il Cambriano e il Permiano in ambienti acquatici. L'aspetto di questo animale doveva essere davvero impressionante: innanzitutto la taglia lo rendeva un pericoloso predatore. In secondo luogo, un paio di appendici simili a chele si protendevano dalla regione anteriore del cefalotorace, dove erano presenti altre quattro paia di appendici simili a zampe. Dalla parte posteriore del cefalotorace a forma di trapezio, spuntavano altre due appendici simili a pagaie, appiattite, che dovevano avere funzioni natatorie.\nSul cefalotorace, in posizione avanzata, erano presenti due gradi occhi composti, mentre in mezzo vi erano altri due piccoli occhi, detti ocelli. L'addome, costituito da tredici segmenti, era appiattito e si concludeva in un largo segmento (telson) a forma di spatola, percorso da una corta spina nel mezzo. Il carapace era costituito invece da scaglie a mezzaluna.\nHabitat.\nGli euripteridi di questo genere erano animali abitualmente marini, ma si pensa che potessero occasionalmente vivere anche in acque salmastre. Le grandi appendici simili a pinze e gli ampi occhi in posizione avanzata qualificano lo pterigoto come un eccellente predatore, uno dei maggiori della sua era. Le sue prede erano con tutta probabilit\u00e0 i pesci corazzati tipici del periodo. Le appendici simili a pagaie fanno invece ritenere che lo pterigoto fosse anche un ottimo nuotatore."}
{"id": "1145369", "revid": "26891", "url": "https://it.wikipedia.org/wiki?curid=1145369", "title": "Draken", "text": ""}
{"id": "1145370", "revid": "809148", "url": "https://it.wikipedia.org/wiki?curid=1145370", "title": "Mammuthus lamarmorae", "text": "Il mammut nano sardo (Mammuthus lamarmorae) \u00e8 un piccolo proboscidato vissuto in Sardegna e probabilmente anche in Corsica durante il Pleistocene. Prende il nome dal generale e naturalista piemontese Alberto La Marmora. \nDescrizione.\nIn vita non doveva superare i 150\u00a0cm al garrese, dal momento che l'omero era lungo circa 45 centimetri; dal raffronto con altri proboscidati insulari \u00e8 stato possibile ipotizzarne l'altezza. La morfologia delle ossa del carpo e del tarso \u00e8 simile a quella del mammut delle steppe (\"Mammuthus trogontherii\") pi\u00f9 che a quella dell'elefante delle foreste (\"Palaeoloxodon antiquus\"), anche se la forma delle articolazioni pu\u00f2 cambiare molto durante l'adattamento a differenti ambienti. I molari del mammut nano sardo erano relativamente piccoli, con uno spesso strato di smalto e con una frequenza lamellare ridotta, cos\u00ec come riscontrato in altri proboscidati insulari. Nonostante questi adattamenti, il grado di ipsodontia e le caratteristiche dello smalto e delle lamelle sono pi\u00f9 simili a quelle dei mammut che a quelle degli elefanti. \nScoperta e classificazione.\n\u00c8 specie endemica, probabilmente discendente dall'antenato continentale Mammuthus trogontherii. A differenza degli elefanti nani presenti nelle altre isole del Mediterraneo, considerati paleoloxodontini e imparentati con \"Palaeoloxodon falconeri\", \"Palaeoloxodon cypriotes\" ed \"Elephas chaniensis\", il mammut sardo, oltre ad essere l'unico mammut endemico d'Italia, \u00e8 stato ritrovato sin dal XIX secolo in diverse zone dell'Isola di Sardegna. Resti fossili furono rinvenuti ad Alghero (Tramariglio), Gonnesa (CI)(Funtana Morimenta), Sinis (OR) (Capo San Marco). Purtroppo i resti fossili di questo animale sono piuttosto frammentari, infatti oltre a sporadici ritrovamenti di denti isolati, l'unico esemplare di cui possediamo parte dello scheletro \u00e8 quello ritrovato presso Gonnesa alla fine del 1800, durante i lavori di costruzione della ferrovia. Di esso sono stati recuperati alcuni frammenti degli arti, del bacino, alcune vertebre, costole e la mandibola. Parte dei resti \u00e8 andata dispersa, altri sono finiti in musei esteri ed altri ancora in musei italiani. I calchi di buona parte delle ossa ritrovate a Gonnesa sono oggi esposti nel Museo PAS (PaleoAmbienti Sulcitani) di Carbonia. Nel 2016, nei pressi di Alghero, c'\u00e8 stato un nuovo ritrovamento di resti fossili. \nLa prima descrizione fu pubblicata nel 1883 da Charles Immanuel Forsyth Major, che utilizz\u00f2 il nome \"Elephas lamarmoeae\". Egli vide un chiaro collegamento con il mammut meridionale (\"Mammuthus meridionalis\"), che a sua volta veniva classificato come \"Elephas meridionalis\". I resti considerati erano quelli trovati a Funtana Morimenta, e che attualmente sono conservati al museo di storia naturale di Basilea, dove lavorava Major. In seguito a nuovi ritrovamenti di denti nel ventesimo secolo, divenne chiara l'appartenenza al genere \"Mammuthus.\" "}
{"id": "1145371", "revid": "2675", "url": "https://it.wikipedia.org/wiki?curid=1145371", "title": "Metamauco", "text": ""}
{"id": "1145373", "revid": "599013", "url": "https://it.wikipedia.org/wiki?curid=1145373", "title": "Popilia", "text": ""}
{"id": "1145375", "revid": "767487", "url": "https://it.wikipedia.org/wiki?curid=1145375", "title": "La tigre del sesso", "text": "\"La tigre del sesso (Ilsa, the Tigress of Siberia)\" \u00e8 un film del 1977 diretto da Jean LaFleur.\nLa pellicola erotico-splatter con protagonista Dyanne Thorne nel ruolo di Ilsa \u00e8 il terzo capitolo della saga, iniziata nel 1975 con \"Ilsa la belva delle SS\". A causa dei contenuti violenti il film venne vietato ai minori di diciotto anni in vari paesi, tra cui l'Italia, la Finlandia, la Norvegia e gli Stati Uniti.\nTrama.\nSiberia, 1953: durante il regime comunista Ilsa lavora in un gulag, con il compito di effettuare un lavaggio del cervello a tutti quelli che non vanno d'accordo con il governo. Ma il prigioniero Yakurin \u00e8 pi\u00f9 astuto e difficile da convincere degli altri. Tuttavia Ilsa non desiste e non si arrende, promettendogli che riuscir\u00e0 a spezzarlo. Alla morte di Stalin il campo viene chiuso, Ilsa e le guardie uccidono i prigionieri e scappano; Yakurin sopravvive.\nNel 1977 Yakurin \u00e8 diventato l'allenatore di una squadra di pugilato sovietica, e, mentre visita per lavoro Montr\u00e9al, lascia che i pugili inizino a frequentare un bordello. La proprietaria della casa chiusa \u00e8 Ilsa e le sue colleghe del campo gulag sono alcune tra le prostitute. Ilsa nota Yakurin e dunque aspetta la seconda possibilit\u00e0 per romperlo: Yakurin vuole invece vendetta.\nIl film.\nMesso in secondo piano all'epoca dell'uscita e ultimamente rivalutato da riviste di genere e siti internet, il film venne considerato un sequel degno della serie di Ilsa perch\u00e9 tornava a occuparsi dei temi tanto cari al primo episodio: splatter, torture e scene di sesso esplicito. Come al solito le maggiori attrattive del film rimangono le scene di sangue e il fisico della bellissima Dyanne Thorne. In ultimo LaFleur non solo provvede a generare un buon film d'exploitation, ma riesce anche a generare mistero e illusioni grazie a immagini 3D ed effetti speciali miranti a ricreare l'effetto del \"lavaggio del cervello\". Tra le tante scene da ricordare c'\u00e8 quella di un prigioniero sbranato dalla tigre siberiana di Ilsa e un altro torturato con la sedia elettrica."}
{"id": "1145376", "revid": "1862310", "url": "https://it.wikipedia.org/wiki?curid=1145376", "title": "Sulussugutaasaa", "text": "Il Sulussugutaasaa \u00e8 una montagna della Groenlandia di 1660\u00a0m. Si trova a 60\u00b059'N 45\u00b012'O; appartiene al comune di Kujalleq."}
{"id": "1145378", "revid": "1534511", "url": "https://it.wikipedia.org/wiki?curid=1145378", "title": "Penteratto", "text": "Un penteratto \u00e8 una forma geometrica regolare di 5 dimensioni spaziali che possiede 32 vertici, 80 spigoli, 80 facce quadrate, 40 celle cubiche e 10 ipercelle tesserattiche. Il nome \"penteratto\", analogamente a \"tesseratto,\" deriva dalle parole greche \u03c0\u03ad\u03bd\u03c4\u03b5 \"akt\u00ednes\" (cinque raggi)."}
{"id": "1145381", "revid": "1862310", "url": "https://it.wikipedia.org/wiki?curid=1145381", "title": "Talut", "text": "Il Talut \u00e8 una montagna della Groenlandia di 791\u00a0m. Si trova a 60\u00b056'N 45\u00b059'O; appartiene al comune di Kujalleq."}
{"id": "1145382", "revid": "1862310", "url": "https://it.wikipedia.org/wiki?curid=1145382", "title": "Monte Tasiusap", "text": "Il monte Tasiusap (groenlandese: Tasiusap Qaqqaa) \u00e8 una montagna della Groenlandia di 890\u00a0m. Si trova a 61\u00b012'N 45\u00b043'O; appartiene al comune di Kujalleq."}
{"id": "1145383", "revid": "72396", "url": "https://it.wikipedia.org/wiki?curid=1145383", "title": "Provincia di Phetchabun", "text": "La provincia di Phetchabun si trova in Thailandia e fa parte del gruppo regionale della Thailandia del Nord. Si estende per 12.668 km\u00b2, ha abitanti (2020) e il capoluogo \u00e8 il distretto di Mueang Phetchabun, dove si trova la citt\u00e0 principale Phetchabun.\nSuddivisione amministrativa.\nLa provincia \u00e8 suddivisa in 11 distretti (\"amphoe\"). Questi a loro volta sono suddivisi in 117 sottodistretti (\"tambon\") e 1261 villaggi (\"muban\").\nAmministrazioni comunali.\nNon vi sono citt\u00e0 maggiori, i soli comuni della provincia che hanno lo status di citt\u00e0 minore (\"thesaban mueang\") sono Phetchabun, Lom Sak e Wichian Buri, che a tutto il 2020 avevano rispettivamente , e residenti. Tra i comuni di sottodistretto (\"thesaban tambon\"), il pi\u00f9 popoloso era Na Ngua con residenti."}
{"id": "1145385", "revid": "17654", "url": "https://it.wikipedia.org/wiki?curid=1145385", "title": "Don Giovanni Battista Campodonico", "text": ""}
{"id": "1145386", "revid": "1862310", "url": "https://it.wikipedia.org/wiki?curid=1145386", "title": "Timilequssuanngua", "text": "Il Timilequssuanngua \u00e8 una montagna della Groenlandia di 840\u00a0m. Si trova a 60\u00b054'N 45\u00b036'O; appartiene al comune di Kujalleq."}
{"id": "1145392", "revid": "253269", "url": "https://it.wikipedia.org/wiki?curid=1145392", "title": "Jack Ging", "text": "Interprete prevalentemente televisivo, ebbe grande notoriet\u00e0 per il ruolo del dottor Paul Graham nella serie \"Undicesima ora\" (1962-1964) e per quello del Generale \"Bull\" Fullbright nella serie \"A-Team\" (1983-1986)."}
{"id": "1145394", "revid": "1652635", "url": "https://it.wikipedia.org/wiki?curid=1145394", "title": "Gigol\u00f2", "text": "Il termine gigol\u00f2, di origine francese, \u00e8 entrato a far parte del vocabolario italiano agli inizi del 1900.\nOriginariamente con il termine gigol\u00f2 si intendeva un ballerino che danza accompagnandosi con la dama a pagamento da giguer \"saltare al ritmo di giga\", quindi \"ballerino\".\nLa figura di Rodolfo Valentino pare, agli inizi delle sue vicissitudini di emigrato italiano negli Stati Uniti, sia stato presumibilmente definito un gigol\u00f2.\nAl giorno d'oggi figure assimilabili ai gigol\u00f2 sono i taxi dancer. Viene associato all'attivit\u00e0, svolta da uomini, prevalentemente di accompagnatore di donne mature in cambio di somme di denaro."}
{"id": "1145395", "revid": "26891", "url": "https://it.wikipedia.org/wiki?curid=1145395", "title": "Pallone da osservazione", "text": ""}
{"id": "1145396", "revid": "131358", "url": "https://it.wikipedia.org/wiki?curid=1145396", "title": "Union Obersch\u00f6neweide", "text": ""}
{"id": "1145397", "revid": "1226", "url": "https://it.wikipedia.org/wiki?curid=1145397", "title": "Personaggio stereotipato", "text": ""}
{"id": "1145398", "revid": "1862310", "url": "https://it.wikipedia.org/wiki?curid=1145398", "title": "Ulunnguarsuaq", "text": "L'Ulunnguarsuaq \u00e8 una montagna della Groenlandia di 1160\u00a0m. Si trova a 61\u00b014'N 45\u00b047'O; appartiene al comune di Kujalleq."}
{"id": "1145399", "revid": "72396", "url": "https://it.wikipedia.org/wiki?curid=1145399", "title": "Provincia di Phichit", "text": "La provincia di Phichit si trova in Thailandia e fa parte del gruppo regionale della Thailandia del Nord. Si estende per 4.531\u00a0km\u00b2, ha abitanti (2020) e il capoluogo \u00e8 il distretto di Mueang Phichit, dove si trova la citt\u00e0 principale Phichit.\nSuddivisione amministrativa.\nLa provincia \u00e8 suddivisa in 12 distretti (\"amphoe\"). Questi a loro volta sono suddivisi in 89 sottodistretti (\"tambon\") e 852 villaggi (\"muban\").\nAmministrazioni comunali.\nNon vi sono citt\u00e0 maggiori, i soli comuni della provincia che hanno lo status di citt\u00e0 minore (\"thesaban mueang\") sono Phichit, Bang Mun Nak e Taphan Hin, che a tutto il 2020 avevano rispettivamente , e residenti. Tra i comuni di sottodistretto (\"thesaban tambon\"), il pi\u00f9 popoloso era Pho Prathap Chang con residenti."}
{"id": "1145400", "revid": "253269", "url": "https://it.wikipedia.org/wiki?curid=1145400", "title": "Robert Vaughn", "text": "Biografia.\nDi origini irlandese e francese, Robert Vaughn nacque a New York City dall'attrice teatrale Marcella Frances (nata Gaudel), e dall'attore radiofonico Gerald Walter Vaughn. Dopo il divorzio dei genitori, Vaughn visse a Minneapolis (Minnesota) con i suoi nonni, mentre la madre era assente per il suo lavoro. Frequent\u00f2 la North High School e successivamente si iscrisse alla facolt\u00e0 di giornalismo dell'Universit\u00e0 del Minnesota, che lasci\u00f2 dopo un anno per trasferirsi a Los Angeles con sua madre.\nDopo essere giunto in finale in una gara interuniversitaria di recitazione radiofonica, stabilitosi in California si iscrisse al Los Angeles City College per studiare arte drammatica, trasferendosi poi al Los Angeles State College of Applied Arts and Sciences, dove consegu\u00ec un master in teatro. Divenuto in seguito primattore e regista stabile dell'Albuquerque Summer House Theatre, durante le rappresentazioni della pi\u00e8ce \"End as a Man\" Vaughn ricevette la prima proposta cinematografica per il film western \"I quattro cavalieri del terrore\" (1957), cui segu\u00ec una buona caratterizzazione in un altro western, \"Domani m'impiccheranno\" (1958). Pur impegnato contemporaneamente nella sua carriera di attore di successo, Vaughn proseguir\u00e0 la sua istruzione superiore, conseguendo nel 1970 un Ph.D. in comunicazioni presso la University of Southern California.\nVaughn fece il suo debutto sul piccolo schermo il 21 novembre 1955 in \"Venerd\u00ec nero\", episodio della serie TV americana \"Medic\", il primo di pi\u00f9 di 200 ruoli che interpreter\u00e0 in episodi di celebri serie televisive fino alla met\u00e0 degli anni duemila. Apparve con Virginia Christine nell'episodio \"The Twisted Road\" (1959) della serie \"Dottore di frontiera\", la storia di un tormentato rapporto fratello-sorella che provoca l'uccisione di una giovane donna, interpretato anche da Rex Allen nel ruolo del protagonista. Dal 1964 al 1968 si afferm\u00f2 definitivamente sul piccolo schermo nella serie di spionaggio \"Organizzazione U.N.C.L.E.\", accanto a David McCallum, impersonando Napoleon Solo, l'imperturbabile agente segreto elegante e dai modi pacati e calcolati. \nAttivo anche in campo cinematografico, nel 1960 ebbe una candidatura all'Oscar al miglior attore non protagonista e una al Golden Globe per il miglior attore non protagonista per il ruolo di Chester Gwynn, un erede a cui viene sottratta l'eredit\u00e0 nel film \"I segreti di Filadelfia\" (1959) e interpret\u00f2 Lee, uno dei pistoleri ingaggiati per proteggere i contadini di un povero villaggio messicano nel western \"I magnifici sette\" (1960). Affidabile e solido comprimario, fu candidato anche al BAFTA al miglior attore non protagonista per il poliziesco \"Bullitt\" (1968), in cui interpret\u00f2 un ambizioso viceprocuratore distrettuale in contrasto con il protagonista Steve McQueen, mentre sugli schermi televisivi fu protagonista della serie \"Gli invincibili\" (1972-1974), nel ruolo dell'investigatore britannico Harry Rule, e pi\u00f9 tardi interpret\u00f2 il ruolo del Generale Hunt Stockwell nella quinta stagione della serie \"A-Team\" (1986-1987). Nel 1983 interpret\u00f2 il villain Ross Webster in \"Superman III\".\nVita privata.\nSposato con l'attrice Linda Staab dal 1974, adott\u00f2 due figli, Cassidy e Caitlin. Mor\u00ec per leucemia.\nRiconoscimenti.\nStella alla Hollywood Walk of Fame: Categoria \"Cinema\", 6633 Hollywood Blvd."}
{"id": "1145401", "revid": "1862310", "url": "https://it.wikipedia.org/wiki?curid=1145401", "title": "Valhaltinde", "text": "Il Valhaltinde \u00e8 una montagna della Groenlandia di 1690\u00a0m. Si trova a 61\u00b026'N 45\u00b019'O; appartiene al comune di Kujalleq."}
{"id": "1145402", "revid": "1402222", "url": "https://it.wikipedia.org/wiki?curid=1145402", "title": "Palazzo del Parlamento (Bucarest)", "text": "Il Palazzo del Parlamento (in rumeno: \"Palatul Parlamentului\") nella citt\u00e0 di Bucarest, in Romania, \u00e8 la struttura pi\u00f9 pesante al mondo, con una superficie di 350.000\u00a0m\u00b2 e anche il secondo edificio pi\u00f9 grande del mondo per estensione e il terzo in volume. La valutazione immobiliare, non ancora ultimata, \u00e8 di circa 3 miliardi di dollari. Il suo nome originale era Casa del Popolo (\"Casa Poporului\"), ma a partire dalla fine dell'era comunista \u00e8 chiamato Palazzo del Parlamento. Tuttora, comunque, molti Romeni mantengono il vecchio nome e lo chiamano \"Casa Poporului\".\nDescrizione.\nProgettista del palazzo \u00e8 l'architetto Anca Petrescu, vincitrice del concorso indetto per la sua costruzione nel 1981. La struttura combina elementi e motivi di diversa origine, in uno stile architettonico eclettico che rappresenta uno dei pi\u00f9 tardi esempi di classicismo socialista, gi\u00e0 rifiutato in URSS nella seconda met\u00e0 degli anni cinquanta.\nMisura 270 per 240 m, \u00e8 alto 84 metri e si estende per 92 metri sotto il suolo. Conta 1.000 stanze, con due ulteriori livelli sotterranei in uso. Due delle sue gallerie (ce ne sono pi\u00f9 di 60) misurano 150\u00a0m di lunghezza e 18\u00a0m di larghezza; quaranta dei suoi 64 saloni hanno una superficie di 600 m\u00b2. La Sala dell'Unione misura 2200\u00a0m\u00b2. Le stime dei materiali riportano circa un milione di metri cubi di marmo dalla Transilvania, la maggior parte proveniente da Ru\u0219chi\u021ba; 3.500 tonnellate di cristallo, 480 candelieri, 1.409 luci e specchi; 700.000 tonnellate di acciaio e bronzo per porte e finestre monumentali; 900.000 metri cubi di legno per parquet e per i rivestimenti, principalmente provenienti da noce, quercia, ciliegio e olmo; 200.000\u00a0m\u00b2 di tappeti di lana di varie dimensioni; tende di velluto e broccato adornate con argento e oro.\n\u00c8 il secondo maggiore edificio amministrativo del mondo per superficie, subito dopo il Pentagono a Washington. Ha un volume che supera del 2% quello della Piramide di Cheope. Il palazzo \u00e8 stato costruito interamente con materiali di origine rumena; durante gli anni della costruzione, ci fu una tale richiesta di marmi per questo edificio che le pietre tombali dovettero essere realizzate con altri materiali. L'edificio, con le sue immense dimensioni, si trova in mezzo alla citt\u00e0.\nStoria.\nCostruzione a partire dal 1984.\nL'edificio \u00e8 stato costruito su una collina conosciuta come Collina degli Spiriti, Collina di Urano, o Collina di Arsenale, che fu in gran parte rasa al suolo per consentire la costruzione del fabbricato, iniziata nel 1984. Vi lavorarono circa 700 architetti e pi\u00f9 di 20.000 operai organizzati in turni, 24 ore su 24, per cinque anni. L'edificio era in origine conosciuto come \"Casa della Repubblica\" (Casa Republicii) e doveva servire da quartier generale per tutte le maggiori istituzioni dello stato, come la Presidenza della Repubblica, la Grande Assemblea Nazionale, il Consiglio dei Ministri e il Tribunale Supremo. Al momento del rovesciamento e dell'esecuzione di Nicolae Ceau\u0219escu nel 1989, il progetto era quasi completato.\nStoria dal 1989.\nDal 1994 il Palazzo ospita la Camera dei deputati della Romania che precedentemente era situata nel Palazzo del Patriarca; il Senato della Romania ha sede nel Palazzo del Parlamento dal 2004, mentre prima si trovava nel palazzo del Comitato Centrale del Partito Comunista. Il Palazzo contiene anche una grande quantit\u00e0 di sale conferenze e saloni utilizzate per vari scopi.\nNel 2002 Costa-Gavras ha girato alcune scene di \"Amen.\" all'interno dell'edificio, per rappresentare i palazzi vaticani.\nNel 2003-2004 fu costruito un edificio annesso in vetro, con ascensori esterni. Questa opera \u00e8 stata realizzata per facilitare l'accesso al Museo Nazionale di Arte Contemporanea aperto nel 2004 all'interno dell'ala ovest del Palazzo, come anche al Museo e al Parco del Realismo Totalitario e Socialista, aperto nello stesso anno.\nNel palazzo si trova anche la sede dell'Iniziativa Cooperativa dell'Europa Sud-Orientale (SECI), organizzazione che favorisce la cooperazione regionale dei governi contro i crimini lungo le frontiere.\nVi vengono organizzate visite turistiche in inglese, francese, italiano (dal 2009) e rumeno, della durata di circa 1 o 2 ore."}
{"id": "1145404", "revid": "478814", "url": "https://it.wikipedia.org/wiki?curid=1145404", "title": "Provincia di Phitsanulok", "text": "La provincia di Phitsanulok si trova in Thailandia e fa parte del gruppo regionale della Thailandia del Nord. Si estende per 10.815 km\u00b2, ha abitanti (2020) e il capoluogo \u00e8 il distretto di Mueang Phitsanulok, dove si trova la citt\u00e0 principale Phitsanulok.\nSuddivisione amministrativa.\nLa provincia \u00e8 suddivisa in 9 distretti (\"amphoe\"). Questi a loro volta sono suddivisi in 93 sottodistretti (\"tambon\") e 1032 villaggi (\"muban\").\nAmministrazioni comunali.\nL'unico comune ad avere lo status di citt\u00e0 maggiore (\"thesaban nakhon\") in provincia \u00e8 Phitsanulok, che ha residenti (2020). Il comune di Aranyik \u00e8 l'unica citt\u00e0 minore (\"thesaban mueang\") e ha residenti. La pi\u00f9 popolata tra le municipalit\u00e0 di sottodistretto (\"thesaban tambon\") \u00e8 Noen Kum, con residenti."}
{"id": "1145405", "revid": "253269", "url": "https://it.wikipedia.org/wiki?curid=1145405", "title": "Melinda Culea", "text": "Biografia.\nIl suo ruolo pi\u00f9 noto \u00e8 quello della giornalista Amy Allen nella serie televisiva \"A-Team\", ruolo impersonato nella prima stagione e per met\u00e0 della seconda.\nIn seguito la si \u00e8 vista sporadicamente, sempre in ruoli di guest star, in telefilm di successo come \"Casa Keaton\", \"Beverly Hills 90210\", \"A cuore aperto\", \"\", \"La signora in giallo\", \"X-Files\". Maggiore peso ha avuto nei serial \"California\" e \"Una famiglia a tutto gas\". L'ultima apparizione risale al 2001, nel film (inedito) \"Dying on the Edge\".\nVita privata.\nCulea si \u00e8 sposata con il conduttore TV Peter Markle nel 1996."}
{"id": "1145406", "revid": "1573940", "url": "https://it.wikipedia.org/wiki?curid=1145406", "title": "Coccidulinae", "text": "I Coccidulinae , sono una sottofamiglia di insetti dell'ordine dei Coleotteri (famiglia Coccinellidae), comprendente numerose specie di piccole dimensioni.\nDescrizione.\nQueste coccinelle sono poco appariscenti per le piccole dimensioni (in genere circa 3 mm) e per il colore a tinte bruno-marrone. I caratteri fondamentali sono l'abbondante peluria che ricopre il corpo e le antenne relativamente lunghe, circa met\u00e0 della larghezza del corpo.\nPossono essere confuse con gli Scymninae dai quali si distinguono per la conformazione del pronoto: negli Scimnini il pronoto \u00e8 marcatamente convesso al centro, con una brusca angolatura ai lati in modo da accogliere il capo visibilmente infossato nel protorace; nei Coccidulini \u00e8 invece poco convesso e mostra solo una leggera e pi\u00f9 armoniosa curvatura.\nLe antenne sono composte sempre da 10-11 articoli, ad eccezione dei \"Noviini\", nei quali sono formate da 8 articoli.\nSistematica.\nLa suddivisione interna di questa sottofamiglia ha subito diverse revisioni e ci sono divergenze in merito alla posizione di alcune trib\u00f9 o generi. Alcune fonti ritengono che la trib\u00f9 dei \"Noviini\" faccia parte della sottofamiglia degli \"Ortaliinae\" . In questa sede, che adotta la classificazione di F\u00dcRSCH la sottofamiglia \u00e8 suddivisa nelle seguenti trib\u00f9:"}
{"id": "1145407", "revid": "1862310", "url": "https://it.wikipedia.org/wiki?curid=1145407", "title": "Qilakitsoq", "text": "Il Qilakitsoq (danese: Laksefjeld) \u00e8 una montagna della Groenlandia di 1091\u00a0m. Si trova a 61\u00b016'N 47\u00b056'O; appartiene al comune di Sermersooq."}
{"id": "1145409", "revid": "380453", "url": "https://it.wikipedia.org/wiki?curid=1145409", "title": "Saku Suurhall", "text": "Il Saku Suurhall di Tallinn, \u00e8 lo stadio al coperto pi\u00f9 grande dell'Estonia, intitolato alla birra saku.\nSi trova ad ovest della citt\u00e0, nel distretto di Haabersti.\n\u00c8 stato costruito nel 2001 e pu\u00f2 ospitare persone. Normalmente \u00e8 utilizzato per partite di pallacanestro e hockey su ghiaccio, ma sovente \u00e8 sede di concerti."}
{"id": "1145413", "revid": "1318658", "url": "https://it.wikipedia.org/wiki?curid=1145413", "title": "Isola di Wrangel", "text": "L'isola di Wrangel () \u00e8 un'isola dell'oceano Artico, posta fra il mare dei Ciukci e il mare della Siberia orientale.\nMisura circa 125\u00a0km di larghezza, copre un'area di 7.865\u00a0km\u00b2 ed \u00e8 la 92\u00aa nella lista di isole pi\u00f9 grandi del mondo: il massimo rilievo presente \u00e8 il monte Sovetskaja, con 1.096\u00a0m d'altezza, mentre il suo punto pi\u00f9 meridionale (a sud-ovest) \u00e8 capo Blossom. L'isola di Wrangel si trova a cavallo del meridiano di 180\u00b0, la linea internazionale del cambio di data \u00e8 spostata ad est dell'isola, in modo tale da evitarla assieme al Circondario autonomo della \u010cukotka, sul continente; l'unico insediamento sull'isola \u00e8 quello di U\u0161akovskoe, disabitato dal 2003.\nProfilo.\nL'isola, principalmente rocciosa, ospita un solo insediamento umano permanente, oltre a una stazione meteorologica.\nEssa \u00e8 un importante luogo di riproduzione per l'orso polare, il quale \u00e8 qui presente in alte densit\u00e0; sull'isola vivono inoltre numerose foche e lemming, mentre durante l'estate, molte specie di uccelli vi nidificano.\nSull'isola sono sopravvissuti fino al 1700 a.C. gli ultimi mammut, in particolare delle sue sottospecie: il mammut lanoso, il mammut nano.\nRispetto alle altre isole artiche e a qualsiasi territorio della tundra di eguali dimensioni, l'isola di Wrangel ospita pi\u00f9 del doppio di specie vegetali (417); per questo motivo, nel 2004 l'isola \u00e8 stata proclamata patrimonio dell'umanit\u00e0 dall'UNESCO, divenendo cos\u00ec il sito pi\u00f9 settentrionale a fregiarsi con questo titolo. Assieme all'isola Herald \u00e8 parte della riserva naturale statale \"Isola di Wrangel\" costituita il 23 marzo 1976.\nStoria.\nL'isola deve il nome al barone Ferdinand Wrangel (1797\u20131870), il quale, dopo essersi documentato su storie di un'isola narrata dai Ciukci, organizz\u00f2 una spedizione del 1820 per verificare l'attendibilit\u00e0 di tali racconti. La spedizione termin\u00f2 quattro anni dopo, senza successo.\nNel 1849 Henry Kellett, capitano della nave HMS Herald, approd\u00f2 su un'isola, che fu denominata Isola Herald, e da qui afferm\u00f2 di aver visto un'altra isola ad ovest; quest'ipotetica massa di terra fu chiamata \"terra di Kellet\".\nNel 1867 Thomas Long, capitano di una baleniera statunitense, avvist\u00f2 l'isola e le diede il nome attuale in ricordo allo sfortunato Ferdinand Wrangel, che spese 3 anni della sua vita nel tentativo infruttuoso di trovarla.\nNel 1879 George W. DeLong, durante una spedizione in direzione del Polo Nord, cerc\u00f2 di attraversare la terra di Kellet in direzione est, pensando che essa si estendesse fino all'Artico: la sua nave, tuttavia, si incagli\u00f2 nel ghiaccio ed affond\u00f2.\nIl primo approdo conosciuto sull'isola si ebbe nel 1881, quando una spedizione mandata per soccorrere l'equipaggio di George W. DeLong attracc\u00f2 sull'isola e la dichiar\u00f2 annessa agli Stati Uniti. Della spedizione faceva parte anche John Muir, che per primo descrisse l'isola.\nNel 1911, il primo gruppo di russi approd\u00f2 sull'isola di Wrangel e tre anni dopo vi attraccarono dei marinai canadesi ammutinati da una spedizione verso il polo Nord.\nCinque coloni (un canadese, tre statunitensi e una donna inuit) furono lasciati sull'isola, in modo tale che nel 1921 il Canada potesse esporre dei diritti di annessione del territorio.\nNonostante fossero stati scelti uomini esperti ed abituati a condizioni disagevoli di freddo, nel 1923 l'unica sopravvissuta del nucleo di coloni era l'inuit Ada Blackjack, che fece ritorno in patria; al suo posto, rimase un nuovo gruppo costituito da dodici Inuit ed un americano.\nNel 1924, per\u00f2, l'Unione Sovietica scacci\u00f2 il nucleo di coloni e port\u00f2 sull'isola coloni russi, che andarono a costituire il nucleo abitato che sopravvive a tutt'oggi sull'isola.\nSecondo alcuni documenti statunitensi, otto isole artiche (fra cui l'isola di Wrangel) furono rivendicate dagli USA; tuttavia, il Dipartimento di Stato degli Stati Uniti ribadisce come nessuna di queste rivendicazioni sia mai realmente esistita."}
{"id": "1145414", "revid": "1862310", "url": "https://it.wikipedia.org/wiki?curid=1145414", "title": "Qingaaq", "text": "Il Qingaaq \u00e8 una montagna della Groenlandia di 635\u00a0m. Si trova a 61\u00b010'N 48\u00b008'O; appartiene al comune di Sermersooq."}
{"id": "1145415", "revid": "1568601", "url": "https://it.wikipedia.org/wiki?curid=1145415", "title": "Kuunnaat", "text": "Il Kuunnaat (o K\u00fbngn\u00e2t) \u00e8 una montagna della Groenlandia di 1418\u00a0m. Si trova a ; appartiene al comune di Sermersooq."}
{"id": "1145416", "revid": "155634", "url": "https://it.wikipedia.org/wiki?curid=1145416", "title": "Porto di Malamocco", "text": "Il porto di Malamocco o bocca di porto di Malamocco (come \u00e8 chiamato in loco) \u00e8 l'accesso centrale alla laguna di Venezia, a sud di quello di Lido-San Nicol\u00f2 e a nord di quello di Chioggia.\n\u00c8 situato tra le isole del Lido e di Pellestrina e comunica direttamente attraverso il canale dei Petroli con Porto Marghera, sede delle banchine industriali (container, prodotti chimici e prodotti petroliferi) del porto di Venezia.\nIl porto, che deve il suo nome alla vicina Malamocco, \u00e8 attualmente protetto da due lunghe dighe foranee, ma sono in corso massicci lavori nell'ambito del progetto MOSE; nello specifico, il MOSE a Malamocco ha anche creato una terza diga in mare aperto, e una conca di navigazione per consentire i transiti di imbarcazioni di dimensioni consistenti - esclusivamente verso Porto Marghera - anche quando saranno in funzione gli sbarramenti contro le acque alte."}
{"id": "1145417", "revid": "124962594", "url": "https://it.wikipedia.org/wiki?curid=1145417", "title": "Eddie Velez", "text": "Biografia.\nVelez cominci\u00f2 a recitare mentre era di stanza a Sunnyvale, in California, arruolato nell'aeronautica degli Stati Uniti. Nel 1981 fu congedato con onore dal servizio e in seguito si trasfer\u00ec a Los Angeles per seguire la strada della recitazione.\nNel 1983, il suo primo ruolo televisivo \u00e8 nel film per la televisione \"For Love and Honor\", ma nel 1984 recita un ruolo pi\u00f9 importante, quello di Napoleon \"Napo\" Rodriguez nel film \"Repo Man - Il recuperatore\".\nIl primo ruolo in una serie televisiva arriva nel 1986, quando interpreta Alonso nella \"soap opera\" \"Capitol\". Successivamente, nello stesso anno, appare nella serie \"A-Team\", trasmessa negli Stati Uniti dalla NBC, nel ruolo di Frankie \"Dishpan\" Santana, nuovo membro della squadra durante la quinta ed ultima stagione (1986-87). Un altro ruolo televisivo gli \u00e8 affidato nella serie \"Trial and Error\" (1988), nel ruolo di John Hernandez. Ha recitato anche nella serie \"True Blue\" nel ruolo dell'agente Frankie Avila. \nNelle \"soap opera\" \"Port Charles\" e \"General Hospital\" ha interpretato il detective Alexander Garcia, e in seguito quello di Paul Mendez in \"Days of our Lives\".\nHa interpretato film come \"Doin' Time\" (1985), \"The Women's Club\" (1987), \"Rooftops\" (1989), \"Traffic\" (2000), \"White Chicks\" e \"Beautiful Loser\" (2006).\nVelez ha interpretato alcune parti in varie serie, come \"New York New York\", \"Hill Street giorno e notte\", \"Walker Texas Ranger\", La signora in giallo, \"Pacific Blue\", \"Streghe\" e \"Numb3rs\"."}
{"id": "1145421", "revid": "125470294", "url": "https://it.wikipedia.org/wiki?curid=1145421", "title": "Frank Lupo", "text": "Tra le sue opere figurano \"A-Team\", \"Riptide\", \"Hunter\" e \"Ralph supermaxieroe\".\nHa inoltre collaborato alla produzione delle serie televisive\" Walker Texas Ranger\" e Renegade.\n\u00c8 morto nel 2021 in Florida all'et\u00e0 di 66 anni."}
{"id": "1145424", "revid": "1318658", "url": "https://it.wikipedia.org/wiki?curid=1145424", "title": "LaLa (rivista)", "text": "LaLa \u00e8 una rivista mensile giapponese di manga per ragazze pubblicata da Hakusensha. Esce il 24 di ogni mese. LaLa \u00e8 la seconda rivista \"shojo\" manga che Hakusensha ha pubblicato. Le serie che vengono pubblicate nella rivista sono raccolte in \"tank\u014dbon\" sotto l'etichetta \"Hana to Yume Comics\" . La rivista, in un sondaggio condotto da Oricon nel 2006, \u00e8 stata classificata 5\u00aa insieme con \"Sh\u014djo Comic\" della Shogakukan e \"Weekly Sh\u014dnen Magazine\" della K\u014ddansha dalle ragazze giapponesi come loro antologia manga preferita.\nI lettori della rivista sono 97% di sesso femminile. L'et\u00e0 dei lettori \u00e8 assai varia. I minori di 13 anni ricoprono il 4% , i lettori tra i 13 e i 17 anni sono il 23,4% ; il 20% hanno un'et\u00e0 compresa tra 18-20, il 13% dei lettori ha et\u00e0 compresa tra 21-23, mentre il restante 29,7% sono di et\u00e0 dai 24 anni in su.\nStoria.\nIl primo numero di \"LaLa\" \u00e8 uscito nel 1976 associata a \"Hana to Yume\" come rivista bimestrale \"Hana to Yume LaLa\" (\u82b1 \u3068 \u3086\u3081 \"LaLa\") al prezzo di \u00a5 290. Primo editore della rivista era Nobumasa Konagai.Poi, nel settembre 1977, la rivista divenne mensile. Successivamente divenne un magazine indipendente con una rivista sorella, LaLa DX.\nSerie pubblicate.\nSegue un elenco di mangaka e i relativi manga pubblicati su \"LaLa\"."}
{"id": "1145425", "revid": "599013", "url": "https://it.wikipedia.org/wiki?curid=1145425", "title": "Francisco Farin\u00f3s", "text": "Carriera.\nClub.\nValencia.\nEsordisce da diciottenne nella squadra della sua citt\u00e0, il Valencia, guadagnandosi il posto da titolare in mezzo al campo. Con la squadra valenciana conquist\u00f2 una Coppa Intertoto, una Coppa del Re e una Supercoppa Spagnola nel 1999, con Claudio Ranieri come allenatore. Partecip\u00f2 al grande cammino della sua squadra verso la finale di Champions League 1999-2000, dove la formazione allenata da H\u00e9ctor C\u00faper perse contro i connazionali del per 3-0 a Parigi. Nella stessa stagione, realizz\u00f2 anche il suo primo gol nella massima competizione europea durante la partita dei gironi contro il Bordeaux.\nInter e Villareal.\nDopo tre anni in cui si guadagna l'attenzione di molti club europei, nel 2000 viene notato dall', che lo acquista a titolo definitivo per 36 miliardi di lire. Nel ritorno dei quarti di finale di Coppa UEFA 2001-2002, giocati tra Inter e Valencia, si \u00e8 infilato i guantoni ed \u00e8 subentrato per esaurimento cambi come portiere al posto dell'espulso Francesco Toldo, difendendo l'1-0 firmato Nicola Ventola. L'Inter verr\u00e0 poi eliminata dal in semifinale. Realizza la sua unica rete in Serie A al Bentegodi contro il Verona.\nRimane all'Inter per tre anni e mezzo, inframezzati da mezzo anno di prestito al Villarreal nella stagione 2002-2003.\nMaiorca ed Hercules.\nNel 2004 viene ingaggiato dal Mallorca. Nel 2006 firma con l'H\u00e9rcules, club di Segunda Divisi\u00f3n. Nel 2009 vince il premio BBVA al fair-play.\nNel 2006-07, dopo essere stato liberato dal Maiorca, venne preso in prova dal Charlton Athletic, in Inghilterra, ma non venne ingaggiato. Farin\u00f3s firm\u00f2 quindi per l'H\u00e9rcules, squadra militante in Segunda Divisi\u00f3n. Vittima di due infortuni, segna solo 15 volte nel solo nelle prime tre stagioni con gli spagnoli. Nel 2009 vince il premio BBVA al fair-play.\nNel 2010 la squadra di Alicante \u00e8 promossa nella Liga, e Farinos torna nel massimo campionato spagnolo. La prima parte della stagione 2010-11 fu segnata da un infortunio, che lo fa rimanere fermo per fino a gennaio. Il 29 gennaio torna a giocare contro il . In questa partita viene espulso per doppia ammonizione. Il 13 febbraio 2011, nella partita vinta 2-1 contro il segna il gol del pareggio e fornisce l'assist a David Trezeguet per il gol della vittoria.\nLevante e ritorno al Villareal.\nNel 2011-2012 passa al Levante, dove gioca 30 partite e aiuta la squadra a ottenere il record di punti in Primera Divisi\u00f3n. Il Levante si qualifica in Europa League, ma Farin\u00f3s a fine stagione rimane svincolato.\nNel dicembre 2012 passa al Villarreal, sua ex squadra, in Segunda Divisi\u00f3n, contribuendo a ottenere la promozione alla massima serie per la seconda volta nella sua carriera.\nNel febbraio 2014 Farin\u00f3s decide di ritirarsi, a causa dei numerosi infortuni.\nNazionale.\nHa fatto parte in passato della Nazionale spagnola Under-20, partecipando al Mondiale 1997 di categoria, e di quella maggiore, totalizzando due presenze. Ha peraltro messo a referto 17 presenze per la selezione Under-21, segnando cinque gol e vincendo il campionato europeo 1998."}
{"id": "1145427", "revid": "1318658", "url": "https://it.wikipedia.org/wiki?curid=1145427", "title": "Isola Herald", "text": "L'isola Herald \u00e8 un'isola russa nel Mare dei Ciukci. Amministrativamente fa parte del Circondario autonomo della \u010cukotka, nel Circondario federale dell'Estremo Oriente.\nL'isola si trova 60\u00a0km ad est dell'Isola di Wrangel, assieme alla quale, fa parte della riserva naturale statale \"Isola di Wrangel\".\nGeografia e fauna.\nL'isola consiste, per la maggior parte, di un plutone di granito del Giurassico; ha una superficie di circa 11,3\u00a0km\u00b2. La sua massima elevazione \u00e8 di 380\u00a0m. Herald \u00e8 composta da rocce sedimentarie, metamorfiche e magmatiche. La punta nord dell'isola \u00e8 composta, per uno spessore di 600\u00a0m, di arenaria, fillade, rocce quarzose, quarzo-clorito-sericite scisto milonite, e quarzo-sienite cataclastica. Queste rocce sono del Proterozoico o del tardo Paleozoico.\nHerald d\u00e0 rifugio a molti uccelli marini, tra i quali il gabbiano e la gavia; \u00e8 presente inoltre la volpe artica e l'orso polare.\nClima.\nPer gran parte dell'anno, l'isola \u00e8 spazzata da venti secchi polari, mentre d'estate sull'area soffiano venti meno freddi e pi\u00f9 umidi da sud-est. Periodicamente, masse d'aria temperata ed umida giungono dalla Siberia. Il giorno polare dura dalla met\u00e0 di maggio al 20 luglio. La notte polare dura dalla met\u00e0 di novembre alla fine di gennaio.\nL'inverno \u00e8 molto prolungato e caratterizzato da temperature bassissime (temperatura media -21,3\u00a0\u00b0C) e da forti venti da nord. I mesi pi\u00f9 freddi sono febbraio e marzo, quando la temperatura scende per settimane al di sotto dei 30\u00b0 sotto zero, con frequenti tempeste di neve e venti che soffiano a pi\u00f9 di 40\u00a0m/s. L'estate \u00e8 fresca, con frequenti gelate e nevicate. La temperatura media di luglio oscilla fra i 2\u00a0\u00b0C e i 2,5\u00a0\u00b0C. L'umidit\u00e0 relativa arriva all'88% in questo periodo. Durante l'arco dell'anno, le precipitazioni non raggiungono i 120\u00a0mm.\nStoria.\nDiverse nazioni hanno partecipato all'esplorazione dell'isola Herald. L'isola fu scoperta nel 1849 da sir Henry Kellett, capitano della nave \"HMS Herald\", che era alla ricerca della scomparsa spedizione di sir John Franklin. Kellett sbarc\u00f2 sull'isola e le diede il nome della sua nave. Avvist\u00f2 anche in lontananza l'isola di Wrangel. Nel settembre del 1879 arriv\u00f2 nei pressi dell'isola il capitano George W. DeLong sulla \"USS Jeannette\", mentre era alla ricerca di tracce della spedizione di Adolf Erik Nordenskj\u00f6ld.\nNel 1916, l'ambasciatore russo a Londra emise un comunicato ufficiale secondo cui il governo imperiale considerava l'isola Herald, assieme alle altre isole artiche, parte integrante dell'Impero russo.\nAlcuni documenti statunitensi rivendicavano l'area assieme ad altre 7 isole nel Mare della Siberia orientale, supportati da una risoluzione dello stato dell'Alaska del 1988. Il governo degli USA, tuttavia, non ha mai rivendicato in nessun modo l'area e la riconosce come territorio russo. Nel 1994, la Suprema Corte dell'Alaska ha stabilito che Herald, insieme a diverse isole, non \u00e8 parte dell'Alaska.\nNel 2004 Herald e la vicina isola di Wrangel, sono state aggiunte alla lista del Patrimonio dell'umanit\u00e0 dell'UNESCO."}
{"id": "1145428", "revid": "599013", "url": "https://it.wikipedia.org/wiki?curid=1145428", "title": "Jurij Sedych", "text": "Biografia.\nInizi\u00f2 l'attivit\u00e0 atletica nella specialit\u00e0 del lancio del martello nel 1967, gareggiando per la squadra delle forze armate di Kiev (nella carriera militare arriv\u00f2 al grado di maggiore), e nel 1973 entr\u00f2 nella nazionale sovietica juniores di atletica, vincendo da 18enne agli Europei juniores di Duisburg con 67.32. Sedykh super\u00f2 i 70 metri nel '75 e un anno dopo era a 75 esatti. \nEgli rivel\u00f2 la sua tempra agonistica ai Giochi di Montr\u00e9al (1976), dove sorprese non poca gente vincendo con 77.52 davanti a due connazionali pi\u00f9 titolati di lui. Per il fortissimo sovietico fu quella la prima di una lunga serie di vittorie importanti. Sedych rest\u00f2 per quindici anni il dominatore della propria specialit\u00e0, vincendo sei medaglie d'oro tra Giochi Olimpici, mondiali ed europei, lasciando le briciole al suo acerrimo rivale, il connazionale Sergej Litvinov, che lo batt\u00e9 ai mondiali di Helsinki e alle Olimpiadi di Seul.\nNel 1980 stabil\u00ec per la prima volta il record mondiale della specialit\u00e0 con la misura di 80,38 m, sei centimetri meglio del record precedente stabilito due anni prima dal tedesco occidentale Karl-Hans Riehm. Negli anni seguenti miglior\u00f2 il record in varie occasioni fino a portarlo a 86,74 m il 30 agosto 1986 a Stoccarda, misura che costituisce l'attuale primato mondiale.\nSi ritir\u00f2 nel 1995 a quasi 40 anni di et\u00e0.\nVita privata.\nSi spos\u00f2 per tre volte: la prima con la vincitrice dei 100 m alle Olimpiadi di Mosca Ljudmila Kondrat'eva, e la terza con l'olimpionica russa del getto del peso Natal'ja Lisovskaja, con cui ebbe una figlia nel 1992. Insieme alla famiglia si trasfer\u00ec successivamente a Parigi. \u00c8 morto per un attacco cardiaco il 14 settembre 2021."}
{"id": "1145429", "revid": "287204", "url": "https://it.wikipedia.org/wiki?curid=1145429", "title": "Francisco Javier Farinos", "text": ""}
{"id": "1145431", "revid": "745179", "url": "https://it.wikipedia.org/wiki?curid=1145431", "title": "Muzzuni", "text": ""}
{"id": "1145441", "revid": "1543377", "url": "https://it.wikipedia.org/wiki?curid=1145441", "title": "Cappella Bonajuto", "text": "La cosiddetta cappella Bonajuto o del Salvaterello \u00e8 un sito archeologico nel quartiere Civita di Catania. Ne \u00e8 stata suggerita la funzione religiosa e la fondazione in epoca bizantina (tra il VI e il IX secolo d.C.).\nDescrizione.\nSecondo diversi studiosi si tratterebbe di uno dei pochi edifici di rilievo superstite dell'epoca bizantina a Catania. La cappella \u00e8 collocata all'interno del barocco palazzo Bonajuto in via Bonajuto 7, nel popolare quartiere catanese della \"Civita\". Si presenta a croce greca con pianta quadrata, cupola e tre absidi (\u00ab\"cellae trichorae\"\u00bb o \u00ab\"chiesa a trifoglio\"\u00bb) in forma simile alla cuba bizantina presente in Sicilia. Oggi rispetto al piano della strada si trova interrato di circa 2 metri.\nL'edificio, arricchito anche di testimonianze medioevali e quattrocentesche, \u00e8 scampato ai diversi terremoti che hanno colpito la citt\u00e0, fra cui il terremoto del Val di Noto del 1693.\nLa famiglia Bonajuto prese possesso della cappella a partire dal XV secolo per edificare la propria residenza nel corso del XV. Sino all'insediamento dei Bonajuto la cappella era dedicata al Santissimo Salvatore, denominazione che mantenne probabilmente sino al XVIII secolo. \nNel XVIII secolo la cappella fu oggetto di restauri e ristrutturazione. Jean Houel, noto pittore francese che prese parte al Grand Tour, non pot\u00e9 visitarla, ma attraverso le descrizioni e i rilievi fatti eseguire dall'allora intendente alle antichit\u00e0 per la Sicilia orientale, il principe Ignazio Patern\u00f2 Castello, ne realizz\u00f2 una accurata rappresentazione, oggi conservata al gabinetto delle stampe nell'Ermitage di San Pietroburgo.\nLa cappella \u00e8 stata restaurata da Paolo Orsi e Sebastiano Agati negli anni trenta. Oggi \u00e8 visitabile e spesso affittata per fini espositivi e conferenze nonch\u00e9 come pub e come palcoscenico di gruppi musicali rock e di altro genere."}
{"id": "1145447", "revid": "729019", "url": "https://it.wikipedia.org/wiki?curid=1145447", "title": "LaLa magazine", "text": ""}
{"id": "1145449", "revid": "729019", "url": "https://it.wikipedia.org/wiki?curid=1145449", "title": "LaLa Magazine", "text": ""}
{"id": "1145451", "revid": "330019", "url": "https://it.wikipedia.org/wiki?curid=1145451", "title": "Villa Cerro", "text": "Villa Cerro \u00e8 una frazione del comune di Rezzoaglio.\nGeografia fisica.\nLa frazione \u00e8 ubicata ad 801 metri sul livello del mare, a pochi chilometri da Rezzoaglio. La Strada statale pi\u00f9 vicina \u00e8 la SS 586.\nStoria.\nSecondo i documenti storici, nel 1549 \u00e8 detta \"Lo Cerro\", nel 1692 e nel 1853 \"Cerro\".\nDopo il periodo napoleonico nel 1815 Cerro, entr\u00f2 a far parte del Regno di Sardegna nella provincia di Bobbio, poi dopo il 1859 e l'Unit\u00e0 d'Italia nel circondario di Bobbio assegnato alla nuova provincia di Pavia, quindi dal 1923 al 1926 nel circondario di Chiavari dell'allora provincia di Genova, nel Regno d'Italia.\nIl toponimo significa \"luogo del Cerro\" o querciolo, ed in avetano si pronuncia \"Z\u00e9ru\" o \"Seru\".\nSociet\u00e0.\nEvoluzione demografica.\nGli abitanti di questa frazione, immersa nel contesto rurale del Parco naturale regionale dell'Aveto, sono meno di 50 (fissi). Nella stagione estiva il numero cresce e arriva vicino al centinaio."}
{"id": "1145456", "revid": "9498", "url": "https://it.wikipedia.org/wiki?curid=1145456", "title": "Bolero Extasi", "text": ""}
{"id": "1145465", "revid": "71155", "url": "https://it.wikipedia.org/wiki?curid=1145465", "title": "Legge di Brannigan", "text": ""}
{"id": "1145469", "revid": "1529788", "url": "https://it.wikipedia.org/wiki?curid=1145469", "title": "Script (antropologia)", "text": "Per script in antropologia si intende quella mappa concettuale o \"canovaccio\" che guida l'azione all'interno di uno spazio, per esempio quando si tratta di effettuare un rito.\n\u00c8 un insieme di segni standardizzati e depositati nei siti che un soggetto culturale usa per capire e agire. Viene invocato come schema materiale per compiere \"performance\" e rituali.\nIl termine \"script\" non si riferisce per\u00f2 solo ad una sequenza di azioni nello spazio, ma segnala qualcosa di pi\u00f9, \u00e8 una traccia distintiva che crea uno spazio religioso speciale. Lo script offerto dai luoghi o dagli spazi pu\u00f2 essere una componente per la \"auto-ascrizione identitaria\", quindi la mappa dei luoghi pu\u00f2 influenzare (e influenza) le identit\u00e0 individuali e collettive.\nAd esempio una societ\u00e0 privata di un luogo di culto attorno al quale ruotavano le attivit\u00e0 e identificazioni culturali dei suoi componenti, come ad esempio la societ\u00e0 giudaica nel 70' con la distruzione del \"Tempio\", sar\u00e0 per forza costretta a riorganizzarsi diversamente, con necessarie conseguenze sulla auto-identificazione dei suoi membri. La presenza, assenza o modifica di un luogo considerato sacro \u00e8 un processo che influenzando gli \"script locali\" porta ad effetti rivoluzionari per quanto riguarda le identit\u00e0 sia personali che della comunit\u00e0."}
{"id": "1145473", "revid": "767487", "url": "https://it.wikipedia.org/wiki?curid=1145473", "title": "Shastasauridae", "text": "Gli shastasauridi (Shastasauridae) sono una famiglia estinta di rettili marini, appartenenti agli ittiosauri. Vissero tra il Triassico medio e il Triassico superiore (circa 245 - 215 milioni di anni fa) e i loro resti fossili sono stati ritrovati in Nordamerica, Europa e Asia. Tra di essi vi furono i pi\u00f9 grandi ittiosauri noti.\nDescrizione.\nQuesti animali, solitamente di grandi dimensioni, erano ittiosauri arcaici dotati per\u00f2 di caratteristiche non riscontrabili in altri gruppi di ittiosauri triassici, come i mixosauridi. Tra le caratteristiche distintive si ricordano la struttura delle articolazioni delle vertebre con le costole a testa singola, la dentatura isodonte e la presenza di quattro dita complete o meno. Come la maggior parte degli ittiosauri, anche gli shastasauri avevano un corpo compatto e quattro zampe simili a pagaie. Solitamente gli shastasauri erano di grandi dimensioni, e alcune tra le forme note (\"Shonisaurus popularis\", \"Shastasaurus sikanniensis\") superavano i 15 metri di lunghezza; furono gli ittiosauri pi\u00f9 grandi mai vissuti.\nClassificazione.\nLa famiglia Shastasauridae venne istituita nel 1895 da John Campbell Merriam, per includere la specie \"Shastasaurus pacificus\". Successivamente a questa famiglia vennero attribuiti numerosi altri ittiosauri triassici di forma differente fra loro, come \"Cymbospondylus\", \"Shonisaurus\" e \"Toretocnemus\". Pi\u00f9 recentemente, analisi filogenetiche suggeriscono che questi numerosi generi formano un grado evolutivo di ittiosauri arcaici, piuttosto che un vero clade. \nNel 1999 Ryosuke Motani eresse il clade Shastasauria per includere \"Shastasaurus\", \"Shonisaurus\" e alcuni altri \"shastasauridi\" tradizionali, definendoli come un taxon che include \"tutti i merriamosauri pi\u00f9 strettamente imparentati a \"Shastasaurus pacificus\" che a \"Ichthyosaurus communis\"\". Motani ridefin\u00ec inoltre la famiglia Shastasauridae come il taxon che include \"l'ultimo antenato comune di \"Shastasaurus pacificus\" e \"Besanosaurus leptorhynchus\", e tutti i loro discendenti\", e la sottofamiglia Shastasaurinae (istituita da Merriam nel 1908) come \"l'ultimo antenato comune di \"Shastasaurus\" e \"Shonisaurus\", e tutti i loro discendenti\" (Motani, 1999). In uno schema di classificazione alternativo, Michael Maisch propose di includere solo \"Shastasaurus\" e \"Himalayasaurus\", escludendo \"Shonisaurus\" e \"Besanosaurus\" (Maisch, 2010)."}
{"id": "1145475", "revid": "287204", "url": "https://it.wikipedia.org/wiki?curid=1145475", "title": "78391 Michaeljager", "text": ""}
{"id": "1145476", "revid": "466539", "url": "https://it.wikipedia.org/wiki?curid=1145476", "title": "Andy Schleck", "text": "Professionista dal 2005 al 2014, \u00e8 figlio di Johny Schleck e fratello minore di Fr\u00e4nk Schleck. In carriera ha vinto la Liegi-Bastogne-Liegi 2009 e il Tour de France 2010; si \u00e8 inoltre classificato secondo al Tour de France nel 2009 e nel 2011 e al Giro d'Italia 2007.\nCarriera.\nI primi anni.\nFiglio d'arte (il padre, Johny Schleck, fu un ciclista professionista che partecip\u00f2 diverse volte al Tour de France e alla Vuelta a Espa\u00f1a, tra il 1965 e il 1974, e fu anche gregario di Eddy Merckx), nel 2004, non ancora professionista, vinse la Fl\u00e8che du Sud, una corsa ciclistica a tappe che si disputa in Lussemburgo. Fu proprio durante questa gara che Bjarne Riis, il direttore sportivo dell'allora Team CSC, si accorse di lui. Il 1\u00ba settembre 2004 Schleck entr\u00f2 quindi nella squadra da stagista, e successivamente firm\u00f2 il suo primo contratto da professionista, valido a partire dal 2005.\nNel 2005 si laure\u00f2 campione nazionale a cronometro. Nella primavera dell'anno dopo cadde durante la Cholet-Pays de Loire, corsa in linea francese, e fu costretto a fermarsi per due mesi, prima di ritornare in gara per la Volta Ciclista a Catalunya nel mese di maggio. In luglio, pochi giorni dopo la vittoria del fratello nella tappa dell'Alpe d'Huez al Tour de France 2006, vinse due tappe, quella di montagna e quella conclusiva, al Sachsen-Tour International in Germania.\n2007-2008: il secondo posto al Giro.\nNel 2007 partecip\u00f2 al Giro d'Italia, suo primo Grande Giro in carriera. Si mise in mostra sulle montagne, classificandosi terzo nella tappa con arrivo al Santuario della Madonna della Guardia e terzo in quella con arrivo a Brian\u00e7on e le ascese del Colle dell'Agnello e del Colle dell'Izoard. Quarto nella tappa del Santuario di Montevergine di Mercogliano, anche nella frazione del Monte Zoncolan chiuse terzo, staccato solo nel finale dai battistrada Leonardo Piepoli e Gilberto Simoni. Concluse secondo nella classifica generale finale, a 1'55\" dal vincitore Danilo Di Luca, conquistando al contempo, e con larghissimo margine, la maglia bianca riservata ai giovani di et\u00e0 inferiore ai 25 anni. In ottobre fu quindi quarto al Giro di Lombardia.\nNel 2008 prese parte al Tour de France conquistando la maglia bianca di miglior giovane. A causa di una crisi di fame patita nell'arrivo in salita di Hautacam non riusc\u00ec per\u00f2 ad essere protagonista per la classifica finale: si adoper\u00f2 dunque come gregario per il fratello Fr\u00e4nk e per Carlos Sastre, poi vincitore della corsa, e concluse undicesimo nella generale. Al termine del Tour de France venne convocato per la prova in linea dei Giochi olimpici di Pechino, nella quale si classific\u00f2 quinto (quarto in seguito alla squalifica di Davide Rebellin).\n2009: il successo alla Liegi-Bastogne-Liegi.\nNella primavera del 2009 prese il via alle classiche delle Ardenne. Il 22 aprile si classific\u00f2 secondo alla Freccia Vallone, battuto da Rebellin, mentre quattro giorni dopo si impose nella Liegi-Bastogne-Liegi con uno scatto sulla C\u00f4te de la Roche-aux-Faucons, a 19 chilometri dal termine; grazie anche al lavoro della squadra (da quell'anno rinominata Team Saxo Bank) e del fratello Fr\u00e4nk, arriv\u00f2 al traguardo con 1'17\" di margine sul secondo, Joaquim Rodr\u00edguez, e con 1'24\" sul gruppo. Si impose poi di nuovo, questa volta nella prova in linea, ai campionati nazionali.\nIn luglio partecip\u00f2 ancora al Tour de France come capitano della Saxo Bank, ottenendo il secondo posto nella classifica generale finale alle spalle dello spagnolo Alberto Contador, staccato di 4'11\"; vinse comunque per la seconda volta la maglia di miglior Under-25. Decise poi di correre anche la Vuelta a Espa\u00f1a, in preparazione alle gare di fine stagioni, ovvero campionati del mondo e Giro di Lombardia; durante l'ottava tappa della corsa spagnola fu per\u00f2 costretto al ritiro a causa di problemi allo stomaco.\n2010: la vittoria al Tour de France.\nInizia il 2010 vittima di un problema ad un ginocchio: riesce comunque a correre le classiche delle Ardenne chiudendo quinto alla Liegi-Bastogne-Liegi e ottavo alla Freccia Vallone. La prima vittoria stagionale arriva nel mese di giugno, al campionato nazionale a cronometro, davanti al fratello Fr\u00e4nk. In luglio, al Tour de France, trionfa nella tappa alpina di Morzine-Avoriaz - staccando per la prima volta Alberto Contador - battendo in volata lo spagnolo Samuel S\u00e1nchez, e gi\u00e0 al termine della frazione successiva, a San Giovanni di Moriana, indossa per la prima volta la maglia gialla subentrando a Cadel Evans al vertice della graduatoria; perde il simbolo del primato dopo la quindicesima tappa quando, vittima di un salto di catena sull'ultima salita, viene attaccato dallo spagnolo Contador non riuscendo a recuperare e perdendo 39 secondi.\nNell'ultima frazione di montagna, sul Colle del Tourmalet, attacca lungo la salita ma non riesce a staccare Contador, conquistando comunque la vittoria di tappa. Chiude la sua terza \"Grande Boucle\" ancora al secondo posto, come nell'edizione precedente, e staccato proprio di 39 secondi da Contador; conquista inoltre per la terza volta consecutiva la maglia bianca di miglior giovane. Il 6 febbraio 2012 viene decretato vincitore del Tour de France in seguito alla squalifica di Alberto Contador per doping, diventando cos\u00ec uno dei pochi (insieme allo stesso Contador, Ullrich ed Eddy Merckx) ad aver vinto maglia bianca e maglia gialla nello stesso anno. Tuttavia la vittoria non soddisfa il lussemburghese, che dichiarer\u00e0 di aver vinto il suo primo Tour de France solo quando lo vincer\u00e0 sulla strada.\nIn agosto decide di partecipare alla Vuelta a Espa\u00f1a, correndo in appoggio al fratello Fr\u00e4nk. Viene per\u00f2 allontanato dal team manager Riis prima della partenza della decima tappa, dopo essere rientrato alle cinque del mattino in albergo con il compagno Stuart O'Grady violando il regolamento interno della squadra. In dicembre, a conclusione della stagione, viene nominato miglior atleta lussemburghese dell'anno, precedendo il fratello Fr\u00e4nk e il nuotatore Laurent Carrol, mentre nel gennaio 2011 viene eletto per la seconda volta consecutiva personaggio lussemburghese dell'anno, davanti a Roger Dahm, Jean-Claude Juncker, al fratello Fr\u00e4nk e a Kim Kirchen.\n2011: il secondo posto al Tour.\nApre la stagione 2011 correndo la Tirreno-Adriatico e la Vuelta al Pa\u00eds Vasco in preparazione alle tre classiche delle Ardenne. Nella prima di esse, l'Amstel Gold Race, scatta a 10\u00a0km dalla fine ma viene ripreso sull'ultima salita a 700 metri dal traguardo e chiude undicesimo, mentre nella seconda, la Freccia-Vallone, decide di risparmiarsi per puntare alla Liegi-Bastogne-Liegi, in programma tre giorni dopo; nella 97\u00aa edizione della Liegi scatta quindi insieme al fratello Fr\u00e4nk, ma i due vengono seguiti a ruota da Philippe Gilbert e battuti dal vallone: nella volata a tre Andy conclude terzo. In preparazione al Tour corre il Giro di Svizzera senza per\u00f2 mai essere in corsa per la maglia gialla di leader complice un salto di catena nel prologo. Decide quindi di uscire di classifica e puntare alle tappe: pur non riuscendo ad aggiudicarsi alcun traguardo, porta comunque a casa la maglia verde di miglior scalatore grazie a due fughe.\nDurante il Tour de France, cui partecipa con ambizioni di vittoria, si aggiudica la prima vittoria al termine della diciottesima tappa. Scattato prima del passaggio sulla cima del colle dell'Izoard, a oltre 60\u00a0km dal traguardo, raggiunge lungo la discesa seguente il compagno Monfort con cui percorre la prima parte della valle del Lautaret, poi affronta in solitaria la salita verso il Galibier, arrivo di tappa. Taglia il traguardo con 2'21\" di vantaggio sulla maglia gialla Thomas Voeckler, che riesce a difendere la leadership in classifica generale per soli 15 secondi. Il giorno dopo, su l'Alpe d'Huez, Voeckler perde 3 minuti e Schleck conquista il primato della generale; nella successiva e penultima tappa, tuttavia, lo cede definitivamente dopo aver perso 2'30\" da Cadel Evans, autore di un'eccezionale prestazione nella cronometro di Grenoble. \u00c8 cos\u00ec secondo al Tour de France per la seconda volta, e a Parigi questa volta precede il fratello Fr\u00e4nk.\n2012: la frattura al coccige.\nIl 2012 di Andy Schleck, in maglia RadioShack-Leopard, \u00e8 ancora una volta incentrato sul Tour de France, in preparazione del quale aveva previsto di correre la Parigi-Nizza, la Volta a Catalunya, la Vuelta al Pais Vasco, il Tour of California e il Crit\u00e9rium du Dauphin\u00e9. Tuttavia la preparazione alla corsa francese viene ostacolata da diverse malattie ed infortuni; il pi\u00f9 rilevante ha luogo al Crit\u00e9rium du Dauphin\u00e9, manifestazione in cui il ventisettenne cade in occasione della prova a cronometro fratturandosi il coccige. Questo malanno gli impedir\u00e0 poi non solo la partecipazione alla \"Grande Boucle\", ma anche di prendere parte ai pi\u00f9 importanti appuntamenti della seconda parte della stagione, quali i Giochi Olimpici di Londra, la Vuelta a Espa\u00f1a e il campionato del mondo. Riprender\u00e0 solo a inizio ottobre a correre al M\u00e9morial Frank Vandenbroucke, pur non avendo ancora completamente recuperato dalla frattura.\n2013-2014: il rientro, l'infortunio al ginocchio e il ritiro.\nCome negli anni precedenti Schleck orienta la preparazione della stagione 2013 in vista delle classiche delle Ardenne e del Tour de France. Debutta al Tour Down Under, in gennaio, con l'obiettivo di rientrare in forma dopo l'infortunio della seconda parte della stagione 2012; corre poi la Tirreno-Adriatico, il Crit\u00e9rium International e la Vuelta al Pa\u00eds Vasco, senza per\u00f2 ottenere risultati di rilievo. Neanche alle classiche delle Ardenne e al Tour of California riesce a cogliere piazzamenti. In vista del Tour de France corre il Tour de Suisse, restando con i migliori sulla scalata dell'Albula. Alla \"Grande Boucle\" non riesce per\u00f2 a mettersi in evidenza, gareggiando senza particolari ambizioni di classifica e perdendo regolarmente terreno dal gruppo dei migliori.\nNel 2014 si trasferisce alla Trek Factory Racing, la nuova formazione diretta da Luca Guercilena. Comincia la stagione con l'intento di ritrovare la forma degli anni migliori, ma ottiene risultati simili alla stagione precedente. Partecipa al Tour de France con l'obiettivo di aiutare il fratello Fr\u00e4nk in salita, ma nel corso della tappa con arrivo a Londra cade lesionandosi il menisco e i legamenti del ginocchio destro. A causa dell'infortunio deve concludere anzitempo la propria stagione e sottoporsi a un intervento chirurgico."}
{"id": "1145477", "revid": "1718925", "url": "https://it.wikipedia.org/wiki?curid=1145477", "title": "Mignone", "text": "Il Mignone \u00e8 un fiume del Lazio che nel suo corso centrale segna il confine fra la Provincia di Roma e quella di Viterbo.\nPercorso.\nHa origine dalla confluenza di due torrenti: il fosso della Strega e il fosso Pusugliano nel territorio di Bassano Romano, nei monti Sabatini a Nord-Ovest del lago di Bracciano, attraversa il territorio dei Monti della Tolfa, di cui costituisce il confine settentrionale, sfociando dopo 62\u00a0km nel mare Tirreno tra Lido di Tarquinia e Civitavecchia a nord di Bagni Sant'Agostino.\nIl percorso iniziale del fiume \u00e8 a carattere torrentizio e il suo corso ha scavato nel tempo profonde gole ancora oggi pressoch\u00e9 inaccessibili che conservano specie vegetali e animali altrove scomparse. Il tratto finale del fiume ha invece un carattere pi\u00f9 fluviale che si presta anche per lo sfruttamento da parte dell'uomo.\nIl Fiume segna nella sua parte centrale il confine fra la Provincia di Roma e quella di Viterbo. \nIl tracciato del Mignone nel segmento VI della Tabula Peutingeriana riprodotta da Conradi Milleri nel 1887/88 non \u00e8 riportato ma tra Centucellas e Tarquinis si legge \"Minio R\" accanto al disegno che caratterizza i bagni termali.\nAffluenti.\nI principali affluenti elencati dalla sorgente alla foce del Mignone sono il Biscione, il Vecchiarello, il Bicione, il Lenta, il Verginese, il Vesca, il torrente Canino, il Marciano, il Ranchise, il Melledra ed il fosso Vite.\nComuni attraversati.\nAttraversa i comuni di Bassano Romano, Vejano, Oriolo Romano, Canale Monterano (Monterano), Blera, Tolfa (Rota), Tarquinia, Monte Romano.\nAree naturali protette.\nLungo il corso del fiume in base alla direttiva Habitat sono state individuate tre aree protette di grande valore ambientale entrate a far parte della rete Natura 2000 riconosciute come Sito di Interesse Comunitario:\nA dicembre 2016 il Ministero dell'ambiente e della tutela del territorio e del mare (MATTM) ha designato i tre SIC a Zona Speciale di Conservazione.\nSiti archeologici.\nLa presenza di insediamenti umani lungo il corso del Mignone risale alla protostoria.\nNel comune di Bassano Romano in localit\u00e0 Agliola Vecchia sono state rinvenute alcune tombe etrusche.\nNel comune di Vejano in localit\u00e0 Torre d'Ischia \u00e8 stato ritrovato un complesso abitativo datato all'et\u00e0 del bronzo finale riconducibile alla cultura protovillanoviana; risalente all'et\u00e0 romana \u00e8 l'area archeologica di Fontiloro mentre presso il Teto sono presenti i resti di un castello medievale \u201cCastrum Alteti\u201d.\nAltri insediamenti umani lungo il corso del Mignone sono: l'abitato di Monterano, dove si trova una stratificazione abitativa che va dall'et\u00e0 del bronzo fino al 1799 e Luni sul Mignone, Cencelle, Castellina del cerasolo\n, Gatta Pelosa, La Lega, Stigliano.\nCaratteristica comune di questi insediamenti \u00e8 la scelta del luogo: uno sperone tufaceo di difficile accesso, facile da difendere e nelle immediate vicinanze dell'acqua.\nNel percorso tra Oriolo Romano e Canale Monterano si trovano i resti di alcuni mulini ad acqua: la Mola del Biscione a Oriolo Romano costruita nel 1573 da Giorgio Santacroce, la Mola della Cava e la Vecchia Mola di Monterano.\nUtilizzi.\nIl Mignone \u00e8 stato anche utilizzato per molto tempo come fonte idrica per alimentare la citt\u00e0 di Civitavecchia. A tale fine intorno al 1920 venne creato nei pressi dell'attraversamento dell'Aurelia, tramite uno sbarramento, un bacino artificiale da cui con delle pompe l'acqua del fiume veniva prelevata, inviata a delle stazioni di filtraggio e poi immessa nella rete idrica della citt\u00e0.\nDal 2015 \u00e8 possibile arrampicare sui piloni del ponte poich\u00e9 sono state chiodate alcune vie\nPonti sul Mignone.\nA poca distanza dalle sorgenti, in localit\u00e0 Aiola Vecchia nel comune di Bassano Romano, esiste un ponte che scavalca il Fosso della Strega, la cui datazione basata sul tipo di costruzione potrebbe essere riferita al basso medioevo.\nResti di un secondo ponte si trovano nei pressi della localit\u00e0 Mola del Biscione, nel comune di Oriolo Romano: anticamente il ponte era realizzato da travatura dormiente in legno fissata su tre pilastri in muratura.\nLa ferrovia dismessa Civitavecchia-Orte attraversa il fiume due volte: vi \u00e8 un piccolo ponticello poco appariscente tra le stazioni di \"Barbarano Romano Veiano\" e \"Capranica\" ed un bellissimo ponte nei pressi della fermata di Monte Romano. Esso \u00e8 costituito da 6 arcate in muratura e due arcate in carpenteria metallica a travata reticolare lunghe ciascuna 26m e poggianti su tre piloni di dimensioni monumentali a forma di rombo. Il piano del ferro \u00e8 posto a met\u00e0 della travata e poggia sulle travi inferiori. Un ponte sempre in metallo dello stesso tipo, ma pi\u00f9 largo per ospitare due binari paralleli si trova nell'ultimo tratto del Mignone, quando il fiume viene scavalcato dalla ferrovia Tirrenica.\nAlluvioni.\nIn occasione di eccezionali piogge, non \u00e8 raro che il Mignone straripi nel suo corso pi\u00f9 basso, soprattutto a valle della confluenza con il fosso Melledra. Ancora non \u00e8 sbiadito il ricordo della alluvione patita dalla valle del Mignone nel 1982, che determin\u00f2 la chiusura per alcuni giorni, a causa del fango depositato, della Via Aurelia e della SP Litoranea."}
{"id": "1145480", "revid": "287204", "url": "https://it.wikipedia.org/wiki?curid=1145480", "title": "Hatsuse", "text": "L' fu una corazzata pre-dreadnought classe Shikishima della Marina imperiale giapponese impostata il 10 gennaio 1898 nel cantiere di Armstrong Withworth, Elswick, varata il 27 giugno 1899 e completata il 18 gennaio 1901.\nStoria.\nIn seguito alla prima guerra sino-giapponese (1894-1895 e alla restituzione forzata della penisola di Liaodong alla Cina, provocata dalle pressioni russe (e della Triplice intesa), il Giappone inizi\u00f2 a incrementare la sua forza militare in previsione di confronti militari futuri. In particolare si imbarc\u00f2 in un programma decennale di rinforzo della flotta con la costruzione di sei corazzate e sei incrociatori corazzati.\nL\"Hatsuse\" venne ordinata alla Armstrong Whitworth nei cantieri navali di Elswick, Regno Unito nel 1897. Fu progettata da Phillip Watts ed era simile alla classe Majestic di corazzate della Royal Navy. Impostata il 10 gennaio 1898 venne varata il 27 giugno 1898 e completata il 18 gennaio 1901. Prima di salpare per il Giappone rappresent\u00f2 l'imperatore Meji ai funerali della regina Vittoria.\nQuando la flotta giapponese venne riorganizzata il 28 dicembre 1903 l\"'Hatsuse\" divenne la nave ammiraglia del 1\u00ba Squadrone, 1\u00aa Divisione al comando del contrammiraglio Nashiba Tokioki.\nAllo scoppio della guerra russo-giapponese i giapponesi intrappolarono lo squadrone russo dell'estremo oriente a Port Arthur. Il 14 maggio 1904 Torioki prese il mare con una flotta composta dalle corazzate \"Hatsuse\" (ammiraglia), e \"Yashima\", dall'incrociatore \"Kasagi\" e dall'avviso \"Tatsuta\", per dare il cambio alla flotta che incrociava al largo di Port Arthur per mantenere il blocco.\nIl mattino del 15 maggio lo squadrone raggiunse Encounter Rock e continu\u00f2 verso nord ovest fino a circa 15 miglia al largo di Port Arthur. Qui Torioki procedette a pattugliare est per nord di fronte all'imboccatura del porto. La rotta lo port\u00f2 su un campo minato precedentemente deposto dalla posamine russa \"Amur\". Sia l\"Hatsuse\" che la \"Yashima\" colpirono delle mine e andarono perse in uno dei pi\u00f9 grandi disastri navali sofferti dai giapponesi nella guerra russo-giapponese.\nAlle 10:50 l\"Hatsuse\" colp\u00ec una mina e inizi\u00f2 a inclinarsi, con il compartimento di manovra allagato e i motori principali di sinistra inutilizzabili. Qualche minuto dopo anche la \"Yashima\" urt\u00f2 una mina (e successivamente affond\u00f2). Alle 11:30 la \"Kasagi\" si affianc\u00f2 all\"Hatsuse\", ma la passeggiata di poppa era gi\u00e0 sott'acqua ed era inclinata di quattro gradi. Dalla \"Kasagi\" venne lanciato un cavo, ma mentre veniva tirato a bordo l\"Hatsuse\" urt\u00f2 un'altra mina. I suoi fumaioli crollarono, il suo albero principale si ruppe e il ponte superiore vol\u00f2 in aria. La nave affond\u00f2 in un minuto e mezzo. La \"Tatsuta\" e la \"Kasagi\" riuscirono a salvare l'ammiraglio e il capitano Nakao con altri 21 ufficiali e 313 uomini, comunque 38 ufficiali e 458 uomini affondarono con la nave a ."}
{"id": "1145486", "revid": "287204", "url": "https://it.wikipedia.org/wiki?curid=1145486", "title": "77755 Delemont", "text": ""}
{"id": "1145487", "revid": "1534511", "url": "https://it.wikipedia.org/wiki?curid=1145487", "title": "Eseratto", "text": "Un eseratto \u00e8 una forma geometrica regolare di 6 dimensioni spaziali che possiede 64 vertici, 192 spigoli, 240 facce quadrate, 160 celle cubiche, 60 ipercelle tesserattiche, e 12 celle penterattiche(di 5 dimensioni spaziali).\nIl nome \"eseratto\" deriva dall'unione del prefisso \"esa-\" (dal greco \u1f11\u03be\u03b1-, da \u1f15\u03be, \"sei\") con la terminazione di \"tesseratto\"."}
{"id": "1145496", "revid": "1718925", "url": "https://it.wikipedia.org/wiki?curid=1145496", "title": "La congiura di Fiesco a Genova", "text": "La congiura di Fiesco a Genova (o anche solo Fiesco) \u00e8 una tragedia in prosa in cinque atti di Friedrich Schiller (1759-1805), rappresentata per la prima volta a Bonn nel 1783.\nGenesi dell'opera.\nIl \"Fiesco\" \u00e8 la seconda tragedia che Schiller port\u00f2 a termine dopo \"I Masnadieri\", composta nel 1781 e rappresentata a Mannheim il 13 gennaio 1782. Come \"I Masnadieri\", il \"Fiesco\" fu scritto nel periodo in cui Schiller aderiva allo Sturm und Drang: entrambi i drammi sono a sfondo storico e dedicati allo scontro di eroi plutarchiani combattuti fra la potenza e la libert\u00e0. \nIl duca Carlo II Eugenio del W\u00fcrttemberg, nel cui esercito Schiller prestava servizio come medico militare, irritato perch\u00e9 l'autore aveva esercitato senza permesso l'attivit\u00e0 di drammaturgo, nel maggio 1782 fece condannare Schiller a due settimane di prigione e al divieto di scrivere in futuro di null'altro se non di medicina. Schiller rispose a questo divieto iniziando la composizione di altri drammi. Nel settembre 1782 Schiller fugg\u00ec dal Ducato del W\u00fcrttemberg a Mannheim, nel Palatinato, dove port\u00f2 una prima redazione del \"Fiesco\" che consegn\u00f2 al barone von Dalberg, intendente del teatro di corte, il quale tuttavia non la ritenne adatta alle scene. Schiller fece una seconda versione del dramma, ma non ebbe ancora il favore dell'intendente. Non potendo rappresentare il dramma, Schiller lo vendette all'editore Schwan di Mannheim che lo pubblic\u00f2 nell'aprile 1783. La prima messa in scena di questa redazione ebbe luogo a Bonn il 20 luglio 1783. Una terza versione fu fatta per la messa in scena a Mannheim, dopo che Schiller era stato assunto come \"Teatherdichter\" a Mannheim; ma, forse anche per le modifiche pretese dal Dalberg, fra cui un nuovo finale in cui Fieschi non viene ucciso ma rinuncia al potere di sua volont\u00e0, dopo la prima dell'11 gennaio 1784 il dramma fu tolto dal cartellone dopo due sole repliche.\nFondamento storico.\nLa tragedia prende spunto da un fatto storico accaduto a Genova nel 1547 e conosciuto da Schiller attraverso \"La congiura del conte Gian Luigi Fieschi\", opera giovanile del cardinale de Retz, e dal terzo volume della \"History of the reign of the Emperor Charles V\" dello storico scozzese William Robertson. \nNel 1547 si ebbe a Genova una cospirazione contro il doge Andrea Doria a cui prese parte Gian Luigi Fieschi \"il Giovane\", conte di Lavagna, della nobile famiglia dei Fieschi, capo del partito filofrancese. Il tentativo fu ammantato di slogan repubblicani (scopo dichiarato della congiura era ripristinare le libert\u00e0 della Repubblica di Genova) per conquistare il patriziato borghese. Inizialmente le sorti dell'insurrezione sembrarono favorevoli ai seguaci del Fieschi: la notte precedente il 3 gennaio 1547 i congiurati riuscirono a impossessarsi delle porte cittadine e della darsena, e ad uccidere Giannettino Doria, nipote ed erede designato del doge. Ma improvvisamente, mentre cercava di impossessarsi di una galea dei Doria, nell'attraversare una passerella, Gian Luigi perse l'equilibrio, scivol\u00f2 in mare e anneg\u00f2. I seguaci dei Fieschi si diedero alla fuga e la congiura fall\u00ec.\nTrama.\nSchiller rispetta rigorosamente l'unit\u00e0 di luogo e di tempo: l'azione si svolge infatti nel palazzo del conte Fiesco a Genova e non si protrae per pi\u00f9 di tre giorni, precisamente dalla mezzanotte del 31 dicembre 1546 alla notte fra il 2 e il 3 gennaio 1547. Nella \"Prefazione\" Schiller cita le due opere storiche da cui ha tratto la storia, vale a dire i testi del cardinale de Retz e di Robertson, ma rivendica anche la libert\u00e0 del drammaturgo di modificare la storia per renderla funzionale alla rappresentazione teatrale.\nIl tiranno di Genova non \u00e8 Andrea Doria, ma suo nipote Giannettino. Per Schiller il grande ammiraglio Andrea Doria aveva reso pi\u00f9 forte e prospera la repubblica di Genova e, sebbene avesse poi trasformato il dogato in signoria, aveva conservato le libert\u00e0 repubblicane della citt\u00e0. Il suo successore, il nipote Giannettino Doria, \u00e8 invece un despota violento e volgare il cui regime provoca presto a Genova una congiura contro i Doria ordita da Verrina, ardente repubblicano, la cui figlia Berta era stata violentata da Giannettino. Anche per Schiller, come per il cardinale de Retz, Fiesco, conte di Lavagna, \u00e8 apparentemente uno dei tanti eroi plutarchiani che in nome della patria e della libert\u00e0 si ribellano all'oppressione e viene perci\u00f2 facilmente convinto da Verrina a unirsi alla congiura. La congiura \u00e8 coronata da successo: i Doria sono rovesciati, Giannettino viene ucciso e i repubblicani si illudono di aver riconquistato la libert\u00e0. Tuttavia, anche Fiesco, che si fa proclamare doge, aspira alla signoria: la sua smisurata ambizione \u00e8 sorda perfino all'amore della moglie Leonora e alle proteste dell'onesto Verrina, il quale si rende conto che Fiesco non \u00e8 un novello Bruto, un vendicatore delle libert\u00e0 repubblicane, ma un novello Cesare, un aspirante tiranno, e come tale dovr\u00e0 essere fermato: non a colpi di pugnale, ma gettato in mare con uno spintone. Il vero Bruto, l'austero repubblicano Verrina, si rivolger\u00e0 al vecchio Andrea Doria chiedendogli di reggere nuovamente la citt\u00e0 e garantirle la pace.\nCritica.\nIl \"Fiesco\" \u00e8 generalmente giudicato uno dei drammi minori di Schiller. \u00c8 accusato di teatralit\u00e0, pathos e retorica, e del resto Schiller, giunto alla maturit\u00e0, fu il primo a sconfessare le sue opere drammatiche giovanili. Un giudizio molto positivo fu invece espresso da H\u00f6lderlin, che ne lod\u00f2 \"i caratteri cos\u00ec grandi eppur cos\u00ec veri e le situazioni scintillanti \", nonch\u00e9 i \"giochi magici e colorati con la lingua\". Per Ottone Lennovari, confrontata con quella de \"I Masnadieri\", la lingua del \"Fiesco\" \u00ab\u00e8 pi\u00f9 pura, meno oratoria, ma ha un campo pi\u00f9 limitato: non sempre si salva dal pericolo di cadere nella \"storia sceneggiata\". Sulla scena si salva perch\u00e9 ha due o tre prime parti per grandi attori\u00bb. Storicamente, la prima versione in lingua italiana del \"Fiesco\", fatta dall'\u00abottimo Pompeo Ferrario\u00bb, ebbe importanza nella storia del linguaggio teatrale italiano, \u00abper un linguaggio di cose pi\u00f9 che di modi, per un lessico essenziale ma diretto e pregnante, senza qualificazioni ridondanti, che sono invece peculiarit\u00e0 della lingua, poetica e non, italiana\u00bb. \u00ab[...] nella veste italiana di Ferrario i dialoghi schilleriani sono quelli della conversazione, in cui serio e comico possono persino mescolarsi, mantengono i caratteri della naturalezza e dell\u2019immediatezza, dovuti anche, come in questo caso, ad un andamento per cos\u00ec dire sussultorio che traduce l\u2019ansia della protagonista e insieme l\u2019improvvisazione delle risposte delle due interlocutrici socialmente inferiori; tutte caratteristiche quali non erano del teatro italiano del primo Ottocento.\u00bb. Siamo ben lontani dai pur tragici \"Saul\" o \"Filippo II\" alfieriani. Il \"Fiesco\" schilleriano vive solo sulle tavole del palcoscenico, coinvolge gli spettatori perch\u00e9 alle singole frasi corrispondono movimenti sulla scena o espressioni che materializzano quelle stesse espressioni (e gi\u00e0 pensiamo al Simon Boccanegra di Verdi che proprio da quella tragedia si fece influenzare per la revisione del 1881 della propria opera)."}
{"id": "1145502", "revid": "19933", "url": "https://it.wikipedia.org/wiki?curid=1145502", "title": "Pubilla Cases", "text": ""}
{"id": "1145504", "revid": "155634", "url": "https://it.wikipedia.org/wiki?curid=1145504", "title": "Porto di Lido-San Nicol\u00f2", "text": "Il porto del Lido o porto di San Nicol\u00f2 \u00e8 l'accesso settentrionale alla laguna di Venezia, a nord di quelli di Malamocco e Chioggia, situato tra Punta Sabbioni e l'isola del Lido, il principale accesso al porto di Venezia per il traffico passeggeri e traghetto.\nIl porto, che deve il suo nome alla vicina chiesa di San Nicol\u00f2, in cui si conservano le reliquie del patrono dei naviganti, \u00e8 attualmente protetto da due lunghe dighe foranee, ma sono in corso massicci lavori di risistemazione nell'ambito del progetto MOSE che ne modificheranno radicalmente l'aspetto, con la creazione di una terza diga in mare aperto, di un'isola artificiale e di un bacino laterale per consentire l'accesso anche quando saranno in funzione gli sbarramenti contro le acque alte.\nStoria.\nL'attuale conformazione della bocca di porto \u00e8 frutto della progressiva formazione della lunga penisola-lido di Punta Sabbioni, a seguito della deviazione del corso dei fiumi Sile e Piave, le cui foci vennero allontanate dalla Repubblica di Venezia per prevenire l'interramento della parte settentrionale della laguna.\nPrima della formazione di questa nuova penisola sabbiosa in questa zona della laguna erano presenti tre accessi ravvicinati al mare, rispettivamente:\nLe attuali isole delle Vignole e di Sant'Erasmo erano quindi in origine le isole-lido che separavano la laguna dall'Adriatico. Il porto del Lido costituiva all'epoca della Serenissima il principale accesso al mare della citt\u00e0 di Venezia e per tale motivo la Repubblica provvide a difenderlo con imponenti fortificazioni: il \"forte di San Nicol\u00f2\" ed il \"forte Sant'Andrea\", cui si aggiunse in epoca austriaca la \"Torre Massimiliana\".\nPer la sua importanza il porto era costantemente sorvegliato da un servizio di fuste al comando dell'\"Ammiraglio del Lido\". Inoltre, qui venne eretta una chiesa per conservare le spoglie di San Nicol\u00f2, patrono dei naviganti, e sempre qui, nelle acque prospicienti la chiesa, era usanza tenere la tradizionale cerimonia dello \"Sposalizio del Mare\", durante la \"Festa della Sensa\"."}
{"id": "1145505", "revid": "1299641", "url": "https://it.wikipedia.org/wiki?curid=1145505", "title": "Discepolato", "text": ""}
{"id": "1145508", "revid": "125181987", "url": "https://it.wikipedia.org/wiki?curid=1145508", "title": "Costante di Coulomb", "text": "La costante elettrostatica, detta anche costante di Coulomb, \u00e8 una costante di proporzionalit\u00e0 presente nelle equazioni che legano il campo elettrico alla carica elettrica.\nDefinizione.\nLa costante di Coulomb \u00e8 definita dalla formula\nche deriva dalla generalizzazione della legge di Coulomb mediante la legge di Gauss, conosciuta come una delle leggi fondamentali dell'elettromagnetismo. Infatti, per semplificare l'enunciato di quest'ultima, riducendolo al semplice rapporto tra la carica interna e la costante dielettrica del vuoto, si \u00e8 scelto di adottare la suddetta definizione per la costante di Coulomb.\nValore della costante.\nIl valore esatto della costante formula_2 deriva dal valore di tre fondamentali costanti del vuoto: la velocit\u00e0 della luce formula_3, la permeabilit\u00e0 magnetica formula_4, e la costante dielettrica del vuoto formula_5, legate dalle Equazioni di Maxwell nel modo seguente:\nNel SI queste costanti sono:\nquindi il valore della costante di Coulomb \u00e8 pari a:\nUso della costante di Coulomb.\nLa costante di Coulomb \u00e8 usata in molte equazioni legate al campo elettrico, ad esempio:\nLegge di Coulomb:\nEnergia potenziale elettrica:\nCampo elettrico:"}
{"id": "1145509", "revid": "228587", "url": "https://it.wikipedia.org/wiki?curid=1145509", "title": "Test Track", "text": ""}
{"id": "1145511", "revid": "32698", "url": "https://it.wikipedia.org/wiki?curid=1145511", "title": "Carica fondamentale", "text": ""}
{"id": "1145512", "revid": "339392", "url": "https://it.wikipedia.org/wiki?curid=1145512", "title": "Antropologia religiosa", "text": ""}
{"id": "1145515", "revid": "45951", "url": "https://it.wikipedia.org/wiki?curid=1145515", "title": "Orczy", "text": ""}
{"id": "1145516", "revid": "32698", "url": "https://it.wikipedia.org/wiki?curid=1145516", "title": "Massa dell'elettrone", "text": ""}
{"id": "1145517", "revid": "32698", "url": "https://it.wikipedia.org/wiki?curid=1145517", "title": "Massa del protone", "text": ""}
{"id": "1145519", "revid": "116016308", "url": "https://it.wikipedia.org/wiki?curid=1145519", "title": "Rifugio Lago Verde", "text": "Il rifugio Lago Verde \u00e8 un rifugio situato nel comune di Prali (TO), nella Valle Germanasca (valle secondaria della Val Chisone), nelle Alpi Cozie, a 2583\u00a0m s.l.m.\nStoria.\n\u00c8 stato costruito nel 1968 a partire da una precedente struttura militare. Ristrutturato ed ampliato pi\u00f9 volte (nel 1970, nel 1980 e nel 2009).\nCaratteristiche e informazioni.\nPrende il nome dal piccolissimo lago che si trova appena davanti.\nAccessi.\nSi sale al rifugio partendo dalla frazione \"Ghigo\" di Prali e passando per la localit\u00e0 \"Bout du Col\". Di qui si prosegue per comodo sentiero e si arriva al rifugio in circa 3 ore."}
{"id": "1145522", "revid": "44627", "url": "https://it.wikipedia.org/wiki?curid=1145522", "title": "Don Giovanni o sia il convitato di pietra", "text": ""}
{"id": "1145523", "revid": "767487", "url": "https://it.wikipedia.org/wiki?curid=1145523", "title": "Sandra Oxenryd", "text": "La Oxenryd \u00e8 una ex studentessa di economia e giocatrice di floorball. All'eta di undici anni ha iniziato la sua carriera di cantante, effettuando la sua prima comparsa nella televisione nazionale. A 18 anni \u00e8 arrivata seconda in una competizione di somiglianza, nella quale imitava la superstar svedese Carola H\u00e4ggkvist. Dopo la vincita della Fame Factory svedese nel 2005, Sandra ha registrato il suo album di debutto con la pi\u00f9 grande azienda svedese dello schlager (musica popolare del nord Europa). Una giuria internazionale ha deciso che Sandra Oxenryd avrebbe rappresentato l'Estonia all'Eurovision nell'edizione del 2006 con la canzone \"Through my window\". La canzone \u00e8 scritta da Pearu Paulus, Ilmar Laisaar, Altar Kotkas (compositori) e da Jana Hallas (paroliere), gli stessi autori che hanno scritto le canzoni estoni per l'edizione del 2000 (\"Once in a lifetime) e del 2002 (\"Runaway\"), che si sono classificate rispettivamente quarte e terze.\nMalgrado la canzone fosse la favorita dai fan, ha totalizzato soltanto 28 punti ed ha concluso alla diciottesima posizione nella semi-finale, quindi non qualificandosi per la finale.\nSandra attualmente sta lavorando per la pi\u00f9 grande azienda svedese d'intrattenimento."}
{"id": "1145528", "revid": "98077", "url": "https://it.wikipedia.org/wiki?curid=1145528", "title": "Petronio (fiume)", "text": ""}
{"id": "1145547", "revid": "1154737", "url": "https://it.wikipedia.org/wiki?curid=1145547", "title": "Petronio (torrente)", "text": "Il Petronio \u00e8 un torrente che scorre nella citt\u00e0 metropolitana di Genova. \nPercorso.\nNasce dal monte Groppi, non lontano dal passo del Bracco e dal santuario di Velva. Attraversa Casarza Ligure e poi sfocia nel mar Ligure, nella baia di Riva Trigoso, posta fra Punta Manara e punta Baffe, in comune di Sestri Levante.\nLa lunghezza totale del corso d'acqua \u00e8 di circa 15\u00a0km. \nLa val Petronio \u00e8 percorsa dalla strada Sestri Levante-Velva, che congiunge la costa con Varese Ligure e il parmense mediante la Strada statale 523 del Colle di Centocroci.\nIdrologia.\nNei periodi estivi, a causa della siccit\u00e0, \u00e8 quasi permanentemente in secca, ed \u00e8 curioso notare che, nel tratto che attraversa Riva Trigoso, si riempie in verso contrario alla corrente durante le burrasche in mare con forza tale da rompere l'argine di sabbia (solitamente occluso)."}
{"id": "1145548", "revid": "1305772", "url": "https://it.wikipedia.org/wiki?curid=1145548", "title": "Dead of Winter", "text": ""}
{"id": "1145549", "revid": "120780029", "url": "https://it.wikipedia.org/wiki?curid=1145549", "title": "Valdir Peres", "text": "\u00c8 morto nel 2017 all'et\u00e0 di 66 anni a seguito di un infarto.\nCarriera.\nClub.\nCresce calcisticamente nella squadra del Gar\u00e7a e poi nel Ponte Preta.\nA 22 anni si trova a difendere la porta del S\u00e3o Paulo, dove rimarr\u00e0 per 11 stagioni vincendo 4 campionati paulisti, una Copa do Brasil e un campionato brasiliano. Nel 1975 vince la Bola de Ouro (il pallone d'oro del Campionato brasiliano).\nNazionale.\nHa difeso la porta del in 27 partite pi\u00f9 altre 3 non ufficiali. Negli anni settanta contende la maglia di titolare a Le\u00e3o, ma sia Zagallo (per i Mondiali 1974 in Germania Ovest) che Coutinho (per quelli di Argentina '78) gli preferiscono quest'ultimo. Il suo esordio con la nazionale avviene il 4 ottobre 1975 a Lima (Per\u00f9) in -Brasile 0-2, semifinale di ritorno della Copa Am\u00e9rica.\nNel 1982 Tel\u00ea Santana affida a lui la difesa della porta brasiliana per il Mondiale di Spagna. L'ultima apparizione di Valdir Peres con la maglia verdeoro avviene durante questa manifestazione, nella famosa \"Tragedia del Sarri\u00e1\"; cos\u00ec infatti \u00e8 ricordata, da parte brasiliana, la partita del 5 luglio 1982 Brasile- 2-3, disputata a Barcellona nell'Estadio Sarri\u00e1. Ritenuto uno dei maggiori colpevoli della disfatta verdeoro ai mondiali spagnoli, proprio in seguito alla sconfitta del Sarri\u00e1 non sar\u00e0 mai pi\u00f9 convocato nella \"Sele\u00e7\u00e3o\"."}
{"id": "1145552", "revid": "6923", "url": "https://it.wikipedia.org/wiki?curid=1145552", "title": "Volvo 140", "text": ""}
{"id": "1145553", "revid": "6923", "url": "https://it.wikipedia.org/wiki?curid=1145553", "title": "Volvo 164", "text": ""}
{"id": "1145554", "revid": "6923", "url": "https://it.wikipedia.org/wiki?curid=1145554", "title": "Volvo 142", "text": ""}
{"id": "1145556", "revid": "6923", "url": "https://it.wikipedia.org/wiki?curid=1145556", "title": "Volvo 165", "text": ""}
{"id": "1145557", "revid": "6923", "url": "https://it.wikipedia.org/wiki?curid=1145557", "title": "Volvo 144", "text": ""}
{"id": "1145558", "revid": "6923", "url": "https://it.wikipedia.org/wiki?curid=1145558", "title": "Volvo 145", "text": ""}
{"id": "1145561", "revid": "767487", "url": "https://it.wikipedia.org/wiki?curid=1145561", "title": "Il vendicatore (film 2003)", "text": "Il vendicatore (\"Out for a Kill\") \u00e8 un film d'azione direct-to-video del 2003 diretto dal regista Michael Oblowitz.\nTrama.\nIl professore di archeologia Robert Burns, in Cina per lavoro insieme ad una socia, senza un apparente motivo viene aggredito dai militari. Nell'agguato la sua socia muore. Robert allora, impaurito raggiunge la frontiera nel tentativo di tornare in America. Ma qui viene arrestato dagli agenti della dogana perch\u00e9, a sua insaputa, nel suo mezzo erano stati nascosti enormi quantitativi di cocaina. Interrogato anche da due agenti americani, la giovane cino-americana Tommie Ling e il cinico veterano Ed Grey, sostiene la sua innocenza ma non viene creduto, poich\u00e9 aveva firmato i documenti i trasporto. Il capo dei due agenti invece preferisce che stia in galera per usarlo come esca per attirare allo scoperto i trafficanti, e sparge la voce che lavoro per la polizia. In galera, dopo diversi anni, Burns incontra quel comandante messicano che aveva ucciso la sua socia, e a quel punto viene rilasciato. Ritorna negli Stati Uniti dalla moglie Maya e comincia a dare la caccia all'organizzazione.\nIl capo dei trafficanti, Wong Dai, incarica ogni volta i suoi luogotenenti pi\u00f9 fidati di risolvere personalmente il problema. Tutti i sicari per\u00f2 sono uccisi da Burns, che trovano sempre dei tatuaggi sul polso delle vittime formati da caratteri cinesi, come un indovinello. Le scritte hanno un significato nascosto che il professore scoprir\u00e0 progressivamente. Intanto Grey e Ling seguono le sue tracce grazie alla pista di cadaveri che l'uomo si lascia dietro, incattivito dalla morte della moglie per una bomba messa nella loro casa.\nWong Dai \u00e8 sorpreso dall'abilit\u00e0 di Burns e fa svolgere indagini: il professore era stato un ladro fino al 1985, poi era stato arrestato in America e condannato a 7 anni di carcere; il suo ramo erano proprio i manufatti asiatici di valore, cos\u00ec ha usato la sua esperienza per ottenere una laurea in carcere, specializzandosi in archeologia della dinastia Han; terminata la pena, ha trovato lavoro all'universit\u00e0 abbandonando il passato.\nUn po' alla volta Burns si avvicina a Wong, intuendo quello che Grey ha capito e auspicato da tempo: Wong sta usando Burns per smantellare la sua stessa organizzazione, preparandosi a sparire con tutto il ricavato e senza soci con cui spartire; lo stesso Grey \u00e8 in combutta con lui e questo quasi costa la vita a Ling, che si salva e dopo uccide il collega. Burns e Wong arrivano alla fine ad incontrarsi. Il trafficante blocca il professore dentro una stanza e le d\u00e0 fuoco, ma Burns lo uccide a distanza lanciando una spada e riesce a risolvere l'indovinello che apre la serratura grazie ai tatuaggi dei luogotenenti uccisi. Morto Wong, Burns saluta l'agente Ling e torna alla sua vita."}
{"id": "1145568", "revid": "192549", "url": "https://it.wikipedia.org/wiki?curid=1145568", "title": "Muladi", "text": "Il vocabolo Muladi (\"mulad\u00ed\" in spagnolo) deriva dall'arabo \"muwallad\" ( che vuol dire: \"adottato\").\nQuesto vocabolo veniva usato nella Penisola iberica occupata dai musulmani per definire:\nI primi \"muladi\" comparvero nella Penisola iberica nell'VIII secolo; mentre nel X secolo, le conversioni all'Islam furono numerose, per cui una grande parte della popolazione di al-Andalus divenne \"muladi\".\nQualche \"muladi\" ribelle divenne famoso, come \u02bfUmar b. \u1e24af\u1e63\u016bn, nato a Ronda da una famiglia di origine gota, il cui nonno si era convertito all'Islam; egli riusc\u00ec a controllare politicamente un importante territorio dell'Andalusia, prima di convertirsi nell'899 al Cristianesimo, insediando perfino un vescovo nella sua roccaforte di Bobastro (Malaga)."}
{"id": "1145569", "revid": "1534511", "url": "https://it.wikipedia.org/wiki?curid=1145569", "title": "Etteratto", "text": "Un etteratto \u00e8 una forma geometrica regolare di 7 dimensioni spaziali che possiede 128 vertici, 448 spigoli, 672 facce quadrate, 561 celle cubiche, 280 ipercelle tesserattiche, 84 celle penterattiche (di 5 dimensioni spaziali) e 14 celle esserattiche (di 6 dimensioni spaziali).\nIl nome \"etteratto\" deriva dalla fusione tra la parola \"tesseratto\" e la parola greca \u1f10\u03c0\u03c4\u03ac (sette)."}
{"id": "1145570", "revid": "767487", "url": "https://it.wikipedia.org/wiki?curid=1145570", "title": "Break-In", "text": "Break-in \u00e8 un film del 2006 diretto da Michael Nankin."}
{"id": "1145576", "revid": "709565", "url": "https://it.wikipedia.org/wiki?curid=1145576", "title": "Karen Kasumi", "text": " \u00e8 uno dei personaggi che fanno parte di \"X\", un manga del gruppo CLAMP in seguito trasposto in anime. \u00c8 una dei Draghi del Cielo, coloro che difendono l'umanit\u00e0 dalla distruzione voluta dai Draghi della Terra.\nNel set di tarocchi di \"X\", Karen rappresenta \"La Giustizia\".\nCarattere.\nInizialmente misteriosa e incline a battute scherzose sul proprio lavoro, in seguito rivela il suo carattere dolce e deciso. Fra i Draghi del Cielo riveste una sorta di ruolo di \"figura materna\", cosa che sar\u00e0 poi palesata dal suo rapporto con Nataku: lei stessa, difatti, dopo la sua morte, affermer\u00e0 di averlo considerato come un figlio.\nStoria.\nManga.\nKaren \u00e8 una bella prostituta che lavora al \"Flower\", un salone di massaggi per soli uomini, a Shibuya, nel centro di Tokyo, nonostante sia una fervente cattolica. \u00c8 dotata di poteri paranormali legati alla manipolazione del fuoco fin dall'infanzia e per questo suo potere \u00e8 sempre stata additata dalla madre come un diavolo, venendo da lei picchiata per questa ragione. Quando sua madre morir\u00e0, Karen se ne riterr\u00e0 sempre responsabile: difatti, nonostante sua madre le avesse sempre ripetuto che, anche se fosse morta, nessuno avrebbe mai pianto per lei, Karen si era resa conto che l'unica persona che piangeva per lei era proprio sua madre.\nKaren fa la sua prima apparizione nel consegnare a Kamui Shirou un messaggio di sua zia, Tokiko Magami. Dopo la morte di Kotori Mono, Karen si unisce al gruppo di Kamui e fa coppia con Seiichiro Aoki, per il quale inizia a nutrire un sentimento d'amore non ricambiato, in quanto lui \u00e8 sposato e ha una figlia: nonostante questo, Karen non cerca di strappare Aoki alla moglie, ma, anzi, si mostra pi\u00f9 volte preoccupata per lei e per la bambina.\nIn seguito si scontra due volte con Nataku: la prima volta il combattimento viene interrotto dall'arrivo di Yuto Kigai prima e di Aoki dopo; la seconda volta, Karen ha modo di parlare con Nataku, scoprendo la sua vera natura di essere artificiale. Viene quindi a sapere che l'unico motivo per cui Nataku combatte \u00e8 perch\u00e9 lo vuole Fuuma Mono, da lui considerato come un padre. Quando lo stesso Fuuma fa la sua apparizione, Karen fa capire a Nataku che anche un essere artificiale pu\u00f2 provare emozioni e, quindi, avere un cuore. In quel momento, per\u00f2, Nataku desidera poter difendere Karen, da lui vista come sua madre, da Fuuma, da lui visto come suo padre: \u00e8 cos\u00ec, quindi, che Nataku muore per mano di Fuuma, come da lui desiderato. \u00c8 in questa occasione che Karen, per la prima volta, si mostra furiosa e desiderosa di vendetta; viene per\u00f2 fermata da Aoki e da Fuuma, che le rivela il desiderio di Nataku: lui si \u00e8 sacrificato per far s\u00ec che lei resti in vita e Fuuma ha intenzione di esaudire questo suo desiderio, non uccidendo Karen.\nUna volta sulla tomba di Nataku, Karen confida a Kamui una frase dettale da Fuuma: \u00abSe \u00e8 sbagliato uccidere gli umani, allora perch\u00e9 si perde di vista la cosa pi\u00f9 importante?\u00bb. Questa criptica frase, non ancora spiegata a causa dell'interruzione del manga, nella battaglia finale sembra essere d'aiuto a Kamui per comprendere il suo vero desiderio.\nAnime.\nNell'anime, Karen muore nell'episodio 21 per uccidere Yuto, in difesa di Aoki; tutta la sua vicenda con Nataku, invece, \u00e8 assente.\nNell'anime \u00e8 doppiata da Yoko Soumi nella versione originale e da Loredana Nicosia nella versione italiana.\nFilm.\nNel film, Karen si avvia insieme ad Aoki per scontrarsi con i nemici, ma viene uccisa.\nNel film \u00e8 doppiata da Mami Koyama nella versione originale e da Loredana Nicosia nella versione italiana.\nCrossover.\nUn'altra Karen appare in \"Tsubasa Reservoir Chronicle\" nel mondo di Shara e negli OAV della stessa serie nel mondo di Acid Tokyo."}
{"id": "1145577", "revid": "203463", "url": "https://it.wikipedia.org/wiki?curid=1145577", "title": "Girolamo Magnani", "text": "Lo studio.\nNato a Borgo San Donnino, l'attuale Fidenza, il 23 maggio 1815 e rimasto troppo presto orfano, grazie all'aiuto dei concittadini e con un sussidio del comune, studi\u00f2 presso l'Accademia delle Belle Arti di Parma, allora diretta da Paolo Toschi, che poi lo raccomand\u00f2 alla duchessa di Parma Maria Luigia d'Austria, che nel 1844 gli affid\u00f2 l'incarico di scenografo nel Teatro Regio di Parma, funzione che ricopr\u00ec fino al 1886.\nI primi lavori.\nL'attivit\u00e0 di decoratore di Girolamo Magnani inizi\u00f2 a soli 20 anni nel 1835, con le volte della sala della Pinacoteca di Parma, la tribuna del dipinto \"Madonna di San Girolamo\" del Correggio ed alcune pitture murali della Corte d'Appello..\nNel 1848 fu nominato professore di ornato, dipinto e modellato nell'Accademia di Belle Arti di Parma, di cui diventer\u00e0 pi\u00f9 tardi presidente. Lavora nei teatri di Piacenza, Reggio Emilia e Brescia.\nCon decreti del 15 marzo 1853 venne istituita la figura di \"Pittore-Direttore scenografo pel disegno e per la dipintura delle scene del Real Teatro di Parma\" e ne fu assegnato l'incarico a Girolamo Magnani che restaur\u00f2 e decor\u00f2 in 4 mesi il Teatro Regio di Parma, ottenendo, dal duca Carlo III di Parma, la nomina a Cavaliere di I Classe dell'Ordine del Merito di San Lodovico.\nScenografo di Giuseppe Verdi.\nIl 26 ottobre 1861 venne inaugurato, con \"Il Trovatore\" di Giuseppe Verdi, il nuovo Teatro di Borgo San Donnino dove Magnani trasfuse le sue miglior qualit\u00e0 di decoratore.\nPartecip\u00f2 al progetto del Palazzo della Banca d'Italia a Firenze, quando questa era la Capitale d'Italia. Nel 1870 dipinse la sala dei banchetti al Palazzo del Quirinale a Roma.\nChiamato nel 1871 da Giuseppe Verdi realizz\u00f2 la scenografia per la prima dell\"'Aida\" nel Teatro dell'Opera de Il Cairo che si tenne il 24 dicembre di quell'anno e per il Teatro alla Scala di Milano. La collaborazione con il Cigno di Busseto dur\u00f2 per diversi anni, Girolamo Magnani dipinse le scene di ben 20 opere di Verdi.\nNel 1872 lavor\u00f2 in tutta Europa per conto dei teatri di Londra, Oporto, il San Carlo di Napoli, ancora alla Scala di Milano, Madrid, Genova, Treviso e Parigi.\nNel 1874 fu chiamato all'Accademia della Musica di Filadelfia, dove dipinse le scene per i festeggiamenti del centenario della Dichiarazione di indipendenza degli Stati Uniti.\nGli ultimi anni.\nA Parma fu molto attivo, lavor\u00f2 per il Teatro Reinach, realizz\u00f2 la Sala del Consiglio del palazzo della Cassa di Risparmio nel 1875, decor\u00f2 l'arco trionfale per la venuta di Vittorio Emanuele II a Parma, addobb\u00f2 la collegiata di San Bartolomeo Apostolo di Busseto per la festa del patrono San Bartolomeo del 24 agosto 1883 e dipinse con Cecrope Barilli la Sala Consiliare del palazzo del Comune di Parma nel 1885. In tarda et\u00e0 Girolamo Magnani narr\u00f2 di aver dipinto oltre cinquemila scene. Nel Teatro comunale di Cagli si conserva l'intera serie (fondali e quinte) dipinte dal Magnani per l'inaugurazione del 1878.\nColpito nel 1887 da paralisi smise di lavorare ma le sue scenografie vennero utilizzate ancora per diversi anni. Mor\u00ec a Parma il 24 settembre 1889.\nNel 1895 il Teatro di Borgo San Donnino gli fu dedicato e prese il nome di Teatro Girolamo Magnani."}
{"id": "1145580", "revid": "264444", "url": "https://it.wikipedia.org/wiki?curid=1145580", "title": "Fonte dell'eterna giovinezza", "text": ""}
{"id": "1145603", "revid": "1534511", "url": "https://it.wikipedia.org/wiki?curid=1145603", "title": "Otteratto", "text": "Un otteratto \u00e8 una forma geometrica di 8 dimensioni spaziali che possiede 256 vertici, 1024 spigoli, 1792 facce quadrate, 1792 celle cubiche, 1120 ipercelle tesserattiche, 448 celle penterattiche (di 5 dimensioni spaziali), 112 celle eserattiche (di 6 dimensioni spaziali) e 16 celle etterattiche (di 7 dimensioni spaziali).\nIl nome \"otteratto\" deriva dalla fusione tra la parola \"tesseratto\" e la parola greca \u1f41\u03ba\u03c4\u03ce(otto)."}
{"id": "1145607", "revid": "695564", "url": "https://it.wikipedia.org/wiki?curid=1145607", "title": "Math metal", "text": ""}
{"id": "1145613", "revid": "27723", "url": "https://it.wikipedia.org/wiki?curid=1145613", "title": "Fiume Serio", "text": ""}
{"id": "1145628", "revid": "1226", "url": "https://it.wikipedia.org/wiki?curid=1145628", "title": "Tatunca Nara", "text": ""}
{"id": "1145633", "revid": "1534511", "url": "https://it.wikipedia.org/wiki?curid=1145633", "title": "Enneratto", "text": "Un enneratto \u00e8 una forma geometrica regolare di 9 dimensioni spaziali che possiede 512 vertici, 2304 spigoli, 4608 facce quadrate, 5376 celle cubiche, 4032 ipercelle tesserattiche, 2016 celle penterattiche (di 5 dimensioni spaziali), 672 celle eserattiche (di 6 dimensioni spaziali), 144 celle etterattiche (di 7 dimensioni spaziali) e 18 celle otterattiche (di 8 dimensioni spaziali).\nIl nome \"enneratto\" deriva dalla fusione tra la parola \"tesseratto\" e la parola greca \u1f11\u03bd\u03bd\u03ad\u03b1 (nove)."}
{"id": "1145634", "revid": "111464314", "url": "https://it.wikipedia.org/wiki?curid=1145634", "title": "Metodo intergovernativo", "text": "Il metodo intergovernativo \u00e8 un processo decisionale utilizzato dall'Unione europea nei settori della Politica estera e di sicurezza comune e della Giustizia e affari interni (rispettivamente secondo e il terzo pilastro prima del Trattato di Lisbona). \n\u00c8 caratteristico di un'organizzazione internazionale.\nNel primo pilastro, la Comunit\u00e0 Europea, nel quale \u00e8 pi\u00f9 forte la tendenza sovranazionale, era stato sostituito dal metodo comunitario.\n\u00c8 caratterizzato da:"}
{"id": "1145638", "revid": "1543377", "url": "https://it.wikipedia.org/wiki?curid=1145638", "title": "Laguna di Guatavita", "text": "La laguna di Guatavita \u00e8 un lago situato presso il comune di Sesquil\u00e9, nel dipartimento di Cundinamarca, a circa 60 chilometri da Bogot\u00e0, capitale della Colombia.\nDescrizione.\n\u00c8 un lago di montagna sulla cordigliera delle Ande, con delle caratteristiche che lo accomunano a quelle di un cratere meteoritico, anche se le sue origini non sono ancora state chiarite. Ha un diametro di circa 1,5\u00a0km e un perimetro di circa 5\u00a0km.\nSorto nei pressi del lago vi \u00e8 il piccolo paese di Guatavita, meta di turismo, seppur di ridotte dimensioni.\nIn un'area che si affaccia sul lago sono presenti i resti dell'insediamento del popolo nativo dei Muisca. Per questioni legate alla storia del sito e alla sensibilit\u00e0 dei locali sulle modalit\u00e0 della sua conquista, questa zona non \u00e8 accessibile ai visitatori.\nMiti e leggende.\nLa laguna di Guatavita \u00e8 ritenuta uno dei laghi sacri del popolo precolombiano Muisca. Un rituale tenuto proprio presso questo lago \u00e8 unanimemente riconosciuto essere alla base della famosa leggenda dell'El Dorado.\nLa leggenda narra che, prima dell'arrivo del conquistador Gonzalo Jim\u00e9nez de Quesada che scopr\u00ec il sito, il popolo Muisca vi praticava dei riti religiosi relazionati con il culto del Sole.\nIn particolare lo Zipa di Guatavita si cospargeva la pelle di resina e polvere d'oro e si inoltrava fino al centro del lago con una zattera da dove si tuffava, effettuando delle abluzioni togliendosi la polvere d'oro di dosso. In seguito i fedeli gettavano nel lago altre offerte rituali, come ciondoli e monili preziosi.\nAlcuni oggetti d'oro e d'argento recuperati nel fondo del lago sembrerebbero confermare la veridicit\u00e0 di questo rito, anche se le immersioni di ricerca in fondo al lago non hanno rinvenuto che un numero relativamente basso di oggetti preziosi.\nDa questa cerimonia, di cui il primo spagnolo ad essere informato fu Sebasti\u00e1n de Belalc\u00e1zar, si origin\u00f2 il mito dell'El Dorado che deriva dalle parole in lingua spagnola \"El indio Dorado\".\nTentativi di recupero dell'oro e dei preziosi.\nNel 1545, i conquistadores Hern\u00e1n Perez de Quesada (fratello di Gonzalo) e L\u00e1zaro Fonte tentarono, senza successo, di prosciugare il lago con la semplice tecnica della catena umana dotata di recipienti, passati di mano in mano asportando piccole quantit\u00e0 d'acqua, costantemente e per un lungo periodo di tempo. Dopo 3 mesi il livello dell'acqua era stato abbassato di 3 metri, ma solo modeste quantit\u00e0 di oro e pietre preziose vennero recuperate, per un valore di circa 3000/4000 pesos.\nNel 1580 fu tentata un'operazione di recupero pi\u00f9 complessa, messa in campo dall'imprenditore di Bogot\u00e0 Antonio de Sep\u00falveda. Sul bordo del lago venne scavato con zappe e picconi una sorta di canale profondo circa quindici metri, per farne defluire gradualmente l'acqua. Dopo mesi di lavoro, si effettu\u00f2 l'incisione finale sul bordo del lago, dal quale fuoriuscirono enormi quantit\u00e0 d'acqua, che per\u00f2 travolsero ed uccisero alcuni lavoratori. Il livello dell'acqua venne ridotto di circa 20 metri, prima che le pareti del canale, non sufficientemente rinforzate, crollassero, uccidendo molti lavoratori nativi, seppelliti dalla fanghiglia. Questo evento pose fine ai lavori. \nUna parte dei reperti, tra cui ornamenti d'oro, smeraldi ed armature, fu inviata al re Filippo II di Spagna. Il valore dei ritrovamenti di Sep\u00falveda si stim\u00f2 all'incirca in 12000 pesos. Nonostante ci\u00f2, egli aveva esaurito, impegnandoli nell'impresa, tutti i suoi averi e di l\u00ec a poco mor\u00ec in completa povert\u00e0. Fu sepolto presso la chiesa del paese di Guatavita, dove giacciono le sue spoglie.\nNel 1801, Alexander von Humboldt effettu\u00f2 una visita a Guatavita e, nel suo ritorno a Parigi, stim\u00f2 che in base ai ritrovamenti di Sep\u00falveda il valore complessivo dei possibili tesori celati nel lago potessero ammontare a circa trecento milioni di dollari.\nNel 1898, fu creata la societ\u00e0 \"The Company for the Exploitation of the Lagoon of Guatavita\" che venne rilevata dalla \"Contractors Ltd.\" di Londra. \nVenne scavato un tunnel di scolo sotterraneo per creare un foro al centro del catino del lago. Con questa tecnica, il lago fu prosciugato con successo e quasi completamente, lasciando sul fondo poco pi\u00f9 di un metro di fanghiglia e di sedimenti. Questo per\u00f2 rese molto difficile l'individuazione di reperti al suo interno, tanto pi\u00f9 che, esposto all'aria, il fango si solidific\u00f2 ben presto, creando zolle compatte simili a cemento.\nI ritrovamenti di preziosi non superarono il valore di circa 500 sterline, venendo poi messi all'asta da Sotheby's a Londra. La societ\u00e0 infine and\u00f2 in bancarotta e cess\u00f2 le attivit\u00e0 nel 1929.\nLa laguna di Guatavita \u00e8 un'area protetta dal governo colombiano, vi si pu\u00f2 accedere pagando un biglietto di entrata al parco.\nCuriosit\u00e0.\nIl lago Guatavita \u00e8 stato il set del video musicale del brano \"No te pido flores\" della cantante Fanny L\u00fa."}
{"id": "1145641", "revid": "38120", "url": "https://it.wikipedia.org/wiki?curid=1145641", "title": "Tales of the zombie", "text": ""}
{"id": "1145643", "revid": "228587", "url": "https://it.wikipedia.org/wiki?curid=1145643", "title": "Cipselidi", "text": ""}
{"id": "1145647", "revid": "287204", "url": "https://it.wikipedia.org/wiki?curid=1145647", "title": "Metodo di Huckel", "text": ""}
{"id": "1145657", "revid": "1305772", "url": "https://it.wikipedia.org/wiki?curid=1145657", "title": "Traccia", "text": "Il termine traccia denota solitamente un segno, un'orma o una scia, ma possiede diversi altri significati:"}
{"id": "1145659", "revid": "121399473", "url": "https://it.wikipedia.org/wiki?curid=1145659", "title": "Florida Championship Wrestling", "text": "La Florida Championship Wrestling (FCW) \u00e8 stata una federazione di wrestling statunitense con sede nella citt\u00e0 di Tampa (Florida), fondata nel 2007 da Steve Keirn e chiusa nel 2012 dopo essere confluita in \"NXT\".\nStoria.\nFondata il 26 giugno 2007 dall'ex wrestler Steve Keirn, la Florida Championship Wrestling divenne un territorio di sviluppo della World Wrestling Entertainment nell'autunno dello stesso anno.\nNell'agosto del 2012 la FCW venne chiusa e integrata ad \"NXT\", nuovo territorio di sviluppo della WWE."}
{"id": "1145661", "revid": "599013", "url": "https://it.wikipedia.org/wiki?curid=1145661", "title": "Fcw", "text": ""}
{"id": "1145662", "revid": "767487", "url": "https://it.wikipedia.org/wiki?curid=1145662", "title": "Zappatore (film 1980)", "text": "Zappatore \u00e8 un film drammatico del 1980 diretto da Alfonso Brescia e interpretato da Mario Merola. Il film \u00e8 liberamente ispirato all'omonima canzone scritta da Libero Bovio.\nTrama.\nFrancesco Esposito e sua moglie Maddalena sono due contadini che hanno allevato Mario, il loro unico figlio, con amorevole dedizione. Per farlo studiare, si sono anche indebitati con lo strozzino del paese. Il ragazzo, intanto, \u00e8 diventato avvocato ed esercita a Napoli, dove si \u00e8 trasferito, in uno studio di infimo livello. Ha conosciuto Nancy, che lo mantiene a Napoli per oltre un anno; lei \u00e8 figlia di un industriale italo-americano, e se ne \u00e8 innamorato; sembrerebbe una storia a lieto fine se non fosse che Mario si vergogna delle umili origini dei suoi genitori.\nAccoglienza.\nIncassi.\n\"Zappatore\" \u00e8 la sceneggiata che ha ottenuto il maggiore incasso nelle sale, posizionandosi al 60\u00ba posto dei film pi\u00f9 visti in Italia nella stagione 1980/81."}
{"id": "1145666", "revid": "38120", "url": "https://it.wikipedia.org/wiki?curid=1145666", "title": "Tales of the Zombie", "text": ""}
{"id": "1145667", "revid": "287204", "url": "https://it.wikipedia.org/wiki?curid=1145667", "title": "Lorenzo Loris", "text": "Biografia.\nRegista storico della compagnia del Teatro Out Off dal 1986, \u00e8 anche un interprete formatosi con registi come Carlo Cecchi e Luca Ronconi. In venticinque anni di collaborazione con l'Out Off ha realizzato un percorso attraverso la drammaturgia contemporanea e del Novecento: da Boris Vian a Tennessee Williams, a Joe Orton e Lars Nor\u00e9n, da Thomas Bernhard a Bertolt Brecht per arrivare ai contemporanei, tra i quali, Peter Asmussen, scrittore danese e sceneggiatore di Lars Von Trier, Edward Bond (Premio Ubu 2005), Roberto Traverso (Premio Teatro di Roma - Per un nuovo Teatro italiano del 2000); Raffaello Baldini, uno tra i massimi poeti italiani del '900, Massimo Bavastro, autore, di \"Naufragi di Don Chisciotte\", (Premio Nazionale della Critica 2002), Rodrigo Garc\u00eda.\nRiconoscimenti.\nL'Associazione Nazionale dei Critici di Teatro assegna il Premio della Critica 2011 a Lorenzo Loris quale \"specialista di messinscene pinteriane\" e in particolare per la regia di \"Il guardiano\" di Harold Pinter."}
{"id": "1145669", "revid": "162719", "url": "https://it.wikipedia.org/wiki?curid=1145669", "title": "Enrico Toti (SSK 506)", "text": ""}
{"id": "1145672", "revid": "298229", "url": "https://it.wikipedia.org/wiki?curid=1145672", "title": "In Your House", "text": "In Your House \u00e8 stata una serie di eventi in pay-per-view di wrestling organizzati dalla World Wrestling Federation tra il 1995 e il 1999.\nStoria.\nGli eventi \"In Your House\" offrivano dei pay-per-view in quei periodi dell'anno nei quali non andava in onda nessuno dei cosiddetti \"Big Four\" (\"Royal Rumble\", \"WrestleMania\", \"SummerSlam\" e \"Survivor Series\").\nA differenza dei pay-per-view classici, che duravano circa tre ore e costavano $29.95 l'uno, gli eventi \"In Your House\" prevedevano una durata di due ore al prezzo di $19.95; tale metodologia fu abbandonata quando la World Championship Wrestling inizi\u00f2 a proporre sul mercato pay-per-view da tre ore su base mensile, forzando la WWF a comportarsi allo stesso modo.\nGli eventi \"In Your House\" erano ordinati numericamente ma possedevano dei sottotitoli come \"It's Time\" o \"Buried Alive\"; gradualmente i sottotitoli assursero ai nomi veri e propri dei pay-per-view, fino a spingere la dirigenza ad abbandonare la dicitura \"In Your House\"."}
{"id": "1145681", "revid": "599013", "url": "https://it.wikipedia.org/wiki?curid=1145681", "title": "Iyh", "text": ""}
{"id": "1145686", "revid": "339392", "url": "https://it.wikipedia.org/wiki?curid=1145686", "title": "Sandman (wrestler)", "text": ""}
{"id": "1145694", "revid": "481349", "url": "https://it.wikipedia.org/wiki?curid=1145694", "title": "Repli-Kate", "text": "Repli-Kate \u00e8 un film del 2002 diretto da Frank Longo, con Ali Landry e James Roday.\nTrama.\nMax Fleming \u00e8 uno scienziato che si occupa di genetica sviluppando una macchina per clonare gli esseri viventi. Per errore Max clona la donna di cui \u00e8 innamorato, Kate Carson, giornalista giovane ed attraente con il pallino della genetica.\nDurante un'intervista, Kate viene morsa casualmente da un criceto del laboratorio ed alcune gocce del suo sangue cadono su uno dei campioni della clonazione. Successivamente nella notte, Max fa funzionare per prova la macchina e con sua sorpresa si trova davanti al clone di Kate, adulta perfetta ma che non conosce assolutamente niente. Il giovane scienziato, cos\u00ec, decide di trasformarla nella \"donna ideale\", insegnandole ad apprezzare attivit\u00e0 e passioni tipicamente maschili. Col passare del tempo Max capisce per\u00f2 che una donna con atteggiamenti vagamente maschili non \u00e8 molto facile da sopportare, cos\u00ec comincia a preferire la femminilit\u00e0 allo stato puro della vera Kate.\nNel frattempo la Kate originale torna a visitare il laboratorio e il suo arrivo crea un gioco di scambi di persona e di equivoci dovuti alla presenza del clone. Max si trover\u00e0, inoltre, a dover difendere entrambe le Kate dai piani poco puliti del suo capo, Jonas Fromer, deciso a mostrare al mondo intero la duplicazione e a usare le due giovani come cavie per gli esperimenti.\nDistribuzione.\nIl film \u00e8 stato distribuito nelle sale cinematografiche italiane nel giugno 2002.\nData di uscita.\nAlcune date di uscita internazionali nel corso del 2002 sono state:"}
{"id": "1145695", "revid": "43530", "url": "https://it.wikipedia.org/wiki?curid=1145695", "title": "Repli-kate", "text": ""}
{"id": "1145704", "revid": "767487", "url": "https://it.wikipedia.org/wiki?curid=1145704", "title": "The Core", "text": "The Core \u00e8 un film di fantascienza del 2003 diretto da Jon Amiel. Il film \u00e8 uscito negli Stati Uniti il 28 marzo 2003, mentre in Italia \u00e8 uscito il 17 aprile 2003.\nTrama.\nTrentadue persone a Boston muoiono improvvisamente nello stesso istante, mentre si trovavano apparentemente in ottima salute. Il dottor Josh Keyes, professore universitario di geologia, e il dottor Serge Leveque, esperto di armi ad alta energia, chiamati ad indagare sul fatto, scoprono che tutte le vittime avevano impiantato un pacemaker e deducono che la causa della loro morte \u00e8 stata un'alterazione nel campo elettromagnetico terrestre che ha mandato in tilt tali dispositivi. Nel frattempo, presso Trafalgar Square a Londra, i piccioni (uccelli che si orientano nel volo mediante il campo elettromagnetico) iniziano a disorientarsi e ad impazzire, fino a precipitare morenti contro i palazzi, creando panico e incidenti nella citt\u00e0. Anche lo shuttle Endeavour, al rientro dallo spazio, manifesta problemi alla strumentazione di bordo che sono chiaramente riconducibili a disturbi elettromagnetici e si ritrova a dover effettuare un ammaraggio nel fiume di Los Angeles.\nInizialmente scettico dei risultati di Josh, il dottor Conrad Zimsky, noto scienziato e scrittore, fa convocare Josh al Pentagono per dichiarare quella che ha capito essere la realt\u00e0 riguardo al destino della Terra: il campo elettromagnetico intorno al pianeta sta collassando perch\u00e9 il nucleo esterno della Terra ha smesso di ruotare. A causa della progressiva scomparsa del campo elettromagnetico, non vi sar\u00e0 pi\u00f9 alcuna protezione contro le radiazioni cosmiche, che potranno letteralmente \"arrostire\" il pianeta. Josh ritiene che non si possa fare nulla, in quanto, anche se si riuscisse a concepire un metodo per rimettere in moto il nucleo, non sarebbe mai possibile raggiungerlo a causa delle elevatissime pressioni presenti nell'interno della Terra. Sul punto di rinunciare a un piano per salvare la Terra, Zimsky, Josh e Serge si rivolgono al dottor Edward \"Braz\" Brazzelton, un originale inventore che da anni ha in progetto una nave capace di penetrare nel sottosuolo per mezzo di un potente sistema di laser e ultrasuoni in grado di fondere e perforare la roccia, battezzata \"Virgil\", ed anche un materiale noto come \"Unobtainium\", che \u00e8 estremamente resistente a qualsiasi tipo di sollecitazione e, impiegato per il rivestimento esterno della nave, riesce a convertire le elevate temperature e pressioni presenti all'interno della Terra in energia per la nave.\nGli Stati Uniti d'America finanziano la costruzione della nave in pochi mesi sotto la supervisione di Braz, che si unir\u00e0 all'equipaggio; Serge installa cinque potenti ordigni termonucleari destinati a far ripartire il nucleo, mentre Keyes mette a punto la tecnologia MRI che serve per poter guidare la nave visualizzando l'ambiente esterno ed arruola anche un hacker, Theodore \"Ratto\" Finch, molto giovane ma talmente abile da aver ricevuto ben 63 accuse di illecito informatico, che li aiuter\u00e0 con le comunicazioni tra la nave e la superficie, ma anche e soprattutto ad evitare che la notizia dell'imminente disastro planetario si trasmetta velocemente via Internet e scateni il panico in tutto il mondo. La nave sar\u00e0 pilotata dal comandante Robert \"Bob\" Iverson e dal maggiore Rebecca \"Beck\" Childs, i due astronauti che avevano compiuto l'ammaraggio dello shuttle.\nLa nave si inabissa nella crosta terrestre in corrispondenza della Fossa delle Marianne e comincia il suo viaggio verso il centro della Terra. Durante l'attraversamento del mantello, dopo alcune ore in cui tutto era andato bene, il veicolo entra inaspettatamente all'interno di un gigantesco geode con guscio di cobalto pieno di grossi cristalli di ametista, uno dei quali si incastra nei laser causandone il blocco. L'equipaggio \u00e8 costretto ad uscire dall'entrata accanto al propulsore (inondandola di azoto liquido preso dall'impianto di raffreddamento) per togliere il cristallo tagliandolo; entrando nel geode, tuttavia, Virgil ne ha indebolito il guscio, che si rompe, e l'interno comincia a riempirsi completamente di magma. L'equipaggio riesce comunque a liberare i laser e ad uscire dal guscio di cobalto appena in tempo, ma improvvisamente il comandante Iverson muore cadendo nel magma a causa di un cristallo che cade e gli si conficca proprio nella testa rompendogli il casco e provocandogli una perdita di pressurizzazione ed una grave emorragia. A questo punto dovr\u00e0 essere Beck a pilotare la nave fino al nucleo.\nIn seguito si rende necessario entrare in una zona in cui il magma contiene grandi cristalli di diamante, uno dei quali colpisce la nave: il compartimento lesionato viene automaticamente espulso, e purtroppo Serge vi rimane intrappolato all'interno. Quando la nave raggiunge il nucleo esterno, l'equipaggio scopre che esso \u00e8 meno denso del previsto, motivo per cui una grossa e unica detonazione non basterebbe a farne ripartire il moto, pertanto si ipotizza un piano alternativo: chiamare la base operativa e far attivare DESTINO, un progetto top-secret del governo americano (in cui Zimsky \u00e8 in realt\u00e0 coinvolto) consistente in un enorme macchinario capace di generare forti terremoti su zone precise propagando onde d'urto attraverso il centro della Terra (DESTINO \u00e8 l'acronimo di Dispositivo Energia Sismica Terrestre INterna Ondulatoria); pare per\u00f2 che sia stata proprio la sperimentazione di questo apparecchio a causare l'arresto della rotazione del nucleo della Terra, che origina tutti i problemi. Il suo utilizzo potrebbe avere effetti catastrofici, come l'esplosione di tutti i vulcani terrestri, ma sembra l'unica alternativa rimasta. La base operativa acconsente all'utilizzo di tale espediente, tuttavia Josh, comprendendo il rischio, convince tutti a far proseguire la missione di Virgil e chiede all'hacker Finch di sabotare i database di DESTINO, cosa che Finch riesce a fare appena in tempo, sottraendo tutta l'energia al macchinario pochi istanti prima che esso venisse azionato.\nZimsky a questo punto teorizza un'interferenza di pi\u00f9 onde per far ripartire il nucleo: se le bombe venissero lanciate in punti precisi nel nucleo e fatte esplodere ad istanti precisi, l'interferenza reciproca delle onde d'urto generate riuscirebbe a generare la giusta energia. Insorge per\u00f2 un nuovo problema: le bombe non possono essere sganciate liberamente, perch\u00e9 fonderebbero a causa dell'elevata pressione, ma devono restare all'interno delle sezioni della nave fino a quando esploderanno, ed il progetto della nave svolto da Braz non prevede di espellere i moduli se non sono danneggiati. L'unico sistema per poter liberare i \"vagoni\" da integri \u00e8 sbloccare un comando idraulico situato nell'intercapedine alla temperatura nucleare di 9000\u00a0\u00b0F (valore pari a circa 4982\u00a0\u00b0C), quando le tute di protezione resistono fino alla met\u00e0 di tale temperatura e non vi \u00e8 sufficiente azoto liquido per raffreddare la zona. Sar\u00e0 Braz a sacrificarsi per questo, riuscendo ad entrare nell'intercapedine e a sbloccare il comando, per poi morire travolto dai gas roventi, anche se c'era ancora speranza di recuperarlo.\nZimsky e Keyes sganciano le prime tre bombe innescate; a causa di un getto di energia dal nucleo, Zimsky rimane intrappolato nello scomparto da lanciare poich\u00e9 la quarta bomba \u00e8 caduta e gli ha bloccato una gamba e decide di farsi espellere con la bomba innescata, sacrificando la sua vita. L'ultima delle cinque bombe da sganciare, in base al calcolo di Zimsky, deve essere pi\u00f9 potente delle altre per compensare la dispersione d'energia data dalla densit\u00e0 del nucleo esterno, minore di quella stimata, e l'unico modo possibile per potenziarla \u00e8 estrarre le barre di combustibile dal reattore di alimentazione della nave e posizionarle accanto all'ordigno.\nDopo le cinque grandi esplosioni nucleari, il nucleo riprende a girare salvando la Terra e tutti i suoi abitanti, e in tutto il mondo si avverte una forte scossa sismica. Per trovare energia per la nave e sfuggire all'onda, Keyes e Beck, tra i quali sembra essere nato qualcosa, collegano i cavi elettrici alle pareti della nave che fungevano da schermo, trasformando l'immenso calore nell'energia sufficiente per far tornare la nave in superficie (la nave \u00e8 ora ridotta a un solo modulo, quindi \u00e8 molto pi\u00f9 leggera, richiede molta meno energia e procede molto pi\u00f9 velocemente).\nA questo punto le autorit\u00e0 preferirebbero nascondere l'esistenza dell'operazione, temendo che si scoprano anche le loro dirette responsabilit\u00e0 per via di DESTINO, ma Finch, da un cybercafe, inserisce di nascosto tutte le informazioni su Internet, cos\u00ec il mondo conosce la verit\u00e0 e pu\u00f2 dare il giusto tributo ai quattro eroi morti nel tentativo, andato a buon fine, di far ripartire il nucleo per salvare il pianeta.\nNei titoli di coda si pu\u00f2 osservare che la Terra ha ricominciato a ruotare, ma nel senso opposto a quello originario, quindi nella finzione del film, da tale momento in poi, il Sole sorgerebbe ad Ovest e tramonterebbe ad Est (lo si nota chiaramente dal movimento della linea d'ombra che separa il d\u00ec dalla notte).\nAccoglienza.\nIncassi.\nA livello mondiale il film ha incassato a fronte di un budget stimato in 60 milioni di dollari.\nCritica.\nIl film \u00e8 stato accolto male dalla critica a causa degli effetti speciali scadenti (nonostante un budget consistente) e delle grandi imprecisioni scientifiche. Sul sito Rotten Tomatoes il film ha un indice di gradimento del 40% basato su 156 recensioni, con un voto medio di 5,2/10."}
{"id": "1145707", "revid": "767487", "url": "https://it.wikipedia.org/wiki?curid=1145707", "title": "Presa mortale", "text": "Presa mortale (\"The Marine\") \u00e8 un film d'azione del 2006 diretto da John Bonito ed interpretato dal wrestler John Cena.\nTrama.\nUno dei migliori Marines, John Triton, congedato dai suoi superiori per un'insubordinazione, torna negli Stati Uniti dalla sua famiglia.\nAppena tornato trova un lavoro come guardia giurata ma a causa di una rissa viene licenziato il giorno stesso della sua assunzione. Decide allora, spinto dalla moglie Kate, a fare un viaggio per dimenticare il congedo e passare del tempo con lei. Casualmente la moglie viene rapita da una banda di assassini e ladri guidati dal fuorilegge e psicopatico Rome ad una stazione di servizio. L'ex marine inizia un difficile inseguimento automobilistico dei 5 ma finisce per precipitare da un dirupo, a seguito dei colpi d'arma da fuoco e di vari danni all'auto, venendo dato per morto.\nI criminali si dirigono, ora appiedati, in una boscaglia acquitrinosa, portando con s\u00e9 l'ostaggio e consapevoli del fatto che la polizia sia sulle loro tracce. John, scampato alla caduta, viene trovato da un ispettore (che gi\u00e0 da prima seguiva i criminali), il quale lo lascia andare e dirigersi anch'egli nella palude all'inseguimento del gruppo.\nPer disaccordi interni uno dei malviventi viene eliminato ed abbandonato, mentre il capo della banda, Rome, ha un contatto con un \"cliente\" per uno scambio tra merce rubata e denaro e decide di annullarlo. Giunti ad una baracca vicino ad un molo, i rapinatori si fermano per preparare un piano di fuga ma vengono trovati da John che ne uccide due a mani nude e con un coltello, ma viene raggiunto dall'ispettore che aveva incontrato prima che si scopre essere il cliente che aveva contattato Rome. Scoppia una sparatoria: l'ispettore doppiogiochista muore e i due criminali superstiti assieme a Kate riescono nuovamente a fuggire, facendo esplodere l'intera struttura.\nRubando un camion, Rome e la sua complice, trasportando ancora Kate, si dirigono dove pensano di trovare un'auto per la fuga definitiva. L'ex marine per\u00f2, nuovamente sopravvissuto all'esplosione, li insegue a bordo di una motobarca della polizia; riesce a raggiungerli, facendo poi sbandare il camion ed uccidendo la compagna di Rome. Quest'ultimo ha un ultimo scontro con John in cui prova ad utilizzare un martello, una spranga ed una motosega per ucciderlo ma alla fine il protagonista ha la meglio. La moglie, rimasta chiusa nel camion che nel frattempo \u00e8 precipitato in acqua, sembra priva di vita quando John la tira fuori.\nIl film termina con l'ex marine che riesce a rianimare la ragazza e con l'intervento delle forze di polizia.\nDistribuzione.\nIl film \u00e8 stato distribuito nelle sale statunitensi il 13 ottobre 2006 ed in quelle italiane l'8 giugno 2007.\nIn Polonia, Grecia, Ungheria, Islanda, Svezia, Finlandia, Australia, Argentina, Paesi Bassi e Russia il film \u00e8 uscito direttamente in DVD.\nAccoglienza.\nIl film ha ricavato un totale di 25.844.784 $, ed \u00e8 ancora oggi il film prodotto dalla WWE Films di maggior successo.\nCuriosit\u00e0.\nDurante un inseguimento uno dei rapitori esclama \"\u00c8 peggio di Terminator!\" l'inquadratura si sposta sugli occhi di Rome (Robert Patrick). Il riferimento \u00e8 come un cameo, Patrick ha interpretato il T1000 in Terminator 2.\nSequel.\nDel film sono stati realizzati cinque sequel: \"Presa mortale 2\", diretto da Roel Rein\u00e9 ed interpretato da Ted DiBiase Jr., \"Presa mortale - Il nemico \u00e8 tra noi\" , ', \"Presa mortale 5 - Scontro letale\" e ', interpretati da The Miz. Le trame dei film non hanno tra loro legami diretti."}
{"id": "1145712", "revid": "339392", "url": "https://it.wikipedia.org/wiki?curid=1145712", "title": "Triple Crown Champion", "text": ""}
{"id": "1145716", "revid": "1632387", "url": "https://it.wikipedia.org/wiki?curid=1145716", "title": "Anni d'infanzia. Un bambino nei lager", "text": "Anni d'infanzia. Un bambino nei lager \u00e8 un libro autobiografico dello scrittore olandese Jona Oberski dal quale \u00e8 stato tratto nel 1993 il film \"Jona che visse nella balena\" con la regia e la sceneggiatura di Roberto Faenza.\nTrama.\nJona \u00e8 un bambino di Amsterdam che nel 1940, a soli due anni, viene deportato con i genitori nel campo di concentramento di Westerbork, passando poi a Bergen-Belsen.\nIl 23 marzo del 1942, dopo due anni di prigionia, vede morire il padre Max di stenti e denutrizione a soli 40 anni; la madre Anna quasi impazzisce per il dolore. Dopo altri 3 anni trascorsi nei campi di concentramento, il 9 aprile 1945, Anna e Jona vengono fatti salire da Bergen-Belsen con altri 2.500 prigionieri su un treno diretto al Campo di concentramento di Theresienstadt. Ma il treno non raggiunge la destinazione. Vaga per una Germania ormai vicina al collasso finale, continuamente \"dirottato\" a causa delle linee interrotte e nel tentativo di sfuggire ai bombardamenti. A bordo molti prigionieri muoiono per la fame e le malattie durante il trasporto. Alla fine il treno si ferma nei pressi di un piccolo paesino di montagna, Tr\u00f6bitz, dove viene liberato dalla truppe sovietiche. \nA Tr\u00f6bitz Jona vive in una casa con una ragazza di tredici anni, Simona, che era stata con lui e la madre nel campo di concentramento di Bergen-Belsen. La madre, Anna, ormai mentalmente instabile a causa della perdita del marito e degli orrori della guerra, viene ricoverata in un ospedale vicino perch\u00e9 non vuole pi\u00f9 mangiare o bere o prendere medicine, convinta che l'acqua sia avvelenata e che tutti vogliano la sua morte; in breve tempo la donna si spegne, all'et\u00e0 di 42 anni.\nDa Tr\u00f6bitz, Jona viene ricondotto ad Amsterdam dove viene accolto dalla famiglia Daniel, la stessa che aveva aiutato gli Obersky prima della loro deportazione, offrendo a Max un nuovo lavoro. Dopo poco tempo Simona parte per la Palestina e Jona resta da solo; al suo risveglio dopo la partenza di lei, trova un regalo da parte di Simona: un burattino come quello che Jona possedeva all'et\u00e0 di due anni.\nJona inizialmente vive con molta difficolt\u00e0 la sua condizione di sopravvissuto, soprattutto a causa della perdita della madre, che lo segna causandogli forti squilibri: \u00e8 scontroso, non vuole mangiare n\u00e9 bere. I Daniel non sanno cosa fare, finch\u00e9 un giorno gli comprano una bicicletta: Jona ricorda cos\u00ec i momenti passati col padre e decide di provare la bici, e dopo tanto tempo lo si vede sorridere di nuovo.\nIl nome vero di Simona \u00e8 Trude; il cognome reale \u00e8 tuttora ignoto."}
{"id": "1145718", "revid": "33689", "url": "https://it.wikipedia.org/wiki?curid=1145718", "title": "Quinto Curzio Rufo", "text": "Biografia.\nFu l'autore delle celebri \"Historiae Alexandri Magni Macedonis\" (Storie di Alessandro Magno il Macedone), divise in dieci libri, giunte mutile dei primi due. Nelle \"Historiae\" elogia la monarchia macedone, sostenendo che la morte di Alessandro Magno provoc\u00f2 la frantumazione dell'impero, che avrebbe potuto reggersi solo sotto il comando di una sola forte personalit\u00e0. Nella stessa maniera Curzio afferma che i romani debbono essere grati al nuovo \"princeps\", che secondo molti storici sarebbe Claudio o Vespasiano, per altri Traiano o Alessandro Severo, comunque un sovrano del periodo successivo a Caligola. Edward Gibbon ipotizza invece Gordiano III, mentre altri ancora si spingono fino a Costantino I, ipotesi quest'ultima che ha effettivamente dei fondamenti. \u00c8 incerto se sia possibile identificarlo con l'omonimo politico citato da Tacito nelle \"Historiae\". All'epoca di Curzio Rufo la letteratura storiografica o romanzesca su Alessandro Magno era ormai cospicua. Lo stesso Alessandro, spinto dal desiderio di gloria e di immortalit\u00e0 aveva dato a Callistene, nipote di Aristotele, l'incarico di descrivere la sua vita e dopo la morte la sua figura assunse colori sempre pi\u00f9 favolosi e leggendari.\nLa trama delle \"Storie di Alessandro Magno\".\nL'opera di Curzio Rufo narra la vita e le imprese fino alla morte del sovrano macedone, avvenuta nel 323 a.C., e le dispute tra i Diadochi.\nAlessandro Magno ha gi\u00e0 da tempo abbandonato la Macedonia e si appresta allo scontro con l'imperatore persiano Dario, che viene gravemente ferito nella battaglia di Isso e costretto alla fuga, mentre i familiari divengono prigionieri dei macedoni. Alessandro espugna la citt\u00e0 di Tiro, assediata per sette mesi, e si inoltra in Terra d'Egitto, facendo tappa all'oasi di Giove Ammone, dove i sacerdoti riconoscono l'origine divina di costui. Dopo aver fondato Alessandria si reca nuovamente in Mesopotamia e marcia attraverso Babilonia, Susa ed Ecbatana. Dario cade vittima di una cospirazione guidata da Besso, satrapo della Battriana. Mentre pone fine alle ultime resistenze persiane Alessandro deve reprimere una congiura interna. Cresce il malcontento di quanti gli rimproverano di aver abbandonato i costumi macedoni e vorrebbero tornare in patria. Alessandro durante un convito uccide l'amico Clito e in questo periodo pretende che i suoi uomini si inginocchino davanti a lui come davanti a un dio. Si invaghisce di una fanciulla orientale, Rossane, e la sposa. Marcia verso l'India ma anche i soldati si ribellano e costringono il re a tornare indietro. Il re riesce a convincerli a procedere fino all'oceano dove un'improvvisa marea uccide i partecipanti alla spedizione.\nIl libro si chiude sull'immagine dell'esercito trasformato in un corteo. Aumentano le stravaganze, le collere brutali, e crudelt\u00e0. Infine Alessandro ritorna in Babilonia, dove si ammala e muore. Si apre a questo punto la lotta per la successione.\nCon l'opera di Curzio Rufo la storiografia latina fa il suo ingresso nei territori fino a quel momento inesplorati del romanzo esotico e avventuroso. Protagonista non \u00e8 pi\u00f9 il popolo romano, ma un eroe macedone che si inoltra in regioni ignote di un mondo barbaro. Curzio Rufo sa appagare la fantasia del popolo romano e d'altra parte \u00e8 la materia stessa piena di cose meravigliose e fuori dal comune. Il modello prevalente \u00e8 senza dubbio quello della storiografia mimetica e drammatica, in cui il destino e gli uomini sono travolti dal potere della fortuna. Naturalmente al centro di tutto c'\u00e8 la figura di Alessandro Magno, straordinaria nei vizi come nelle virt\u00f9. \nL'autore traccia alla fine dell'opera una valutazione su Alessandro, che risente profondamente della mentalit\u00e0 romana, fondata sui concetti di \"modus\" (misura); al di l\u00e0 delle singole considerazioni moralistiche il personaggio di Alessandro risulta sempre affascinante. Come Curzio Rufo osserva non avevano la stessa disposizione d'animo Alessandro e i suoi soldati, perch\u00e9 mentre l'imperatore sognava un impero universale i soldati desideravano cogliere immediatamente i frutti delle loro fatiche.\nStile.\nLo stile di Curzio Rufo \u00e8 nel complesso piano e scorrevole e ricorda quello di Tito Livio, che \u00e8 il modello di numerosi discorsi. Non mancano influenze di Pompeo Trogo, Orazio, Virgilio e Seneca, rintracciate nelle \"Historiae\" dai vari studiosi. Altra caratteristica, a dir poco peculiare, che lo distingue dagli altri storici latini, \u00e8 l'impiego della prosa ritmica, rintracciabile soltanto in autori tardi, come Simmaco, Ausonio e San Girolamo, che farebbe pensare a una collocazione dell'opera e della vita di Curzio Rufo in et\u00e0 costantiniana (IV secolo). Le storie di Curzio presto alimentarono il fascinoso immaginario del sovrano macedone, confluito poi nel celeberrimo \"Romanzo di Alessandro\", che influenzer\u00e0 l'intero Medioevo."}
{"id": "1145724", "revid": "1718925", "url": "https://it.wikipedia.org/wiki?curid=1145724", "title": "Sudo", "text": "Sudo (abbreviazione dalla lingua inglese di substitute user do, \"esegui con sostituzione utente\"), in informatica, \u00e8 un programma per i sistemi operativi Unix e Unix-like che, con dei vincoli, permette di eseguire altri programmi assumendo l'identit\u00e0 (e di conseguenza anche i privilegi) di altri utenti.\nOriginariamente il nome stava per \"super user do\", poich\u00e9 le prime versioni di sudo erano progettate per eseguire comandi solo come superutente; tuttavia, le versioni successive hanno aggiunto la possibilit\u00e0 di eseguire comandi non solo come superutente, ma anche come altri utenti (cosiddetti \"sudoer\").\nAlcuni sistemi come macOS e Ubuntu installano \"sudo\" nativamente, mentre in altri (ad esempio Debian) esso va eventualmente installato in un secondo tempo.\nCaratteristiche.\nI vincoli con cui \"sudo\" esegue programmi sono espressi nel file di configurazione /etc/sudoers, che normalmente \u00e8 modificabile solo dall'utente \"root\": in esso sono definiti gli utenti che possono eseguire comandi tramite \"sudo\", le identit\u00e0 che possono assumere ed i comandi che possono eseguire con eventuali vincoli sui parametri, con o senza richiesta di autenticazione. Oltre che nel suddetto file di configurazione, tali informazioni possono essere memorizzate (con uno schema specifico per \"sudo\") anche in un servizio di directory che \"sudo\" poi pu\u00f2 interrogare via LDAP, offrendo quindi modo di condividere la stessa configurazione tra host diversi.\nNell'uso comune \"sudo\" viene configurato dall'amministratore di sistema per consentire a utenti non privilegiati di eseguire programmi assumendo l'identit\u00e0 dell'utente \"root\", autenticandosi per\u00f2 con le proprie credenziali invece che con quelle di \"root\". Al contrario del comando \"su\" ci\u00f2 permette di evitare di dover diffondere le credenziali di \"root\", semplificando cos\u00ec la gestione della sicurezza. Questo \u00e8 ad esempio il comportamento predefinito dei sistemi \"Ubuntu\" per tutti gli utenti membri del gruppo speciale \"admin\".\nAspetti legati alla sicurezza.\nDal punto di vista della sicurezza occorre tuttavia tenere ben presente che, bench\u00e9 sia possibile limitare i comandi ed i relativi parametri, \"sudo\" non effettua controlli di sorta sull'integrit\u00e0 dei file eseguibili che esso va ad avviare, ed \u00e8 quindi importante assicurarsi che essi non possano essere alterati o sostituiti da utenti non privilegiati, e in particolare da quelli che li eseguono tramite \"sudo\": in caso contrario, l'utente non privilegiato potrebbe alterare tali file in modo da eseguire codice arbitrario, e poi eseguirli con i privilegi concessi tramite \"sudo\", di fatto creando un buco di sicurezza. Ci\u00f2 si pu\u00f2 prevenire ad esempio tramite il meccanismo dei permessi del sistema operativo.\nAltre differenze rispetto al comando \"su\" consistono nella possibilit\u00e0 di configurare \"sudo\" per casi specifici in modo da non richiedere affatto autenticazione (utile per realizzare \"script\" non interattivi e non privilegiati che debbono effettuare alcune operazioni privilegiate) e/o limitare i comandi eseguibili ed i relativi parametri.\nSintassi.\nLa sintassi generale di \"sudo\" \u00e8 la seguente:\n sudo [\"opzioni\"] [\"variabile1\"=\"valore1\" \u2026] [--] [\"comando\" [\"arg1\" \u2026]]\nIl parametro facoltativo \"comando\" indica il comando da eseguire, ed i parametri \"arg\" sono i suoi parametri. \u00c8 possibile assegnare delle variabili d'ambiente per l'esecuzione del \"comando\" facendolo precedere da parametri nella forma \"variabile\"=\"valore\".\nIl doppio trattino -- (facoltativo) indica che i parametri successivi non sono da considerarsi opzioni o assegnazioni di variabili.\nTra le \"opzioni\" principali vi sono:\n\u00c8 inoltre possibile accedere alla shell come utente root digitando:\n sudo su\nEsempi.\nEsegue con l'identit\u00e0 dell'utente \"root\" il comando apt-get install apache:\n sudo apt-get install apache\nAvvia il comando psql con l'identit\u00e0 dell'utente postgres e preimpostando la variabile d'ambiente LD_LIBRARY_PATH:\n sudo -u postgres LD_LIBRARY_PATH=/usr/local/postgres/lib psql\nAvvia la \"shell\" predefinita dell'utente alice:\n sudo -u alice -i"}
{"id": "1145726", "revid": "125466923", "url": "https://it.wikipedia.org/wiki?curid=1145726", "title": "Maria Montessori - Una vita per i bambini", "text": "Maria Montessori - Una vita per i bambini \u00e8 una miniserie televisiva in due puntate andata in onda per la prima volta luned\u00ec 28 e mercoled\u00ec 30 maggio 2007 su Canale 5. Per il successo ottenuto, la fiction risulta prima tra le pi\u00f9 viste della stagione televisiva.\nDescrizione.\nLa fiction, girata a Torino, narra la storia di Maria Montessori, famosa pedagogista italiana ideatrice del metodo che porta il suo nome, ancora oggi famoso e applicato in tutto il mondo. I riflettori sono puntati non solo sui continui successi professionali della prima dottoressa italiana in \"Medicina e Chirurgia\", ma anche sulla sua spiacevole situazione privata: il paradosso di una donna che cresce ed educa migliaia di bambini con passione, ma non pu\u00f2 occuparsi del suo.\nQuello di Maria Montessori \u00e8 uno dei pochi ruoli non comici interpretato da Paola Cortellesi in televisione. L'attrice, nota per i suoi spettacoli teatrali lodati da pubblico e critica, e per le sue parodie in \"Mai dire Grande Fratello\", si \u00e8 detta entusiasta di questa opportunit\u00e0. Inizialmente, il ruolo era stato scritto per Claudia Pandolfi, ma un'imprevista gravidanza dell'attrice ha fatto s\u00ec che la Cortellesi prendesse il suo posto. Le riprese sono durate nove settimane; ogni giorno, Paola Cortellesi si \u00e8 dovuta sottoporre a due ore di trucco per vestire i panni di Maria Montessori.\nTrama.\nRoma, 1892. Maria Montessori (Paola Cortellesi), prima donna in Italia, inizia a frequentare la facolt\u00e0 di Medicina e Chirurgia, sostenuta dai genitori, in particolare dalla madre Renilde (Giulia Lazzarini), che per tutta la sua vita rimane un punto di riferimento. Viene per\u00f2 accolta con freddezza dai colleghi maschi.\nProprio all'Universit\u00e0 conoscer\u00e0 Giuseppe Ferruccio Montesano (Massimo Poggio), l'uomo con cui avr\u00e0 una travagliata relazione e anche un figlio, che non potr\u00e0 crescere, costretta dall'aristocratica famiglia Montesano, per evitare scandali.\nEpisodi.\nEpisodio 1.\nContro la volont\u00e0 paterna, ma con il sostegno della madre, Maria Montessori nel 1889 si iscrive alla Facolt\u00e0 di Medicina suscitando scalpore tra gli studenti poich\u00e9 \u00e8 la prima donna a Roma ad iscriversi a quel corso di Laurea. Qui incontra un giovane ed aristocratico professore di Psichiatria, Giuseppe Ferruccio Montesano, e, affascinata dal suo progetto di recupero dei bambini orfani o ritardati chiusi nei manicomi, gli chiede di collaborare con lui. Questi, colpito dalla sua determinazione, alla fine, accetta. Nel corso della collaborazione, tra loro sboccia l'amore, solo che, per il timore di compromettere sia la credibilit\u00e0 del loro impegno scientifico sia il finanziamento statale per la creazione di una clinica specialistica per l'infanzia, Giuseppe Ferruccio Montesano le chiede di mantenere segreta la loro relazione.\nDopo la laurea Maria Montessori partecipa, con grande successo, ad un importante convegno di pediatria per convincere il Ministro a concedere a lei e Montesano il finanziamento per la clinica. Intanto, per\u00f2, Maria Montessori scopre di essere incinta e ne parla a Giuseppe Ferruccio Montesano che, plagiato dalla madre, donna ricca ed aristocratica, calcolatrice e conformista, programma per lui il matrimonio con un'amica di famiglia. Giuseppe Ferruccio Montesano infatti promette a Maria Montessori di riconoscere il bambino e di dargli il suo cognome a patto che la sua nascita resti segreta. Dopo la nascita di un maschietto, cui Maria Montessori d\u00e0 il nome Mario, depressa perch\u00e9 lasciata sola nel casolare di campagna dove ha accettato di partorire, viene persuasa dalla madre a tornare a Roma per continuare il suo lavoro con i bambini, in vista della preparazione all'esame di scuola elementare.\nConfidando ancora nell'amore di Giuseppe Ferruccio Montesano, Maria Montessori gli chiede nuovamente di vedere il bambino, e di sposarla, ma lui rifiuta e le confessa di non voler assumere il ruolo di padre e di non voler rinunciare al ruolo di direttore della clinica finanziata dal ministero, di cui lei \u00e8 condirettrice. Affranta per il suo rifiuto ma determinata a non abbandonare il bambino, Maria chiede a sua madre di accudirlo ma, sebbene solidale con lei, la madre le dice di non poterlo fare senza il consenso di Giuseppe Ferruccio Montesano, che \u00e8 il padre legittimo del bambino mentre lei, Maria, per la legge italiana non \u00e8 nulla.\nIntanto Maria Montessori ottiene il plauso delle istituzioni scolastiche per la brillante prova d'esame offerta dai bambini da lei educati e viene nuovamente avvicinata da suo padre che, superato l'iniziale sdegno per la sua maternit\u00e0 illegittima, le fa una delicata e toccante dichiarazione di stima. Rincuorata, Maria Montessori va a casa di Giuseppe Ferruccio Montesano e cerca di persuaderlo, ma qui incontra la madre che, sprezzante, la informa dell'imminente matrimonio del figlio con un'altra donna. Delusa ma decisa a non perdere il suo bambino, Maria Montessori lo va a trovare in campagna dove lo ha affidato ad una balia ma l\u00ec scopre che Mario \u00e8 stato portato altrove dai Montesano.\nEpisodio 2.\nDisperata per la scomparsa del figlio Mario Montesano, Maria Montessori affronta Giuseppe per riaverlo ma lui le rivela che il bambino \u00e8 stato affidato ad una famiglia adottiva e la minaccia di allontanarla per sempre dal figlio se riveler\u00e0 pubblicamente la loro relazione.\nMoralmente distrutta dagli eventi, Maria decide di rinunciare alla direzione della clinica infantile per dedicarsi alla pedagogia e all'insegnamento ai bambini orfani. Colpito dalle sue dimissioni, Giuseppe, che vedeva in lei anche un pericoloso rivale professionale, le rivela l'indirizzo del figlio affinch\u00e9 possa continuare ad incontrarlo.\nPassano dieci anni e la fama del nuovo, rivoluzionario metodo pedagogico di Maria Montessori raggiunge tutta l'Europa e anche gli Stati Uniti; Maria tiene corsi di formazione per futuri insegnanti elementari ed ottiene l'offerta da parte di un ingegnere statale, responsabile della fondazione di un nuovo quartiere a Roma che ospiter\u00e0 famiglie senzatetto, di creare una scuola secondo i suoi canoni, da lei diretta, dove educare i bambini di strada seguendo il suo metodo. Anche in nome dell'amore per Mario, a cui fa sovente visita ma al quale non pu\u00f2 rivelare di essere la madre, Maria Montessori accetta. Nel 1907, all'apertura della scuola, \"la Casa del Bambino\", Maria Montessori rincontra il dottor Accardi, un funzionario del Ministero per l'Educazione, gi\u00e0 conosciuto ai tempi della collaborazione con Giuseppe. Accardi le promette di aiutarla ad ottenere un finanziamento pubblico e, nonostante le difficolt\u00e0 pratiche e la riluttanza dei bambini all'educazione, \"la Casa del Bambino\" ottiene un successo internazionale. Cos\u00ec Maria redige il suo metodo ma, per gelosia, l'ingegner Talamo le revoca l'incarico.\nUna volta divenuto maggiorenne, Mario capisce che Maria Montessori \u00e8 sua madre e decide di andare a vivere con lei, come se fosse suo nipote. Maria Montessori ottiene l'affido da Giuseppe con la promessa di mantenere segreta la sua paternit\u00e0. Delusa intanto per il pallido riconoscimento in patria, Maria con il figlio (che per\u00f2 non viene presentato come tale) raggiunge gli Usa per propagare il suo metodo ma, a San Francisco, Mario si innamora di una giovane donna e decide di non fare ritorno in Italia. All'avvento del fascismo, Accardi, diventato Ministro di Mussolini, le propone l'adozione ufficiale del suo metodo nelle scuole del regime e, sebbene scettica verso il fascismo, lei accetta. Di ritorno dagli Usa, Mario torna a vivere con la madre e si dedica alla lotta antifascista.\nCostretta a formare una mediocre classe di futuri insegnanti, perch\u00e9 scelti dal Duce solo in base alla loro fedelt\u00e0, Maria decide di rinunciare all'incarico ma Accardi, che alla fine ha scoperto il suo segreto ed anche l'attivit\u00e0 antifascista del ragazzo, la minaccia di uno scandalo. Decisa ancora una volta a non piegarsi al ricatto, Maria Montessori, aiutata da un agente a cui insegn\u00f2 da bambino, riesce a fuggire dall'Italia assieme a Mario, che finalmente chiamer\u00e0 pubblicamente: \"mio figlio\"."}
{"id": "1145729", "revid": "26415", "url": "https://it.wikipedia.org/wiki?curid=1145729", "title": "Lido specchiolla", "text": ""}
{"id": "1145731", "revid": "833108", "url": "https://it.wikipedia.org/wiki?curid=1145731", "title": "The New Wave", "text": "The New Wave \u00e8 un singolo del gruppo musicale francese Daft Punk, pubblicato l'11 aprile 1994.\nDescrizione.\nSi tratta della prima pubblicazione realizzata dal duo, che incise una cassetta presentata alla Soma Quality nel 1993. Successivamente il brano \u00e8 stato ulteriormente modificato e trasformato in \"Alive\", contenuto nell'album di debutto del duo \"Homework\"."}
{"id": "1145732", "revid": "1543377", "url": "https://it.wikipedia.org/wiki?curid=1145732", "title": "Crisi dei rifiuti in Campania", "text": "La crisi dei rifiuti in Campania indica lo stato di emergenza relativo allo smaltimento ordinario dei rifiuti solidi urbani (RSU) verificatosi in Campania, dal 1994 al 2012.\nStoria.\nIstituzione del Commissariato.\nL'emergenza dei rifiuti in Campania inizia convenzionalmente l'11 febbraio 1994, con l'emanazione di un decreto dell'allora Presidente del Consiglio dei ministri, Carlo Azeglio Ciampi. Con questo provvedimento il Governo italiano prendeva atto dell'emergenza ambientale che si era venuta a creare nelle settimane precedenti in numerosi centri campani, a causa della saturazione di alcune discariche. Si individuava, per questa ragione, nel Prefetto di Napoli l'organo di Governo in grado di sostituirsi a livello territoriale a tutti gli altri enti locali coinvolti a vario titolo e preposto quindi ad esercitare i poteri commissariali straordinari. Tra il 1994 ed il 1996 la gestione dell'emergenza rifiuti pass\u00f2 attraverso l'ampliamento della capacit\u00e0 di sversamento grazie alla requisizione di diverse discariche private in tutta la regione, poi affidate in gestione all'ENEA.\nCambio di gestione.\nNel marzo 1996 il Governo Dini, allora in carica, interviene nuovamente nella gestione commissariale: al prefetto rimane la gestione del servizio di raccolta, mentre al Presidente della Regione viene affidato il compito di predisporre un \"Piano Regionale\", nonch\u00e9 la competenza per gli interventi urgenti in tema di smaltimento. Nel giugno 1997 il Presidente in carica, Antonio Rastrelli, pubblica il \"Piano Regionale per lo smaltimento dei rifiuti solidi urbani\" che prevede, tra l'altro, la realizzazione di due termovalorizzatori e sette impianti per la produzione di combustibile derivato dai rifiuti (C.D.R. ricavato dalle \"ecoballe\").\nL'appalto per lo smaltimento dei rifiuti.\nNel 1998 il Presidente della Regione Antonio Rastrelli, nella sua qualit\u00e0 di Commissario straordinario, indice quindi la gara d'appalto per l'affidamento ad un soggetto privato dell'intera gestione del ciclo dei rifiuti. La gara si chiude nel 2000, quando il Commissario straordinario \u00e8 il nuovo Presidente della Regione Antonio Bassolino, e vincitrice risulta un'Associazione Temporanea di Imprese denominata FIBE, che si aggiudica l'appalto per la costruzione di sette impianti di produzione di combustibile derivato dai rifiuti e di due inceneritori, nonch\u00e9 per la creazione di diverse discariche in Campania. La FIBE (sigla ottenuta dai nomi delle imprese Fisia, Gruppo Impregilo, Babcock Envinronment GmbH, Evo Oberrhausen), ha come capofila la Fisia Italimpianti, controllata del gruppo Impregilo. La societ\u00e0 vince l'appalto perch\u00e9 offre un prezzo per lo smaltimento dei rifiuti decisamente pi\u00f9 basso delle altre imprese concorrenti e tempi pi\u00f9 rapidi per la consegna degli impianti, mentre la qualit\u00e0 del progetto presentato \u00e8 decisamente scadente rispetto a quello presentato dall'altra concorrente ATI.\nIl contratto non viene peraltro eseguito nemmeno nei termini previsti dall'appaltatore FIBE, che non consegna entro il 31 dicembre 2000 l'impianto di termovalorizzazione da esso stesso localizzato tra grandi proteste ad Acerra, e realizza impianti che producono ecoballe troppo umide, inutilizzabili per la produzione di CDR (per questo fatto \u00e8 attualmente in corso un processo penale innanzi al Tribunale di Napoli). Ciononostante, negli impianti realizzati FIBE continua per anni a produrre ecoballe che non possono essere bruciate, sia per assenza del termovalorizzatore, sia perch\u00e9 non a norma. Se ne accumulano cos\u00ec 5 milioni, corrispondenti a 6 milioni di tonnellate di rifiuti non smaltibili tramite termovalorizzazione, stoccate in giro per la regione.\nNel frattempo, nel luglio 1998 un'apposita commissione parlamentare constata che, dopo quattro anni di gestione commissariale, la Campania \u00e8 ancora in stato di emergenza, e giudica insufficienti gli impianti realizzati o individuati, oltre che poco collaborative le amministrazioni locali. Nel dicembre 2000 Carlo Ferrigno, nuovo prefetto di Napoli, in qualit\u00e0 di Commissario dichiara che le discariche esistenti sono ormai tutte sature ed in alcune sono stati sversati rifiuti al di l\u00e0 delle loro capacit\u00e0, con gravi conseguenze igienico-sanitarie per chi vive nei paraggi; inoltre stigmatizza l'opposizione delle amministrazioni locali ad ospitare gli impianti di produzione di combustibile derivato dai rifiuti. La Regione decide allora di continuare ad utilizzare comunque la discarica di Palma Campania, la cui bonifica \u00e8 per\u00f2 condizionata all'individuazione di altre soluzioni. Nel frattempo entrano in funzione tre impianti di vagliatura e triturazione, e quattro di imballaggio.\nLa crisi della raccolta.\nIn mancanza della piena attuazione del piano regionale, dovuta in massima parte all'inadempimento contrattuale della FIBE, e al mancato decollo della raccolta differenziata per la quale erano stati assunti migliaia di lavoratori presso i vari Consorzi di Bacino costituiti \"ad hoc\" nel 1993, all'inizio del 2001 si registra una nuova pesante crisi nella raccolta, che viene superata riaprendo provvisoriamente le discariche di Serre e Castelvolturno, ed inviando mille tonnellate al giorno di rifiuti verso altre regioni, quali la Toscana, l'Umbria e l'Emilia-Romagna, nonch\u00e9 all'estero, in Germania. Alla fine del 2001 entrano in funzione gli impianti di produzione di combustibile derivato da rifiuti di Caivano, Avellino e Santa Maria Capua Vetere, seguiti nel 2002 da quelli di Giugliano, Casalduni e Tufino, ed infine di Battipaglia nel 2003. Ci\u00f2 nonostante la Campania, in mancanza di una percentuale di raccolta differenziata apprezzabile e dei termovalorizzatori, non \u00e8 ancora autosufficiente, mancando un'autonoma capacit\u00e0 di trattare quasi un milione di tonnellate annue di combustibile derivato dai rifiuti, e pi\u00f9 di un milione di tonnellate annue da conferire direttamente in discarica o stoccare in attesa di trattamento speciale.\nIl biennio 2007-2008.\nNel corso del 2007, con la progressiva saturazione delle discariche, si verifica quindi una nuova e pi\u00f9 grave crisi nella gestione dei rifiuti, che induce il Governo Prodi in carica ad intervenire direttamente individuando nuovi siti da destinare a discarica ed orientando la soluzione del problema verso la regionalizzazione dello smaltimento dei rifiuti, autorizzando la costruzione di tre nuovi inceneritori e superando, in questo modo, l'impostazione della gestione commissariale di Antonio Bassolino, che ormai ruotava tutta intorno alla travagliata costruzione di un unico megainceneritore ad Acerra. L'ordinanza per la costruzione degli inceneritori viene firmata il 31 gennaio 2008, mentre ancora il 25 gennaio 2008 la giunta comunale di Napoli approvava una spesa di 228.000 euro per una \"Analisi sulla percezione della qualit\u00e0 del proprio territorio/ambiente, durante l'emergenza rifiuti, da parte delle imprese e dei cittadini campani rispetto a quella dei cittadini del resto d'Italia\", poi revocata.\nPer la gestione delle nuove criticit\u00e0 emerse, quindi, con ordinanza n. 3639 dell'11 gennaio 2008, il Presidente del Consiglio Romano Prodi nomina nuovo commissario per l'emergenza rifiuti l'ex capo della Polizia di Stato Gianni De Gennaro, con l'obiettivo di risolvere la situazione entro quattro mesi. Riprendono cos\u00ec i trasferimenti di rifiuti verso la Germania tramite ferrovia, con un costo nettamente inferiore rispetto a quanto il commissariato per l'emergenza spendeva per smaltirli in Campania. Inoltre vengono individuate ulteriori nuove aree da adibire a discarica, tra cui la discarica chiusa nel quartiere di Napoli Pianura, e successivamente una cava dismessa nel quartiere di Chiaiano, al confine con il comune di Marano di Napoli, ma subito monta la violenta protesta della cittadinanza locale (protesta pi\u00f9 volte culminata con l'incendio doloso e la distruzione, da parte dei pi\u00f9 facinorosi, di autobus del trasporto pubblico in transito in zona). Il mandato del commissario viene nel frattempo prorogato alla scadenza dal dimissionario governo Prodi, e la situazione, ancora lontana dall'essere risolta, degenera con gravi ripercussioni sull'ordine pubblico.\nIl 21 maggio 2008, quindi, il nuovo Governo appena insediato, presieduto da Silvio Berlusconi, tiene il suo primo consiglio dei ministri proprio a Napoli, ed approva un decreto legge (n. 90 del 23 maggio 2008, convertito in legge n. 123 del 14 luglio 2008) con cui viene autorizzata una operazioni di ordine pubblico definita poi Operazione Strade Pulite. Il decreto poi, allo scopo di avviare definitivamente un ciclo integrato dei rifiuti, stabilisce la costruzione di quattro, anzich\u00e9 tre nuovi inceneritori, si individuano dieci siti in cui realizzare altrettante nuove discariche - che vengono contestualmente dichiarate zone di interesse strategico nazionale di competenza militare - e si prevedono sanzioni fino al commissariamento per i Comuni che non dovessero portare a regime la raccolta differenziata. Si prevede, inoltre, la cessazione dello stato di emergenza per il 31 dicembre 2009, nonch\u00e9 la nomina a sottosegretario alla Presidenza del Consiglio con delega all'emergenza rifiuti del capo della Protezione civile Guido Bertolaso, gi\u00e0 commissario nel 2006-2007.\nAll'art. 9, tuttavia, il decreto in questione, in deroga a tutte le norme vigenti in materia, comprese quelle comunitarie, autorizza lo smaltimento nelle nuove discariche anche dei rifiuti pericolosi contraddistinti dai codici CER 19.01.11, 19.01.13, 19.02.05 e 19.12.11, fattore che rende ancora pi\u00f9 ferma l'opposizione alla loro realizzazione da parte delle popolazioni locali, mentre l'art. 3, in deroga alle norme del codice di procedura penale e dell'ordinamento giudiziario, prevede l'anomala attribuzione alla Procura della Repubblica presso il Tribunale di Napoli della competenza esclusiva ai fini dell'accertamento dei reati ambientali commessi su tutto il territorio della Campania.\nCon ordinanza del 16 luglio 2008, il Presidente del Consiglio dispone, poi, il commissariamento \"ad acta\" dei sette impianti per la produzione di CDR realizzati dalla FIBE, nel frattempo convertiti in impianti per la semplice tritovagliatura e l'imballaggio dei rifiuti.\nIl 18 luglio l'emergenza (nell'emergenza) dovuta alla mancata raccolta dei rifiuti solidi urbani in Campania viene dichiarata chiusa, anche se, in mancanza dell'entrata in funzione di tutti i termovalorizzatori previsti e di una soddisfacente raccolta differenziata, un ciclo industriale dei rifiuti non pu\u00f2 dirsi stabilmente avviato, e restano ancora da smaltire cinque milioni di ecoballe in giacenza. Nell'ottobre 2008, A2A \u00e8 stata nominata per gestire la crisi dei rifiuti dopo la risoluzione del contratto con FIBE nel novembre 2005.\nNel tentativo di contenere l'indiscriminato accumulo di rifiuti non smaltibili ordinariamente, ed a conferma, inoltre, della difficolt\u00e0 di uscire effettivamente dallo stato di emergenza, il 6 novembre 2008 il Governo approva il decreto-legge n. 172, contenente una serie di norme valevoli per i territori in stato di emergenza per lo smaltimento dei rifiuti, tra le quali la previsione dello specifico reato di abbandono di rifiuti pericolosi, speciali ovvero ingombranti, punito con la reclusione fino a cinque anni.\nDopo l'apertura della contestata discarica di Chiaiano, avvenuta il 18 febbraio 2009 ed il cui esaurimento \u00e8 previsto per l'ottobre 2011, il 26 marzo 2009, dopo l'ultimazione dei lavori, viene quindi avviata la fase di collaudo del termovalorizzatore di Acerra. Nel frattempo per\u00f2 le combustioni procedono bruciando rifiuti \"tal quale\" anzich\u00e9 CDR, impedendo un collaudo pieno della struttura e dando luogo ad emissioni di PM10 oltre i limiti di legge nel 30% dei giorni di attivit\u00e0, superiori di ben 11 volte gli stessi limiti nelle prime due settimane di ottobre 2009, secondo i dati ARPAC (gli unici disponibili, in quanto l'Osservatorio Ambientale del termovalorizzatore non fornisce dati sulle emissioni di polveri sottili). Il 15 giugno viene poi aperta anche una discarica sul Vesuvio, la cosiddetta Cava Sari di Terzigno, la cui capacit\u00e0 di 750.000 metri cubi, secondo le prime stime, avrebbe dovuto consentire lo sversamento di rifiuti fino all'estate del 2011, ma che, dati i conferimenti medi, si esaurir\u00e0 prima del tempo previsto, tra gennaio e febbraio del 2011. L'apertura della prevista seconda discarica di Terzigno, la cosiddetta Cava Vitiello, che sarebbe stata la pi\u00f9 grande d'Europa, viene scongiurata dall'insurrezione dei cittadini di Boscoreale, Boscotrecase e Terzigno nella seconda met\u00e0 del 2010.\nLa cessazione dello stato di emergenza e la fine.\nNel 2009 il governo ha stabilito la fine dello stato di emergenza tramite un decreto legge, che ha fissato la data del 31 dicembre 2009 quale termine finale dello stato di emergenza e del commissariamento straordinario. Il termovalorizzatore, che a pieno regime avrebbe dovuto bruciare circa 2.000 tonnellate di rifiuti tritovagliati al giorno, nei fatti non riesce per\u00f2 a superare le 500 tonnellate effettive per i numerosi guasti che nel tempo hanno fermato due forni su tre, quando non l'intero impianto, il cui collaudo del 16 luglio 2010 peraltro non risulta a tutt'oggi certificato.\nIl 16 settembre 2010 il problema si ripresenta quindi nel capoluogo campano con 120 tonnellate. Una settimana dopo gi\u00e0 se ne contano 600. Il 28 ottobre 2010 il presidente del consiglio Silvio Berlusconi dichiara che Napoli sarebbe stata liberata dai rifiuti nel giro di tre giorni. Eppure, circa un mese dopo, il 22 novembre l'Unione europea ha ammonito l'Italia dichiarando che la situazione non \u00e8 dissimile da quella del 2008. Nonostante le ordinanze sindacali e l'intervento del governo di fine novembre 2010, l'emergenza rifiuti si \u00e8 protratta per l'intero mese di dicembre, risolvendosi verso la met\u00e0 di gennaio 2011, con l'apertura delle discariche di Chiaiano e Tufino.\nTuttavia, il problema si \u00e8 ripresentato gi\u00e0 a partire dal 1\u00ba febbraio successivo a causa della momentanea chiusura della discarica di Chiaiano. La spazzatura dalle strade di Napoli scomparir\u00e0 definitivamente solo a cavallo tra agosto e settembre 2011 con l\u2019insediamento Comunale della giunta De Magistris con il trasferimento in Olanda di 248.000 tonnellate di rifiuti, l'Asia, la societ\u00e0 che per conto del comune di Napoli raccoglie i rifiuti, strinse due intese preliminari con societ\u00e0 olandesi per trasferire nel paese nordeuropeo appunto 248.000 tonnellate di rifiuti prodotti dagli STIR della provincia di Napoli andando ad alleggerire lo smaltimento nel Termovalorizzatore di Acerra le cui piazzole esterne di stoccaggio risultavano spesso sature.\nLa prima delle due intese fu sottoscritta da Asia con la societ\u00e0 che svolge il servizio di smaltimento rifiuti per diversi comuni Olandesi. In questo caso furono trasferiti in Olanda 48.000 tonnellate di rifiuti nel periodo compreso tra settembre 2011 e marzo 2012.\nLa seconda intesa fu invece stilata con un consorzio costituito da societ\u00e0 a capitale pubblico di diverse citt\u00e0 d'Olanda e prevedeva il trasferimento di 200.000 tonnellate di rifiuti in 24 mesi. \nPer facilitare le operazioni di trasferimento e carico dei rifiuti sulle navi con una delibera comunale alcuni capannoni dell\u2019autoparco As\u00eca sito in via Benedetto Brin furono adibiti a sito di stoccaggio in modo tale da facilitare il trasferimento nel Porto di Napoli.\nSar\u00e0 quindi avviata la gara europea dal Comune, d'intesa con l'autorit\u00e0 portuale di Napoli, per la gestione pluriennale del servizio di caricamento rifiuti sulle navi con la sottoscrizione di un contratto tra l\u2019azienda che vincer\u00e0 la gara per il caricamento dei rifiuti sulle navi ed il costituendo organismo paritetico tra Asia e Sapna.\nOggi in citt\u00e0 la situazione \u00e8 decisamente migliorata salvo alcune criticit\u00e0 dovute comunque ad un sistema di smaltimento dei rifiuti ancora troppo fragile.\nA Napoli la percentuale di raccolta differenziata ha raggiunto il 42% mentre la media Regionale si attesta al 53%.\nI rifiuti tal quale vengono tutt\u2019oggi vengono conferiti nei sette impianti STIR prima trattati (eliminando la frazione Umida e le frazioni Inerti), imballati ed inviati ad incenerimento nel Termovalorizzatore di Acerra.\nLa parte organica viene invece stabilizzata sempre all\u2019interno degli STIR ed inviata nelle ultime due discariche attive in Campania di Savignano Irpino e San Tammaro, prossime alla saturazione o inviato fuori Regione e in Austria.\nDescrizione.\nProcedure di infrazione e inchieste giudiziarie.\nIl 27 giugno 2007 la Commissione europea ha avviato una procedura di infrazione contro l'Italia per la crisi cronica dei rifiuti che coinvolge Napoli e il resto della regione Campania. Il 4 marzo 2010 la Corte di giustizia europea del Lussemburgo si \u00e8 quindi pronunciata sul ricorso della Commissione, condannando l'Italia sul caso dei rifiuti in Campania.\nIl 31 luglio 2007 la Procura della Repubblica di Napoli deposita le richieste di rinvio a giudizio per gran parte degli indagati nell'ambito dell'inchiesta sull'emergenza rifiuti in Campania, ipotizzando i reati di truffa aggravata e continuata ai danni dello Stato e frode in pubbliche forniture, falso ed abuso d'ufficio a carico di 28 imputati; tra questi Antonio Bassolino, gi\u00e0 Commissario straordinario e Presidente della Regione Campania in carica, insieme ai suoi collaboratori diretti (il sub commissario Giulio Facchi ed il vice commissario Raffaele Vanoli) nonch\u00e9 Piergiorgio Romiti e Paolo Romiti, vertici della Impregilo (affidataria dell'appalto dello smaltimento dei rifiuti), le societ\u00e0 Impregilo, Fibe, Fisia Italimpianti, Fibe Campania e Gestione Napoli.\nIn particolare, le imprese affidatarie degli appalti per la costruzione degli inceneritori e degli impianti di C.D.R. sono accusate dalla Procura di Napoli di non aver rispettato i contratti, avendo progettato inceneritori non idonei e prodotto ecoballe di cdr scadente o inutilizzabile; tali irregolarit\u00e0, inoltre, sarebbero state possibili solo grazie alla complicit\u00e0 e connivenza del Commissariato per l'emergenza, che avrebbe omesso i controlli previsti. Le ecoballe, in particolare, risultano costituite di rifiuti \"tal quali\" e pertanto non possono essere bruciate, venendo pure stoccate in aree prive delle necessarie misure di sicurezza per l'ambiente; anche la frazione umida prodotta dagli impianti non \u00e8 nelle specifiche, perch\u00e9 non subisce un trattamento adeguato a renderla biologicamente innocua, tant'\u00e8 che il nuovo Commissario straordinario ne dispone l'invio a discarica.\nL'udienza preliminare inizia a met\u00e0 gennaio 2008, nel pieno dell'ennesima crisi dei rifiuti, ed il successivo 29 febbraio il GUP dispone il rinvio a giudizio di tutti gli imputati, lo stesso giorno in cui una donna si d\u00e0 fuoco per protesta davanti alla discarica di Giugliano.\nLa prima udienza del processo \u00e8 fissata per il 14 maggio, e viene subito rinviata a luglio. Gli imputati sono stati assolti tutti con formula piena dalla sentenza emessa nel primo pomeriggio del 4 novembre 2013 dalla V sezione del Tribunale di Napoli (presidente Maria Adele Scaramella, giudici Antonia Napolitano Tafuri e Giuseppe Sassone). Si tratta dell'epilogo del processo su presunti illeciti nella gestione del ciclo dei rifiuti in Campania che ha scagionato gli imputati dalle accuse: in alcuni casi \u00abperch\u00e9 il fatto non sussiste\u00bb, in altri \u00abperch\u00e9 il fatto non costituisce reato\u00bb.\nNel frattempo, un'inchiesta della Procura della Repubblica di Potenza vede indagato anche il Ministro dell'Ambiente Alfonso Pecoraro Scanio per associazione a delinquere e corruzione per alcuni rapporti ipotizzati dai magistrati con imprenditori legati allo smaltimento dei rifiuti.\nIl 27 maggio 2008 25 persone vengono tratte agli arresti domiciliari, come risultato dell'inchiesta per epidemia colposa denominata \"\"Rompiballe\", avviata nel gennaio dello stesso anno.\nTra gli arrestati funzionari come Marta Di Gennaro, vice di Bertolaso all'epoca del suo commissariato, e diversi dipendenti e rappresentanti di aziende collegate al Commissariato per l'emergenza rifiuti in Campania. Le accuse vanno dal traffico illecito di rifiuti al falso ideologico e truffa ai danni dello Stato. Anche il prefetto di Napoli, Alessandro Pansa, riceve nella stessa data un'informazione di garanzia circa presunte irregolarit\u00e0 in atti relativi alla societ\u00e0 FIBE compiuti durante la sua gestione del commissariato rifiuti. Il 24 luglio 2008 la posizione del commissario Bertolaso e degli ex commissari Catenacci e Pansa viene stralciata per decisione della Procura, peraltro contestata da alcuni dei sostituti procuratori. Il 17 dicembre 2009 il Tribunale di Napoli dispone per\u00f2 la trasmissione di tutti gli atti d'indagine alla Procura di Roma, poich\u00e9 nell'inchiesta \u00e8 coinvolto, sia pure con richiesta di archiviazione, anche il PM della procura napoletana Giovanni Corona, ex consulente giuridico del commissariato.\nIl 7 luglio 2008 le societ\u00e0 Fisia Italimpianti, Fibe e Fibe Campania hanno ricevuto la notifica di un avviso di conclusione delle indagini per responsabilit\u00e0 amministrativa, ex D.lgs. 231/01, nell'ambito dell'inchiesta del maggio 2008 condotta dalla Procura di Napoli relativa alla gestione del ciclo di smaltimento dei rifiuti nella regione Campania dopo la risoluzione ex lege dei contratti di affidamento del servizio (15 dicembre 2005) e che vede coinvolti, tra gli altri, ex Commissari Straordinari all'emergenza rifiuti e manager delle societ\u00e0 operative.\nIl 20 giugno 2012 gli imprenditori veneti Stefano e Chiara Gavioli, e alcuni loro collaboratori, sono stati arrestati con l'accusa di associazione per delinquere finalizzata alla bancarotta fraudolenta, falso in bilancio, ricorso abusivo al credito, corruzione, estorsione e riciclaggio. Secondo il procuratore di Napoli Giovanni Melillo, gli arrestati avrebbero in particolare, durante la crisi del 2010, \"tentato di mettere all'angolo l'amministrazione napoletana attraverso il grave ricatto di lasciare la citt\u00e0 affogare nei rifiuti strumentalizzando la situazione emergenziale e la protesta dei lavoratori del settore per costringerla a cedere a infondate e inusitate pretese economiche\"\".\nEconomia del problema.\nL'export verso la Germania costa 215 euro per tonnellata equivalenti nel 2007 a 400.000 euro al giorno, met\u00e0 dei quali per il trasporto. Ci\u00f2 nonostante il prezzo \u00e8 competitivo rispetto al loro smaltimento in Italia o nella stessa Campania dove costa da un minimo di 290 euro a tonnellata fino ad oltre 1.000 euro (120 euro per farne ecoballe, 20 euro per il trasporto, 150 euro l'anno per lo stoccaggio provvisorio che in alcuni casi ormai va avanti da un decennio).\nLa lentezza nella costruzione di inceneritori e termovalorizzatori in Campania, nonostante l'insistente disponibilit\u00e0 di citt\u00e0 come Salerno, ha portato alcune aziende italiane e straniere a proporsi per smaltire tutti i rifiuti prodotti: la bresciana ASM, la francese Veolia, la spagnola Abertis e la tedesca Remondis.\nLa situazione \u00e8 comunque paradossale laddove si consideri che, come dichiarato dalla portavoce del Ministero dell'Ambiente della Sassonia, contrariamente a quanto rivelato dai mass media italiani, i rifiuti campani spediti in Germania non vengono inceneriti, ma differenziati e riciclati per ricavarne materie prime secondarie e composti organici che verranno venduti all'industria, sottolineando che niente \u00e8 finito in discarica, in quanto il residuo viene trattato con un impianto meccanico-biologico a freddo (un cable pubblicato da wikileaks risalente al 13 febbraio 2008 per\u00f2 afferma il contrario e mostra come l'allora presidente del consiglio Romano Prodi e l'allora commissario Gianni De Gennaro descrivessero la situazione come \"tragica\", proponendo inizialmente come alternativa l'esportazione dei rifiuti nei paesi in via di sviluppo; ipotesi poi scartata in favore del trasferimento agli impianti di incenerimento tedeschi per non rischiare un enorme danno di immagine).\nCriminalit\u00e0 organizzata.\nLa \"commissione parlamentare d'inchiesta sul ciclo dei rifiuti\" ha indagato sulle attivit\u00e0 illecite ad esso connesse in Campania accertandone la commistione con la criminalit\u00e0 organizzata.\nLe infiltrazioni malavitose iniziarono in realt\u00e0 a delinearsi nei primi anni novanta quando Nunzio Perrella, ex affiliato del clan Puccinelli, decise di aderire al programma riservato ai pentiti e a rivelare le prime indiscrezioni. Si trattava di un giro di affari, sorto in seguito alla privatizzazione da parte dell'amministrazione municipale di Napoli della gestione dei rifiuti, che permetteva un introito notevole per ogni passaggio: produzione, raccolta, sversamento e discarica. Accanto ai rifiuti urbani, poi, si accumulano quelli speciali, cos\u00ec come affermato dalle Procure di Napoli e di Santa Maria Capua a Vetere, secondo le quali tra Napoli e Caserta sono state sversate pi\u00f9 di 18.000 tonnellate di rifiuti tossici provenienti da Brescia, 6.500 tonnellate dalla Lombardia e quantit\u00e0 inimmaginabili di liquami industriali da Venezia e Forl\u00ec.\nNel dicembre 2000 si scopr\u00ec un'estorsione di 60 milioni di lire ai danni di una cordata di imprenditori per la raccolta e lo smaltimento, in seguito alla quale furono tratti in arresto alcuni affiliati al clan \u201cLa Torre\u201d che, insieme a quello dei \u201cCasalesi\u201d, gestivano una fitta rete di affari con prezzi di 9-10 centesimi al chilogrammo rispetto al prezzo di mercato (21-62 cent/kg). I clan, secondo le indagini, erano riusciti a garantire che 800 tonnellate di terre contaminate da idrocarburi, propriet\u00e0 di un'azienda chimica, fossero trattate al prezzo di 25 cent/kg, con un risparmio dell'80%: una montagna di 14600 metri con una base di 3 ettari, tale da competere persino con il traffico di armi o droga.\nComplessivamente, le indagini dimostrano la commistione tra politica, economia e criminalit\u00e0. La tipologia associativa del consorzio, ad es., rappresenta il sistema ideale per aggirare tutti i meccanismi di controllo: pi\u00f9 amministrazioni municipali si mettono insieme per formulare prezzi inferiori e raccogliere a livelli superiori. In altre parole, il consorzio acquista le societ\u00e0 di raccolta a cifre abnormi attraverso fatturazioni false, quindi i privati tengono per s\u00e9 gli utili e caricano sul consorzio le perdite. Nell'inchiesta della Procura di Napoli ci sono decine di intercettazioni in cui Giuseppe Valente, di Forza Italia, grida ordini ai fratelli Orsi su come gestire le attivit\u00e0. I fratelli Orsi, per\u00f2, risultavano iscritti alla sezione locale dei Democratici di Sinistra, avendo persino proposto finanziamenti alla campagna elettorale di Rifondazione Comunista.\nCause.\nLe cause alla base dell\"emergenza rifiuti\" in Campania erano complesse: vi era una commistione di errori tecnico-amministrativi e di interessi politici, industriali e malavitosi. Di fatto, esse potevano essere in parte individuate nei ritardi di pianificazione e di preparazione di discariche idonee, avvenute solamente dal 2003; nell'inadeguato trattamento dei rifiuti urbani nei sette impianti di produzione di combustibile derivato dai rifiuti (cdr), originariamente costruiti e gestiti da societ\u00e0 del Gruppo Impregilo; nei ritardi nella pianificazione e nella costruzione di inceneritori, dovuti anche a prescrizioni della magistratura sui progetti in essere e finalizzate ad una maggiore tutela dell'ambiente e a contrastare la camorra; nei ritardi nella pianificazione e nella costruzione di impianti di compostaggio della frazione organica dei rifiuti proveniente da raccolta differenziata, ed infine nei bassi livelli medi della stessa, che nel 2007 nella Provincia di Napoli si fermava ad un misero 8%.\nAl di l\u00e0 delle cause tecniche ed amministrative, va per\u00f2 anche sottolineato come lo stato di emergenza rappresentasse di per s\u00e9 una situazione economicamente vantaggiosa non solo per la criminalit\u00e0 organizzata campana - che con la \"gestione illecita dei rifiuti\" poteva raccogliere profitti anche maggiori che con il traffico di droga o le estorsioni - ma anche per larghi settori dell'imprenditoria legale (dietro la quale si cela talvolta comunque la camorra), che da un lato approfittavano del sistema di smaltimento illegale per abbattere i costi, e dall'altro entravano direttamente nella gestione della crisi. Ci\u00f2 determin\u00f2 quindi il perpetuarsi di una situazione in cui, di fronte a forti interessi economici, pi\u00f9 o meno criminali, stavano istituzioni politiche dimostratesi (almeno fino al biennio 2010-2011) incapaci di contrastarli, quando non li avessero addirittura favoriti.\n\u00c8 stata infine criticata la natura stessa del Commissariato il quale, essendo col tempo diventato di fatto un ente \"ordinario\", con una certa autonomia di spesa e soprattutto con un certo numero di dipendenti, si trov\u00f2 in una situazione di oggettivo conflitto di interessi rispetto al fine per il quale era stato costituito. Infatti, una soluzione definitiva della crisi avrebbe portato anche alla liquidazione del commissariato, che in effetti si ebbe dopo il termine della situazione nel 2012. Ad oggi, infatti, i rifiuti urbani, almeno nella zona centrale di Napoli, sono scomparsi, e la situazione non \u00e8 dissimile a quella di altre grandi citt\u00e0 italiane.\nL'influenza del crimine e la gestione dei rifiuti.\nDal 1994 al 2012, passando per periodi di maggiore o minore criticit\u00e0, i rifiuti solidi urbani in Campania non furono raccolti regolarmente accumulandosi per strada in mancanza di una politica di riduzione dei rifiuti, ed in particolar modo per il sistematico e continuo sabotaggio della raccolta differenziata e degli impianti di CDR (combustibile derivato dai rifiuti), peraltro in alcuni casi pure sequestrati dalla magistratura perch\u00e9 non a norma, e quindi mai effettivamente utilizzati. Il risultato fu la presenza per le strade della regione, e soprattutto delle province di Napoli e Caserta, di cumuli disordinati e malsani di rifiuti che crearono gravi rischi igienico-sanitari per le popolazioni locali, oltre a diversi problemi di ordine pubblico. Quando poi i rifiuti erano dati alle fiamme da cittadini esasperati (ma molto pi\u00f9 spesso dalla stessa malavita che in questo modo tenta di far perdere le tracce dei rifiuti tossici con essi mischiati), si verificavano pericolose emissioni di diossina e casi di intossicazione.\nLe statistiche indicavano un aumento del 12% delle neoplasie al pancreas, ai polmoni e ai dotti biliari con una frequenza significativa verso le donne. Le discariche abusive e gli incendi di rifiuti, soprattutto nelle campagne del casertano, hanno creato gravi problemi, oltre che per la salute, anche per quel che concerne la salubrit\u00e0 delle produzioni agroalimentari. Infatti, per questo motivo, la vendita di prodotti caseari della Campania diminu\u00ec significativamente, e non solo in Italia, ma anche all'estero, dove per il timore che la produzione casearia italiana fosse poco salubre, si prefer\u00ec non importare questi alimenti.\nSanit\u00e0 e igiene.\nLa Protezione Civile nel 2004 ha commissionato uno studio scientifico sulle conseguenze sanitarie della mancata gestione dei rifiuti in Campania ad un\"\u00e9quipe\" di specialisti provenienti dall'Organizzazione Mondiale della Sanit\u00e0, dal Centro Europeo Ambiente e Salute, dall'Istituto Superiore di Sanit\u00e0, dal Consiglio Nazionale delle Ricerche, dall'Osservatorio Epidemiologico della Regione Campania e dall'Agenzia Regionale per la Protezione Ambiente.\nL'analisi dei dati epidemiologici raccolti tra il 1995 e il 2002 ha consentito ai ricercatori di mettere in correlazione diretta i problemi osservati sulla salute pubblica con la mancata gestione del ciclo dei rifiuti urbani e con la presenza di discariche abusive, gestite dalla criminalit\u00e0 organizzata, dove sono stati versati enormi quantitativi di rifiuti industriali, provenienti prevalentemente dall'Italia settentrionale e talvolta dall'estero. In particolare, \u00e8 stato misurato un aumento del 9% della mortalit\u00e0 maschile e del 12% di quella femminile, nonch\u00e9 l'84% in pi\u00f9 dei tumori del polmone e dello stomaco, linfomi e sarcomi, e malformazioni congenite.\nEffetto NIMBY.\nL'insieme delle cause sopra citate, che in particolar modo negli anni 2000 hanno condotto ad una drammatica crisi nella gestione del ciclo di smaltimento dei rifiuti solidi urbani in Campania, ha anche comportato la necessit\u00e0 di trovare soluzioni di breve e medio termine, come la riapertura o la realizzazione di nuove discariche, per superare l'emergenza in tempi rapidi. Ci\u00f2 ha determinato forti proteste da parte della popolazione che vive nei dintorni dei siti di volta in volta individuati allo scopo, secondo quello che viene descritto come \"effetto NIMBY\" (\"Not In My Back Yard\", 'non nel mio giardino'). Tuttavia, \u00e8 necessario sottolineare che i cittadini che si oppongono alla riapertura delle discariche, motivano la propria posizione adducendo che si tratta di scelte relative quasi sempre a cave dismesse fuori norma ed inadeguate per motivi strutturali, geografici e soprattutto per ragioni sanitarie, e tutto ci\u00f2 quando numerose proposte di siti alternativi da parte di insigni geologi restano ignorate, o addirittura quando esistono discariche gi\u00e0 pronte, ma mai utilizzate.\nA tal proposito, per meglio comprendere il paradosso, si consideri ad esempio che la cava dismessa di Chiaiano, individuata tra i nuovi siti da destinare a discarica con il decreto legge n. 90 del 23 maggio 2008, fu acquistata nel 2002 dalla FIBE ad un prezzo otto volte quello di mercato. Spesso, poi, le cave dismesse scelte come siti dal commissariato sono gi\u00e0 state sfruttate dalla criminalit\u00e0 organizzata, che in spregio a qualsiasi norma sanitaria e non, vi ha scaricato ingenti quantit\u00e0 di rifiuti industriali altamente cancerogeni. Inoltre, ci sono casi in cui siti utilizzati come discarica distano da abitazioni civili solo poche decine di metri, a volte anche a causa dell'abusivismo edilizio. E questo perch\u00e9 le organizzazioni criminali in quelle cave effettuano prima lo sterro, poi le riempiono di rifiuti tossici ed infine cementificano con la costruzione di case pi\u00f9 o meno abusive, guadagnandoci due volte.\nAltre criticit\u00e0 in Italia.\nLa questione dello smaltimento dei rifiuti in Italia non \u00e8 un discorso legato alla sola Campania. A met\u00e0 degli anni Novanta fu Milano a dover fare i conti con la spazzatura in strada; in seguito si sono avute emergenza di questo tipo in Sicilia e in Calabria, nonch\u00e9 nel Lazio e soprattutto a Roma, mentre continua ad essere in bilico in altre realt\u00e0 del Paese."}
{"id": "1145736", "revid": "3831", "url": "https://it.wikipedia.org/wiki?curid=1145736", "title": "Castello Svevo di Bari", "text": ""}
{"id": "1145737", "revid": "3831", "url": "https://it.wikipedia.org/wiki?curid=1145737", "title": "Castello di Sannicandro", "text": ""}
{"id": "1145754", "revid": "26415", "url": "https://it.wikipedia.org/wiki?curid=1145754", "title": "Pittula", "text": ""}
{"id": "1145761", "revid": "1924342", "url": "https://it.wikipedia.org/wiki?curid=1145761", "title": "Da Funk", "text": "Da Funk \u00e8 un singolo del gruppo musicale francese Daft Punk, pubblicato l'8 maggio 1995 come primo estratto dal primo album in studio \"Homework\".\nDescrizione.\nBasato principalmente su un solo riff, la canzone e il relativo video, diretto da Spike Jonze, sono considerati classici della musica house e techno degli anni novanta.\nIl singolo \u00e8 stato originariamente commercializzato dalla Soma Quality Recordings nel formato 12\" con \"Rollin' &amp; Scratchin\"' nel lato B, mentre nel 1996 \u00e8 stato ristampato dalla Virgin Records in vari formati e con la presenza dell'inedito \"Musique\"."}
{"id": "1145765", "revid": "74801", "url": "https://it.wikipedia.org/wiki?curid=1145765", "title": "Sylvanus Olympio", "text": "Biografia.\nOlympio fu Primo ministro del Territorio Francese del Togo dal 1958 al 1960 e successivamente Primo ministro del Togo indipendente fino 1961. Con l'indipendenza del Togo, nel 1960, fu eletto Presidente, sconfiggendo il suo diretto avversario Nicolas Grunitzky. In seguito alla vittoria di Olympio, alcuni suoi oppositori politici furono imprigionati, esiliati, o perseguitati dalla milizia del presidente, nota come \"ablode sodja\". Vennero inoltre banditi tutti i partiti politici eccetto quello del presidente.\nLa politica presidenziale di Olympio fu apertamente filo-occidentale. Furono mantenuti anche buoni rapporti con gli altri stati africani, con l'eccezione del Ghana, guidato da Kwame Nkrumah.\nNel 1963, il governo di Olympio fu rovesciato da un colpo di Stato organizzato da un veterano dell'esercito francese coloniale, Gnassingb\u00e9 Eyad\u00e9ma. Olympio venne ucciso, ed Eyad\u00e9ma sostenne di essere stato lui stesso a sparare il colpo decisivo. In generale, la popolazione del Togo non mostr\u00f2 ostilit\u00e0 nei confronti dei militari insorti.\nGilchrist Olympio, figlio di Sylvanus, \u00e8 oggi il principale leader dell'opposizione."}
{"id": "1145769", "revid": "585241", "url": "https://it.wikipedia.org/wiki?curid=1145769", "title": "Sugo di pomodoro", "text": ""}
{"id": "1145773", "revid": "339392", "url": "https://it.wikipedia.org/wiki?curid=1145773", "title": "Sfigatto", "text": ""}
{"id": "1145776", "revid": "158286", "url": "https://it.wikipedia.org/wiki?curid=1145776", "title": "Alfabeto cinese", "text": ""}
{"id": "1145777", "revid": "2016452", "url": "https://it.wikipedia.org/wiki?curid=1145777", "title": "Dramma della gelosia (tutti i particolari in cronaca)", "text": "Dramma della gelosia (tutti i particolari in cronaca) \u00e8 un film del 1970 diretto da Ettore Scola, interpretato da Marcello Mastroianni, Monica Vitti e Giancarlo Giannini.\nPresentato in concorso al 23\u00ba Festival di Cannes, valse a Mastroianni il premio per la migliore interpretazione maschile.\nTrama.\nBuona parte del film rappresenta degli eventi ricostruiti sulla base delle testimonianze addotte a un processo, la causa del quale verr\u00e0 chiarita solo alla fine. Oreste Nardi, muratore romano ormai maturo e un po' malridotto, comunista convinto, ad una Festa de l'Unit\u00e0 incontra e s'innamora, corrisposto, di Adelaide Ciafrocchi, una fioraia che ha un banco al cimitero del Verano a Roma. Tra i due nasce una passione di cui viene a conoscenza Antonia, la moglie di Oreste, molto pi\u00f9 anziana di lui, che va per un chiarimento ad incontrare Adelaide, la quale malauguratamente la scambia per la mamma di Oreste. Ne nasce una zuffa e Adelaide finisce all'ospedale per la prima volta. Oreste, da buon attivista, partecipa ad una manifestazione del PCI dove viene manganellato assieme a Nello Serafini, un pizzaiolo toscano, di cui diventa amico e a cui incautamente fa conoscere Adelaide, che ben presto s'innamora, corrisposta, del toscano.\nNasce quindi una relazione a tre che Adelaide non riesce a risolvere poich\u00e9 ama ambedue gli uomini. \nPrima che possa decidere per\u00f2 Oreste scopre di essere cornuto e si vendica portandola nella pizzeria dove lavora Nello e una volta l\u00ec fa una piazzata davanti a tutti. Ne scaturisce poi una rissa e Adelaide finisce per la seconda volta in ospedale.\nComincia una seduta di psicoanalisi e dopo quella, tormentata dai sensi di colpa, tenta il suicidio e cos\u00ec va in ospedale per la terza volta, riuscendo per\u00f2 a salvarsi. La donna decide allora di abbandonare entrambi, e dietro consiglio di sua sorella Silvana, prostituta timorata di Dio, d\u00e0 inizio a una relazione a scopo matrimoniale con un ricco e grossolano macellaio che per\u00f2 in seguito, nonostante le amorose premure di lui, abbandoner\u00e0. Infine la fioraia sceglie Nello, il giovane e attraente pizzaiolo con cui decide di sposarsi.\nNel frattempo Oreste ha perso il lavoro, e tenta con il malocchio orchestrato dagli zingari di riconquistare Adelaide, ma \u00e8 tutto inutile. Oreste non ha pi\u00f9 speranze, ormai sta perdendo il senno per la sua insana gelosia, e conduce una vita da barbone per sopravvivere. Proprio mentre dorme rifugiato nei Mercati generali, passano in auto Adelaide e Nello che vanno a sposarsi; costretti a fermarsi da Oreste che li ha riconosciuti e che vorrebbe partecipare al loro matrimonio, i due promessi sposi tentano di fuggire ma l'auto non si avvia. Ne nasce una violenta rissa, nella quale Oreste, armato di una cesoia, colpisce involontariamente Adelaide che va definitivamente, per la quarta volta, in ospedale ormai morta. Il processo, quindi, verteva sull'omicidio preterintenzionale della donna da parte di Oreste. Quest'ultimo verr\u00e0 condannato a soli sette anni, essendo riconosciuta l'attenuante della seminfermit\u00e0 mentale; dopo aver scontato la sua pena, finir\u00e0 a vagabondare per la citt\u00e0, ormai uscito completamente di senno, impegnato in immaginarie conversazioni con l'amata Adelaide, convinto di averla per sempre al suo fianco.\nProduzione.\nUno dei simboli dell'architettura post-moderna e del cinema anni '70, Casa Papanice, \u00e8 stata set del film. Per i 50 anni della pellicola e dell'edificio \u00e8 stata realizzata una mostra itinerante: \"L'Italia del boom, fra mura d'artista e fotogrammi d'autore\", curata dal nipote del committente dell'edificio Edmondo Papanice.\nCritica.\nAncora un film della cosiddetta \"commedia all'italiana\" che fin dal titolo, caratteristico degli articoli di cronaca giornalistica riguardanti drammi passionali, s'inserisce nel filone con personaggi tratti dalla subcultura popolare fatta di fotoromanzi e canzonette con in pi\u00f9 il tentativo, non riuscito, di riallacciarsi ai film del neorealismo italiano inserendo nella storia un accento critico alla societ\u00e0 del benessere degli anni '60 italiani. Sono evidenti i riferimenti a film che sfruttano la stessa atmosfera melodrammatica e proletaria ma con minore efficacia nel film di Scola, autore di una regia non particolarmente efficace ed originale.\nViene riproposto anche qui l'accompagnamento alle vicende con un'interpretazione canora dei protagonisti come nel film \"Straziami ma di baci saziami\" di Dino Risi, con la novit\u00e0 di un testo elaborato ad hoc per gli interpreti. I protagonisti della storia appaiono disegnati con tratti eccessivi nella loro caratterizzazione: Marcello Mastroianni, per la prima volta diretto da Scola, appare stralunato e agitato, Monica Vitti, al suo ventiduesimo film, ormai ripete le movenze dei suoi tipici personaggi ingenui e insicuri. Si sente l'assenza dei grandi caratteristi che davano tono e colore ai film della commedia all'italiana. Neanche l'interpretazione di Giancarlo Giannini, giovane interprete finora di film ispirati a canzonette, appare di rilievo anche se da adesso verr\u00e0 considerato un attore comico.\nIl film comunque risulta gradevole soprattutto per i dialoghi efficacemente comici. \u00c8 una pellicola essenzialmente \"parlata\" dove gli stessi protagonisti si rivolgono dallo schermo agli spettatori: un espediente teso a cercare il coinvolgimento e la complicit\u00e0 del pubblico con i personaggi della storia. Marcello Mastroianni vinse la Palma d'oro al Festival di Cannes come miglior attore, forse un riconoscimento tardivo di migliori interpretazioni del grande attore italiano (cfr. M. Morandini, \"Dizionario dei film\", ed. 2007, Zanichelli).\nCritica alla critica di Morandini.\nLa recensione di Morandini risulta datata e soprattutto viziata da pregiudizi ideologici. Gi\u00e0 l'incipit \"Ancora un film della cosiddetta commedia all'italiana\" tradisce un disprezzo per un genere cinematografico che sicuramente l'autore non gradiva; Mastroianni, in una delle sue migliori interpretazioni, viene definito \"stralunato e agitato\" travisando quanto sia proprio il suo personaggio ad esserlo, ed arriva ad insinuare che la Palma d'oro a Cannes non fosse meritata.\nClassico esempio di come le categorie dogmatico-ideologiche di un autore possano corromperne il senso critico e l'onest\u00e0 di giudizio.\n(paragrafo senza fonti, potrebbe essere il parere di un individuo qualunque) [ma ha ragione]"}
{"id": "1145778", "revid": "339392", "url": "https://it.wikipedia.org/wiki?curid=1145778", "title": "Judisches Museum", "text": ""}
{"id": "1145783", "revid": "6923", "url": "https://it.wikipedia.org/wiki?curid=1145783", "title": "Gottfried Merzbacher", "text": "Biografia.\nFiglio di un commerciante ebreo di pellame alla fine degli studi e dopo un periodo di tirocinio come responsabile commerciale a Parigi, Londra e San Pietroburgo intraprende il lavoro del padre. Ma la sua vera passione \u00e8 l'alpinismo.\nNel 1878 scala per primo il Monte Schiara nelle Dolomiti Bellunesi, nel 1881 scala il Totenkirchl e nel 1891 l'Elbrus e altre montagne del Caucaso.\nNel 1901 riceve la laurea ad Honorem dall'universit\u00e0 di Monaco di Baviera.\nTra il 1906 e il 1907 Gottfried Merzbacher conquista il Tienschan in Asia centrale e scopre il lago del ghiacciaio nella valle di Inyltschek chiamato ora in suo onore lago Merzbacher.\nMuore a Monaco di Baviera, il 14 aprile del 1926 a 82 anni, dopo una breve malattia."}
{"id": "1145785", "revid": "1573940", "url": "https://it.wikipedia.org/wiki?curid=1145785", "title": "Coccinellinae", "text": "I Coccinellinae , sono una sottofamiglia di insetti dell'ordine dei Coleotteri (famiglia Coccinellidae), comprendente numerose specie di medie o grandi dimensioni. In questo raggruppamento sono comprese le coccinelle pi\u00f9 familiari; presente in tutto il mondo, costituisce il raggruppamento pi\u00f9 vasto e pi\u00f9 rappresentativo della famiglia.\nDescrizione.\nQueste coccinelle sono caratterizzate dalle dimensioni discrete, con corpo lungo pi\u00f9 di 4-5 mm, glabro e dai colori vistosi, con tinte generalmente rosse o gialle. Pu\u00f2 avere una forma marcatamente convessa, fino ad essere emisferica, con femori completamente nascosti alla vista dorsale, oppure allargata.\nIl capo \u00e8 infossato nel protorace e porta antenne di media lunghezza composte da 11 articoli. L'apparato boccale mostra alcuni caratteri tipici: le mandibole sono bifide o multidentate, l'ultimo articolo dei palpi mascellari \u00e8 marcatamente triangolare e molto pi\u00f9 sviluppato degli altri, ricordando la forma di una scure. La forma e lo sviluppo dell'ultimo articolo del palpo mascellare sono caratteri presenti anche in altre sottofamiglie, ma nei Coccinellinae \u00e8 molto pi\u00f9 marcato.\nSistematica.\nLa suddivisione interna di questa sottofamiglia ha subito diverse revisioni. In passato comprendeva un numero di specie molto pi\u00f9 elevato rispetto all'attualit\u00e0, con una suddivisione che ha annoverato fino a 30 trib\u00f9. Attualmente il numero di trib\u00f9 \u00e8 stato ridimensionato:"}
{"id": "1145791", "revid": "599013", "url": "https://it.wikipedia.org/wiki?curid=1145791", "title": "Ngo", "text": ""}
{"id": "1145802", "revid": "1573940", "url": "https://it.wikipedia.org/wiki?curid=1145802", "title": "Epilachninae", "text": "Gli Epilachninae , sono una sottofamiglia di insetti dell'ordine dei Coleotteri (famiglia Coccinellidae). La caratteristica principale di questo raggruppamento \u00e8 che comprende i coccinellidi a regime alimentare fitofago.\nDescrizione.\nGli Epilachninae presentano dimensioni medie, corpo convesso e colori generalmente vistosi. Per la livrea possono essere confusi con la sottofamiglia dei Coccinellinae, ma da questi si distinguono facilmente sia per la peluria che ricopre il dorso del protorace e delle elitre, sia per l'etologia, in quanto si tratta di insetti fillofagi.\nGli adulti in genere stazionano sulla pagina superiore delle foglie mentre le larve si trovano in quella inferiore. Alcune specie possono essere responsabili di danni economici di una certa rilevanza, causando defogliazioni a carico di piante ortive (solanacee, cucurbitacee, ortaggi da foglia, ecc.). Sono diffuse prevalentemente nella regione neotropicale.\nSistematica.\nLa sottofamiglia si suddivide in quattro trib\u00f9 di cui la pi\u00f9 rappresentativa \u00e8 quella degli \"Epilachnini\", comprendente anche le specie pi\u00f9 conosciute."}
{"id": "1145803", "revid": "767487", "url": "https://it.wikipedia.org/wiki?curid=1145803", "title": "Pr\u00eat-\u00e0-porter", "text": "L'espressione pr\u00eat-\u00e0-porter, mutuata dalla lingua francese, che tradotta letteralmente significa \"pronto da portare\", indica nel campo della moda il settore dell'abbigliamento costituito da abiti realizzati non su misura del cliente ma venduti finiti in taglie standard, pronti per essere indossati. Esso si contrappone quindi agli abiti di sartoria, categoria di cui fanno parte i capi d'alta moda.\nCaratteristiche e diffusione.\nIl pr\u00eat-\u00e0-porter rappresenta il passaggio dalla sartoria artigianale e dal vestito su misura alla industrializzazione del tessile con la standardizzazione delle taglie che permette la produzione in serie degli abiti.\nOggi la maggior parte delle case di moda si dedica alla sola produzione di modelli pr\u00eat-\u00e0-porter, l'alta moda rimane solo come vetrina delle capacit\u00e0 tecniche e creative della casa.\nConseguenze sulla produzione.\nLa realizzazione del pr\u00eat-\u00e0-porter ha comportato anche un completo cambiamento nella ingegnerizzazione del prodotto; i modelli vengono studiati in modo da permettere la suddivisione del lavoro tra i diversi addetti. L'ottimizzazione non riguarda solo il tempo necessario perch\u00e9 la pezza di tessuto diventi un capo finito, ma anche quello di ridurre, a parit\u00e0 di qualit\u00e0, i minuti operativi degli operai richiesti per confezionare il capo. Da qui deriva la tendenza ad utilizzare grandi unit\u00e0 produttive, alcune con centinaia di dipendenti, dotate di impianti di taglio automatico e ampi magazzini.\nIn Italia si afferm\u00f2 anche il concetto opposto: piccole strutture basate sulla terziarizzazione delle singole fasi produttive, con l'intento di riuscire a soddisfare in breve tempo le esigenze del mercato e il vantaggio di ridurre al minimo i rischi di invenduto; tale struttura venne denominata \"Pronto moda\".\nIl passo successivo fu il decentramento produttivo in paesi dell'Europa orientale e del terzo mondo."}
{"id": "1145804", "revid": "63945", "url": "https://it.wikipedia.org/wiki?curid=1145804", "title": "Attentato del 2 agosto 1980", "text": ""}
{"id": "1145806", "revid": "1632387", "url": "https://it.wikipedia.org/wiki?curid=1145806", "title": "Don't Break the Oath", "text": "Don't Break the Oath (tradotto letteralmente \"Non infrangere il giuramento\") \u00e8 il secondo album della band heavy metal danese Mercyful Fate pubblicato nel 1984 dall'etichetta discografica Roadrunner Records.\nIl disco.\nQuesto album, ritenuto da alcuni il capolavoro della band di Copenaghen, prosegue sullo stile del precedente \"Melissa\", aumentandone la componente pi\u00f9 \"oscura\" con atmosfere molto cupe. Tecnicamente i brani sono sempre su livelli altissimi, soprattutto grazie al lavoro dei due chitarristi, chiaramente influenzati da Glenn Tipton e K.K. Downing. Il bassista Timi Hansen si \u00e8 ispirato a Steve Harris e Geezer Butler. I Mercyful Fate, influenzati dalla NWOBHM, rielaborano la lezione dei loro ispiratori Judas Priest e Iron Maiden, unendone la teatralit\u00e0 gotica e oscura di Alice Cooper.\nQueste influenze sono facilmente riscontrabili durante l'ascolto, dove King Diamond impreziosisce come al solito il lavoro con la sua voce caratteristica, un ardito ed originale mix artistico fra Alice Cooper, Rob Halford e Ian Gillan.\nLa copertina raffigura un teschio con corna di caprone avvolto nelle fiamme, che punta minacciosamente il dito scheletrico sull'ascoltatore.\nLe atmosfere oscure e maligne di questo disco avranno una grande influenza sul black metal e sul gothic metal."}
{"id": "1145807", "revid": "1503094", "url": "https://it.wikipedia.org/wiki?curid=1145807", "title": "Adare", "text": "Adare (irl.: \"\u00c1th Dara\") \u00e8 un villaggio della contea di Limerick, nell'Irlanda sud-occidentale. Situato in una zona interna della propria regione, ha una popolazione di 2.592 abitanti (CSO, 2006)).\nInformazioni Generali.\nIl nome Adare deriva da \"\u00c1th Dara\", che significa 'il guado della quercia'; era uno storico punto di passaggio sul fiume Maigue.\nFamoso per essere uno dei villaggi pi\u00f9 carini, Adare \u00e8 considerato dal governo irlandese come patrimonio.\nCapo Adare (Antarctica) era il nome in onore del Visconte Adare dai suoi amici Captain Ross nel gennaio 1841. Il titolo deriva dal villaggio. Adare fu la vincitrice nazionale della citt\u00e0 pi\u00f9 pulita nel 1976.\nEconomia.\nAdare \u00e8 una delle mete turistiche pi\u00f9 importanti dell'Irlanda sud-occidentale. Il patrimonio del centro locale, d\u00e0 una profonda visione della storia del villaggio, ed ospita anche un certo numero di negozi dell'artigianato. Adare \u00e8 anche un ritrovo popolare per matrimoni e conferenze. Adare \u00e8 diventata una delle maggiori destinazioni golfistiche con due campi da 18 buche, l'Adare Golf Club, che incorpora un campo di golf senza buche per esercitarsi ed \u00e8 stato fissato come sito dell'Irish Open del 2007, l'Adare Manor Golf Club e il campo Pitch e Putt. Adare ha due centri equestri: il Centro Equestre &amp; Polo Clonshire e Adar Manor. Adare \u00e8 la casa di un certo numero di stalle tra le pi\u00f9 rinomate.\nUna linea ferroviaria verso Foynes passa attraverso la citt\u00e0, ma\nAdare Railway Station la Stazione ferroviaria \u00e8 stata chiusa per decenni.\nAlloggiare, Cibo, Bere e Intrattenimento.\nIl villaggio offre tre hotel: l'Adare Manor, il Dunraven Arms e il Woodlands House.\nAdare ha anche sei pub. All'interno del villaggio: Bill Chawke's, Collins', Se\u00e1n Collins' e Lena's.\nNella periferia: The Thatch e Neville's. In pi\u00f9, ognuno dei tre hotel e dei due campi da golf, ha bar e ristoranti. Molti di questi pub e bar serve anche cibo.\nCi sono sei ristoranti: The Wild Geese, The Inn Between, The Abbots Rest, The Aches Restaurant, The Blue Door Cottage Pantry e The Pink Potato.\nCi sono anche cottage da affittare e numerosi Bed &amp; Breakfast.\nArchitettura.\nLa strada principale possiede edifici e infrastrutture con combinano la purissima architettura irlandese con lo stile inglese, e sono costruite per preservare il patrimonio di Dunraven. Un esempio di pi\u00f9 tarda forma architettonica include cottage con tetto in paglia vicini all'entrata del Adare Manor.\nScuole.\nLe scuole presenti nella citt\u00e0 sono: St. Joseph's National School (scuola solo maschile), Our Lady's Abbey NS (scuola esclusivamente femminile), St. Nicholas' primary school e Scoil Se\u00e1n tSraide (entrambe scuole miste).\nStoria.\nAdare deriva da \"\u00c1th Dara\", 'il guado della quercia'. La citt\u00e0 era prima situata vicino al guardo del fiume Mague nella regione conosciuta come Ardshanbally (che deriva da \"ard sean bhaile\", 'vecchia citt\u00e0 alta'), nei pressi dell'odierno castello di Desmond. Storicamente era una citt\u00e0 di mercato, nel medioevo Adare era uno dei maggiori insediamenti e contiene tre monasteri e un castello.\nPriorato Agostiniano.\nIl Priorato Agostiniano venne fondato nel 1315 da John, conte di Kildare. Il priorato venne soppresso durante il regno di Enrico VIII. Nel 1807 la chiesa del Priorato venne data alla locale Chiesa d'Irlanda, una congrega simile alla chiesa parigina. Nel 1814 il refettorio venne ristrutturato e convertito in una scuola. Tre il 1852 e il 1854 una seconda ristrutturazione della chiesa venne finanziata da Carolina, contessa di Dunraven.\nAbbazia Francescana.\nI frati Francescani fondarono l'Abbazia francescana nel 1464 grazie al conte di Kildare e venne completato due anni dopo. Attualmente \u00e8 in rovina e si trova all'interno dell'Adare Manor Golf Club. Ogni domenica di Pasqua una messa viene celebrata nell'Abbazia.\nAbbazia della Trinit\u00e0.\nL'ordine della Santissima Trinit\u00e0 costru\u00ec il suo unico monastero in Irlanda ad Adare nel 1230. L'abbazia venne restaurata nel 1811 dal primo Conte di Dunraven come la chiesa cattolica di Parigi.\nCastello di Desmond.\nSi dice che venne eretto originariamente dagli O'Donovans, e in seguito entrato in possesso dei Kildare, una branca dei Fitzgerald. Il castello di Desmond, come \u00e8 popolarmente conosciuto, risiede nella riva nord del Mague. Un'estensiva rinnovazione si sta svolgendo nel castello dal 1996.\nCulture.\nSport.\nGli sport gaelici, specialmente hurling \u00e8 molto popolare in Adare. La squadra di Hurling ha finalmente vinto il campionato di hurling del paese nel 2001 e con successo difeso il loro titolo nel 2002, solo per essere rilegati al terzo posto nel 2003 dopo aver perso senza eccezioni la finale del paese contro un grande rivale e vicino Patrickswell.\nNel football Adare non ha tradizionalmente successo, comunque nel 2002 loro raggiunsero la loro prima finale del paese, dove pareggiarono al primo gioco, e perso nella seconda partita per un solo punto.\nLa squadra di calcio locale \u00e8 conosciuta come Adare United AFC.\nIl golf \u00e8 anch'esso popolare in Adare. Ci sono due campi da 18 buche. Uno \u00e8 dietro all'Adare Manor e l'altro - che \u00e8 attualmente chiamato Adare Manor Golf club - \u00e8 nel lato nord del fiume Maigue. Dal 2007 al 2009 l'Irish open sar\u00e0 tenuto dall'Adare golf club."}
{"id": "1145816", "revid": "125707948", "url": "https://it.wikipedia.org/wiki?curid=1145816", "title": "Paul Whiteman", "text": "Biografia.\nWhiteman incominci\u00f2 la sua carriera come violinista e violista, ma presto cominci\u00f2 a condurre un'orchestra da ballo utilizzando come spunto lo stile delle orchestre jazz di recente formazione. Il suo complesso acquis\u00ec una certa notoriet\u00e0 nell'area di San Francisco attorno al 1918. Si trasfer\u00ec a New York nel 1920, e in quella citt\u00e0 cominci\u00f2 a registrare per la Victor Records una serie di album che lo fece conoscere in tutta la nazione e fece di Whiteman uno dei pi\u00f9 famosi direttori d\u2019orchestra da ballo degli anni venti.\nNel febbraio del 1924 esord\u00ec all'\"Aeolian Hall\" di New York presentando un'orchestra rivoluzionaria composta in origine da 3 violini, 2 contrabbassi, 2 tube, banjo, 2 trombe, 2 tromboni, 2 corni, 3 sassofoni (ciascuno in tre registri, alternati ai clarinetti), 2 pianoforti, celesta, timpani, e batteria, allargando successivamente le file ad altri strumenti.\nWhiteman (che a questo punto veniva gi\u00e0 chiamato \"re del jazz\") commission\u00f2 a George Gershwin - affiancato dal suo arrangiatore di fiducia Ferde Grof\u00e9 - il brano \"Rapsodia in blu\", la cui prima fu eseguita nel 1924 dalla sua orchestra, con Gershwin stesso al pianoforte. Grof\u00e8 \u00e8 anche ricordato per essere l'autore di \"Grand Canyon Suite\", un brano che l'orchestra ebbe sempre in repertorio e che fu utilizzato per la colonna sonora del film \"A Christmas Story\".\nNel 1926 l'orchestra registr\u00f2, con grande successo, Hoagy Carmichael alla voce e al pianoforte nel brano Washboard Blues. In questo stesso anno incomincia una tourn\u00e9e in Europa e giunge in maggio a Vienna dove conoscer\u00e0 Billy Wilder. Grazie alla benevolenza e alla generosit\u00e0 di Whiteman, Billy Wilder si trasferir\u00e0 a Berlino e incomincer\u00e0 la sua carriera cinematografica. Nel 1931, Whiteman spos\u00f2 l'attrice cinematografica Margaret Livingston.\nL'orchestra di Whiteman non riusc\u00ec a sopravvivere alla crisi che annichil\u00ec tutte le formazioni simili alla fine degli anni '30. Dopo averla sciolta, Whiteman divenne il direttore musicale della ABC Radio Network, comparendo come presentatore e ospite in numerosi programmi televisivi.\nMor\u00ec a 77 anni a Doylestown (Pennsylvania).\nRe del jazz?\nPaul Whiteman fu uno dei maggiori responsabili dei cambiamenti nella musica leggera e da ballo negli Stati Uniti dopo la prima guerra mondiale. Prima di quell'epoca, la musica da ballo era spesso suonata da bande militari o da piccole formazioni, spesso costituite di soli archi. Dopo il 1918, Whiteman, lavorando col suo arrangiatore Ferde Grof\u00e8, e contemporaneamente a un altro direttore di San Francisco, Art Hickman, introdusse la sezione dei sassofoni come unit\u00e0 alla pari con la sezione degli ottoni stabilendo cos\u00ec la formazione standard per le orchestre da ballo, ancora utilizzata nelle orchestre contemporanee.\nNella scrittura orchestrale, che fino ad allora era stata estremamente semplice e ripetitiva, Whiteman e Grof\u00e8 introdussero modulazioni, variazioni ritmiche, e, nel corso degli anni, molte tecniche derivate dalla scrittura orchestrale sinfonica: su questa base essi innestarono elementi stilistici di derivazione jazzistica.\nQueste innovazioni, unite all'elevatissimo livello degli strumentisti che Whiteman reclutava, resero la sua formazione il motore del cambiamento della musica popolare statunitense del primo dopoguerra.\nNegli anni venti e trenta, Whiteman divenne famoso come \"re del jazz\",\nun titolo che egli accett\u00f2 di buon grado, ma che gli fu da pi\u00f9 parti - a volte aspramente - contestato. Gran parte della sua musica non \u00e8 considerata jazz dai critici odierni. Nel famoso concerto \"An Experiment in Modern Music\", tenutosi all'Aeolian Hall di New York il 12 febbraio 1924, non era stato suonato nessun brano spiccatamente jazz. Brani come \"Lively Stable Blues\" di Nick La Rocca dell'Original Jass Band che lui indicava come \"Jazz autentico\" non avevano niente a che vedere con questo genere. Da molti \u00e8 considerato come uno degli esempi di bianchi che tentarono di appropriarsi della musica afroamericana. Altri considerarono il lavoro di Whiteman come un'interessante esperienza di jazz \"leggero\". Dai suoi pari (come mostra la citazione di Ellington in questo articolo) Whiteman ebbe quasi sempre attestati di riconoscimento per la sua professionalit\u00e0.\nCome direttore d'orchestra, Whiteman lavorava in maniera tradizionale, utilizzando arrangiatori e con parti scritte per tutti gli strumenti, lasciando molto poco spazio all'improvvisazione. Questa maniera di procedere, assai poco jazzistica, era tuttavia coerente con la normale pratica delle orchestre da ballo bianche sue contemporanee (e fino al 1940 buona parte del jazz fu essenzialmente musica da ballo). In ogni caso, Whiteman mise in luce favorevole il jazz, conferendogli una rispettabilit\u00e0 che gli era mancata, soprattutto dopo il concerto del 1924. In quegli anni, il jazz era considerato come una musica degradata dalla classe media bianca statunitense, soprattutto in associazione per antonomasia ai locali malfamati dove questa musica veniva suonata durante il proibizionismo, i cosiddetti \"speakeasies\". L'orchestra di Whiteman rappresent\u00f2 l'introduzione al jazz per moltissime persone.\nInoltre Whiteman apprezzava i jazzisti e fu tra le file dei jazzisti bianchi che assunse i migliori tra i suoi solisti: Bix Beiderbecke, Frankie Trumbauer , Joe Venuti, Eddie Lang, Steve Brown, Mike Pingitore, Gussie Mueller, Wilbur Hall, Jack Teagarden, Bunny Berigan e Charles Margulis. Oltre a corrispondere un'ottima paga, Whiteman cercava di offrire loro la possibilit\u00e0 d'improvvisare e di registrare in piccole formazioni pi\u00f9 tradizionalmente jazzistiche.\nAnche Bing Crosby e Mildred Bailey esordirono come cantanti con Whiteman, che, per oltre trent'anni, non cess\u00f2 mai di cercare e incoraggiare talenti: in questo il suo maggior successo fu senza dubbio la citata commissione per \"Rapsodia in blu\", che lasci\u00f2 lo stesso Gershwin sbalordito."}
{"id": "1145819", "revid": "287204", "url": "https://it.wikipedia.org/wiki?curid=1145819", "title": "Tour dei British and Irish Lions 1903", "text": "Il Tour dei British and Irish Lions 1903 fu il quinto tour di una squadra interbritannica di rugby e il terzo in Sudafrica. Viene retroattivamente considerato come un tour dei British and Irish Lions, denominazione adottata ufficialmente solo nel 1950.\nGuidatati dallo scozzese Mark Coxon Morrison e gestiti da Johnny Hammond, il team disput\u00f2 un tour che si articol\u00f2 su 22 match. Tre di questi sono considerati come test match contro il . I Lions pareggiarono i primi due e persero il terzo.\nAvendo perso solo un match nei 40 incontri disputati nei due precedenti tour, il team dei Lions venne severamente provato dalle squadre sudafricane. Dei 22 match giocati, ne furono vinti 11, pareggiati 3 e persi 8.\nLa squadra.\nTrequarti\nAvanti"}
{"id": "1145821", "revid": "1005847", "url": "https://it.wikipedia.org/wiki?curid=1145821", "title": "Black Consciousness Movement", "text": "Il Black Consciousness Movement (BCM, \"movimento per la coscienza nera\") fu un movimento anti-apartheid che nacque in Sudafrica fra la fine degli anni sessanta e l'inizio del decennio successivo.\nStoria.\nContesto.\nNegli anni Sessanta, i principali movimenti di opposizione all'apartheid in Sudafrica stavano subendo una pesante repressione da parte del governo. L'African National Congress (ANC) guidato da Nelson Mandela aveva iniziato un'azione di sabotaggio e guerriglia attraverso il proprio braccio armato, lo Umkhonto we Sizwe, ma senza ottenere risultati importanti. Molti attivisti dell'African National Congress (ANC) e del Pan Africanist Congress (PAC) furono arrestati o mandati in esilio. La tensione fra il governo bianco e la popolazione nera giunse alla crisi in seguito alla violenta repressione delle manifestazioni popolari da parte della polizia, esemplificate dal caso eclatante del massacro di Sharpeville.\nPersi i propri rappresentanti storici, la popolazione nera sudafricana era naturalmente incline a cercarne di nuovi. Organizzazioni anti-apartheid si formarono persino in seno alla chiesa anglicana. L'arcivescovo anglicano Robert Selby Taylor fond\u00f2 lo University Christian Movement (UCM), che in seguito divenne uno dei veicoli della diffusione del pensiero del BCM.\nNascita del movimento.\nIl BCM inizi\u00f2 a svilupparsi negli ultimi anni sessanta, soprattutto a opera di Stephen Biko e Barney Pityana. Biko rimase sempre il leader principale del movimento, pur affiancandosi ad altre figure di rilievo come Bennie Khoapa, Pityana, Mapetla Mohapi e Mamphela Ramphele.\nNel definire la linea del BCM, Biko si ispir\u00f2 soprattutto a pensatori afroamericani come W. E. B. Dubois, Martin Delaney e Marcus Garvey, che avevano sostenuto la necessit\u00e0, per i neri degli Stati Uniti, di fondare la propria lotta per l'emancipazione sul rifiuto dei pregiudizi razziali che i bianchi avevano trasmesso loro. Poich\u00e9 intendeva la lotta per l'abolizione dell'apartheid anche e soprattutto come una lotta culturale, per Biko fu naturale abbracciare anche il principio della nonviolenza ispirandosi a Gandhi and Martin Luther King.\nLinea politica.\nRispetto all'ANC (principale movimento di opposizione all'apartheid per oltre met\u00e0 del XX secolo), il BCM ebbe fin dall'inizio posizioni pi\u00f9 radicali rispetto al rifiuto della cultura bianca. L'azione del BCM era in gran parte volta a sensibilizzare i neri allo scopo di emanciparli dalla visione del mondo imposta dai bianchi. Per questi motivi, il BCM dimostrava una certa ostilit\u00e0 anche verso i progressisti bianchi anti-apartheid, giudicando il loro interessamento verso i neri troppo paternalistico. Questa linea politica gener\u00f2 dapprima qualche tensione fra gli attivisti neri, molti dei quali propendevano per posizioni pi\u00f9 moderate che consentissero un dialogo con i bianchi liberali (l'ANC, per esempio, aveva sempre mantenuto buoni rapporti con il partito comunista sudafricano). In seguito, tuttavia, la visione del BCM divenne quella predominante del movimento anti-apartheid sudafricano.\nPur opponendosi alla partecipazione dei bianchi al movimento, i leader del BCM accettarono invece l'apporto delle altre etnie \"di colore\" del Sudafrica, e in particolare di quella (particolarmente rappresentata e importante) degli indiani. Il termine \"black\" in \"black consciousness\" venne quindi a indicare tutte le etnie non bianche.\nAzione del BCM nel territorio.\nCoerentemente con quelli che erano i propri obiettivi, l'azione del BCM si svolgeva soprattutto attraverso la propaganda e la diffusione di informazioni presso la popolazione nera. Per fare questo, il BCM organizz\u00f2 una rete capillare di \"scuole\" clandestine in cui si insegnava ai neri l'orgoglio per la propria cultura, e al tempo stesso li si alfabetizzava per fornire loro gli strumenti per affrontare i bianchi sul piano culturale. Inoltre, il BCM forniva servizi alla popolazione nera, come l'assistenza sanitaria gratuita, e pubblicava una serie di giornali, come il \"Black Review\", \"Black Voice\", \"Black Perspective\", e il \"Creativity in Development\".\nIl BCM organizz\u00f2 anche grandi manifestazioni di protesta e scioperi.\nRepressione del movimento.\nPoich\u00e9 la sua politica radicalizzava il conflitto con i bianchi, il BCM fu immediatamente preso di mira dai servizi di sicurezza del regime afrikaner del National Party. Una prima serie di arresti si ebbe nel settembre del 1975, e coinvolse molti leader del BCM che avevano avuto rapporti con il movimento di liberazione mozambicano Frelimo, e che furono accusati di terrorismo.\nIl conseguente aumento della tensione fra neri e bianchi raggiunse il proprio culmine nella violenta repressione degli scontri di Soweto, il 16 giugno 1976, in cui furono uccisi centinaia di civili. Nei giorni che seguirono la rivolta, tutti i leader del movimento furono identificati e messi al bando. Lo stesso Biko fu arrestato e mor\u00ec nel carcere di Port Elizabeth il 12 settembre del 1977.\nUn mese dopo la morte di Biko, il governo sudafricano dichiar\u00f2 fuorilegge 17 gruppi associati al BCM. La repressione del movimento port\u00f2 molti membri del BCM a tornare nelle file dell'ANC o delle sue cellule armate. Al tempo stesso, nel BCM conflu\u00ec una nuova generazione di attivisti ispirati proprio dal massacro di Soweto e dalla morte di Biko (fra questi c'era anche Desmond Tutu). Dalle ceneri del BCM nacquero cos\u00ec nuove organizzazioni, fra cui la Azanian People's Organization (AZAPO), il Congress of South African Students (COSAS), la Azanian Student Organization (AZASO) e la Port Elizabeth Black Civic Organization (PEBCO).\nIl pensiero del BCM nella cultura.\nA differenza di quanto avveniva per movimenti analoghi negli Stati Uniti (per esempio il Black Power e le Black Panthers), il BCM non aveva la necessit\u00e0 di ricostruire la cultura del popolo nero. Nonostante l'impatto del colonialismo, infatti, le tradizioni dei popoli sudafricani come gli Xhosa erano rimaste vitali, soprattutto (ma non solo) nelle campagne.\nNegli anni settenta, tuttavia, l'espressione letteraria divenne uno degli strumenti del BCM. La rivista \"Staffrider\", in particolare, divenne celebre per i racconti brevi e le poesie di scrittori sudafricani neri. Diversi autori pubblicarono romanzi incentrati sugli eventi pi\u00f9 drammatici della lotta anti-apartheid, come i fatti di Soweto (di cui scrissero per esempio Miriam Tlali, Mothobi Mutloatse e Mbulelo Mzamane). Altri autori celebri di questo periodo furono Mtutuzeli Matshoba e Njabulo Ndebele. Fra i poeti, spiccavano i nomi di Sipho Sempala, Mongane Serote, Mafika Gwala e Ingoapele Madingoane."}
{"id": "1145822", "revid": "599013", "url": "https://it.wikipedia.org/wiki?curid=1145822", "title": "Compagnie de Transports au Maroc", "text": "La Compagnie de Transports au Maroc, nota anche con la sigla CTM, \u00e8 la societ\u00e0 che gestisce il servizio di trasporto pubblico su strada, in tutto il Marocco.\nStoria.\nL'azienda, fondata nel 1917 come societ\u00e0 privata, \u00e8 il pi\u00f9 antico gestore di trasporti del Marocco; con l'indipendenza di tale Stato avvenuta nel 1956, l'azienda fu nazionalizzata con l'acquisizione da parte del Governo. Nel 1993, durante la campagna di privatizzazione del Marocco, la societ\u00e0 \u00e8 stata lanciata nella Borsa di Casablanca ed \u00e8 tornata ad essere privata a partire dall'ottobre 2004.\nEsercizio.\nL'azienda gestisce trasporti locali, suburbani e nazionali.\nSede.\nLa sede legale \u00e8 a Casablanca."}
{"id": "1145832", "revid": "16758", "url": "https://it.wikipedia.org/wiki?curid=1145832", "title": "Maria Pia di Meo", "text": ""}
{"id": "1145833", "revid": "14691", "url": "https://it.wikipedia.org/wiki?curid=1145833", "title": "Coscienza Nera", "text": ""}
{"id": "1145846", "revid": "729019", "url": "https://it.wikipedia.org/wiki?curid=1145846", "title": "Tour della Nazionale di rugby a 15 della Nuova Zelanda 1903", "text": "La selezione della Nuova Zelanda di rugby si rec\u00f2 in tourn\u00e9e in Australia nel periodo giugno/agosto 1903.\nIl tour fu preceduto da un'amichevole contro la provincia di Wellington."}
{"id": "1145849", "revid": "92719", "url": "https://it.wikipedia.org/wiki?curid=1145849", "title": "Hypogeomys", "text": ""}
{"id": "1145854", "revid": "767487", "url": "https://it.wikipedia.org/wiki?curid=1145854", "title": "Charles Immanuel Forsyth Major", "text": "Forsyth Major viaggi\u00f2 in Madagascar (1894-96) e in Italia."}
{"id": "1145855", "revid": "1305772", "url": "https://it.wikipedia.org/wiki?curid=1145855", "title": "Giovanni Valentini", "text": ""}
{"id": "1145856", "revid": "153409", "url": "https://it.wikipedia.org/wiki?curid=1145856", "title": "U Monte", "text": ""}
{"id": "1145862", "revid": "422", "url": "https://it.wikipedia.org/wiki?curid=1145862", "title": "Consiglio Supremo per la Rivoluzione Islamica in Iraq", "text": ""}
{"id": "1145866", "revid": "1603714", "url": "https://it.wikipedia.org/wiki?curid=1145866", "title": "Chiesa di San Nicol\u00f2 (Venezia, Lido)", "text": "La chiesa ed abbazia di San Nicol\u00f2 (\"vulgo San Nicol\u00e9to\") \u00e8 un luogo di culto cattolico della citt\u00e0 di Venezia, situato nella parte settentrionale del Lido di Venezia, non lontano dalla bocca di porto del Lido. \nNella chiesa sono conservate parti delle reliquie del celebre san Nicola, altrimenti noto come San Nicola da Myra o san Nicola Magno. L'altra met\u00e0 di queste si trovano nella basilica di San Nicola a Bari.\nAi tempi della Repubblica di Venezia, qui veniva celebrata la messa solenne di ringraziamento al termine della celebre cerimonia dello \"sposalizio del Mare\", durante la Festa della Sensa. Da qui partiva il naviglio veneziano e qui veniva data la benedizione. Era al tempo della Repubblica zona militare d'esercitazione e vi stanziavano i \"Fanti da Mar\".\nPrima di questa chiesa, rifatta nel XVII secolo, c'era un'altra chiesa, arretrata di circa 100-150 metri, di origine bizantina oggi parzialmente sepolta. Una piccola parte \u00e8 visibile dal chiostro.\nStoria.\nIl convento e la chiesa, gi\u00e0 presenti alla nascita di Venezia, sorgevano in un punto strategico per la nascente potenza veneziana, in corrispondenza del principale accesso al mare.\nIl monastero e la chiesa, secondo una leggenda, furono fondati dalla famiglia Zancaruol.\nDa qui, nel 996 e nel 998, salparono le prime spedizioni contro i pirati Narentani e Dalmati e sempre da qui, il 9 maggio dell'anno 1000, la flotta guidata dal doge Pietro II Orseolo prese il largo per l'impresa che port\u00f2 alla sottomissione della Dalmazia, ricordata nella \"Sensa\".\nNel 1071 vi si svolsero i funerali del doge Domenico I Contarini, essendo la basilica di San Marco in costruzione. Al termine della cerimonia, la folla radunata sulla spiaggia di fronte chiam\u00f2 a succedergli Domenico Silvo.\nNel 1099, sempre dal porto, part\u00ec per l'Oriente la partecipazione veneziana alla Prima Crociata, guidata dal vescovo di Olivolo e da Giovanni, figlio del doge Vitale I Michiel.\nNel 1100 venne qui deposta una parte del corpo di san Nicol\u00f2, patrono dei naviganti, cui gi\u00e0 la chiesa era dedicata, trafugate da Myra di Licia e passate per Mira, sulle rive del Brenta, localit\u00e0 ancor oggi a lui devota. A Bari buona parte delle reliquie era gi\u00e0 giunta nel 1087, consacrate poi nel sepolcro da papa Urbano II in persona.\nSan Nicol\u00f2 fu proclamato protettore della flotta veneziana.\nNel 1101 rientrava infine al Lido la spedizione crociata. Nel 1202 da qui partirono le forze della quarta crociata. Nel 1245 venne sepolto qui Salinguerra II dei Torelli, nobiluomo di fazione ghibellina che resse la citt\u00e0 di Ferrara per molti anni e che ne contese il primato alla stirpe Estense.\nVerso la fine del 1100 la chiesa di S. Niccol\u00f2 ebbe come rettori verso la fine del secolo Domenico Contarini, Domenico Baffo (o Basso), Giovanni Balbo e Giovanni Signolo. La chiesa era proprietaria di vasti appezzamenti di terra nel quartiere veneziano di Costantinopoli.\nNel 1133 il patriarca Pellegrino don\u00f2 il possedimento del monastero di San Pietro di Montrino di Buie.\nNel 1623 le reliquie di San Nicol\u00f2 vennero traslate dalla chiesa al monastero per consentire la costruzione del nuovo edificio, prima di essere nuovamente collocate al disotto dell'altare maggiore.\nDopo la soppressione dei monaci benedettini nel 1770, il monastero fu riaperto dai Francescani.\nDescrizione.\nLa chiesa \u00e8 a navata unica; il convento e il chiostro risalgono al XVI secolo, ma risultano di fondazione molto pi\u00f9 antica. Il campanile \u00e8 invece in stile barocco, eretto tra il 1626 e il 1629. Sulla facciata della basilica svetta, al di sopra del portale, la statua del doge Domenico Contarini, benefattore del convento. All'interno, opere di Palma il Vecchio (\"Madonna con il Putto\") e di Palma il Giovane (\"San Giovannino\").\nCampane.\nIl campanile ospita un concerto di 3 campane a battaglio cadente in Lab3 calante ed un sonello a slancio in Lab4 e tutte insieme queste campane eseguono:\nLe reliquie di San Nicola di Bari.\nIl possesso delle reliquie di San Nicola-San Nicol\u00f2 \u00e8 stato a lungo conteso tra Venezia e Bari. \nLe prime ricognizioni dei sepolcri sono state effettuate in epoca recente: la prima in assoluto a Bari nel 1953, alla presenza di una commissione pontificia, ad opera del prof. Luigi Martino, professore di anatomia umana e normale all'Universit\u00e0 di Bari. Un'ulteriore ricognizione \u00e8 stata effettuata il 17 settembre del 1992, sempre ad opera di Martino, che ha affermato che le reliquie sono divise fra le due citt\u00e0: Bari possiede i frammenti ossei di maggiori dimensioni, mentre Venezia i frammenti pi\u00f9 minuti.\nLa presenza delle reliquie a Venezia \u00e8 poco nota, quindi la chiesa non \u00e8, come quella di Bari, meta di pellegrinaggi, specie da parte di Russi Ortodossi, per i quali Nicol\u00f2 ha un'importanza fondamentale (\u00e8 fra l'altro, il santo patrono della Russia, oltre che della Grecia).\nLa figura del santo ha dato origine alla fiaba di \"Santa Claus\" (in italiano Babbo Natale), il cui nome \u00e8 una chiara storpiatura di \"Sante Nicholas\"."}
{"id": "1145868", "revid": "1603714", "url": "https://it.wikipedia.org/wiki?curid=1145868", "title": "Vitale I Michiel", "text": "Biografia.\nApparteneva a una delle dodici famiglie cosiddette \"apostoliche\" ed era sposato con Felicia Corner. Quando Urbano II indisse la prima crociata, Vitale I Michiel inizialmente non concesse l'adesione di Venezia, forse perch\u00e9 non intravedeva i vantaggi di una simile spedizione. Il capo della crociata Goffredo di Buglione part\u00ec con un seguito di 120 navi pisane, una scorta genovese e milizie provenienti dai quattro angoli del vecchio continente. Il doge comprese allora l'importanza e la portata economica di questa guerra d'occupazione, non tanto per la conquista di territori quanto per non lasciare vantaggi commerciali alle altre repubbliche marinare: nel luglio del 1099 salparono perci\u00f2 da Venezia ben 207 navi per appoggiare la crociata. Il comando della flotta fu affidato congiuntamente al figlio del doge, Giovanni Vitale, ed al Vescovo dell'Olivolo di Castello, Enrico Contarini.\nA dicembre dello stesso anno, a Rodi, la flotta veneziana intercett\u00f2 navi pisane e le affond\u00f2. Nella primavera del 1100 la flotta veneziana si diresse verso le coste della \"terrasanta\", dove nel frattempo Goffredo di Buglione aveva preso Gerusalemme ma, privato della flotta pisana, era impossibilitato a ricevere aiuti e fu costretto a scendere a patti con i veneziani. Venezia concesse i suoi servizi, ottenendo in cambio la possibilit\u00e0 di avere in ogni territorio o citt\u00e0 conquistata un proprio quartiere non soggetto a dazi, tasse o gabelle. Ben presto caddero Haifa, Giaffa, Mira ed i territori della Siria costiera. Da Mira vennero asportate alcune reliquie di San Nicol\u00f2.\nIn Italia Vitale I Michiel, intercedendo a favore di Matilde di Toscana per l'acquisto di Ferrara, ottenne ulteriori concessioni commerciali.\nMor\u00ec nella primavera del 1102 e fu sepolto accanto alla moglie, nel loggiato della basilica di San Marco."}
{"id": "1145869", "revid": "155136", "url": "https://it.wikipedia.org/wiki?curid=1145869", "title": "San Nicol\u00f2 (santo)", "text": ""}
{"id": "1145870", "revid": "307923", "url": "https://it.wikipedia.org/wiki?curid=1145870", "title": "Guatavita", "text": ""}
{"id": "1145881", "revid": "1573940", "url": "https://it.wikipedia.org/wiki?curid=1145881", "title": "Phyllidiella", "text": "Phyllidiella \u00e8 un genere di molluschi nudibranchi della famiglia Phyllidiidae.\nTassonomia.\nIl genere comprende le seguenti specie:"}
{"id": "1145886", "revid": "486946", "url": "https://it.wikipedia.org/wiki?curid=1145886", "title": "Zone riflesse", "text": ""}
{"id": "1145887", "revid": "1748167", "url": "https://it.wikipedia.org/wiki?curid=1145887", "title": "Codice (semiotica)", "text": "In semiotica, il codice \u00e8 un sistema di segni teso a trasmettere informazione tra un mittente e un ricevente, per il tramite di un messaggio. La formazione del messaggio da parte del mittente si chiama \"codifica\". L'interpretazione del messaggio \u00e8 detta \"decodifica\". I segni di un codice possono essere noti o no, prevedibili o no. Nei codici \u00e8 possibile distinguere due piani: il piano dei significanti, detto anche da Hjelmslev, \"piano dell'espressione\", e il piano dei significati, detto \"piano del contenuto\". La codifica consiste nell'attribuire un'espressione ad un contenuto, mentre la decodifica consiste nell'individuare un contenuto a partire da un'espressione.\nIl concetto di codice definisce quindi le caratteristiche che i segni devono necessariamente avere per essere compresi.\nClassificazione dei codici.\nEssendo i codici in rapporto tanto al piano dei contenuti quanto al piano delle espressioni, i segni dei codici sono detti \"biplanari\". I codici possono inoltre essere classificati in base all'espressione o in base al contenuto. Esistono infine dei rapporti tra i due piani.\nCaratteristiche dei codici secondo l'espressione.\nArticolazione, combinazione, posizionalit\u00e0.\nDue caratteristiche fondamentali dei codici sono a) la possibilit\u00e0 di essere articolati, b) la possibilit\u00e0 che i suoi elementi vengano combinati. Si faccia l'esempio di un codice estremamente semplice, quello della spia che in un'automobile indica che la benzina sta finendo. Se la spia \u00e8 spenta, la benzina \u00e8 in quantit\u00e0 sufficiente. Se la spia \u00e8 accesa, la benzina \u00e8 insufficiente. I due segni sono gli elementi del codice. Nessuno dei due elementi pu\u00f2 essere scomposto in parti: ci\u00f2 significa che la spia non pu\u00f2 accendersi a met\u00e0 per indicare che la riserva \u00e8 a met\u00e0, n\u00e9 pu\u00f2 essere pi\u00f9 o meno accesa per indicare che c'\u00e8 pi\u00f9 o meno benzina; essa si accende per intero o \u00e8 spenta per intero e il codice risulta quindi non articolato. Infine, i due elementi non possono ricorrere insieme e allo stesso tempo: essi, quindi, non possono essere usati in combinazione.\nAnche la danza delle api, con cui un'ape bottinatrice che ha individuato una fonte di cibo comunica all'alveare direzione e distanza del giacimento, \u00e8 un codice certamente molto pi\u00f9 complesso di quello della spia della benzina, eppure condivide con questo l'impossibilit\u00e0 di essere articolato o di combinare elementi. Infatti, non \u00e8 ad esempio possibile dire se la porzione curvilinea della danza abbia un significato (sia cio\u00e8 pertinente) o meno: se avesse un significato proprio, sarebbe un elemento indipendente dalla danza dell'addome che l'ape bottinatrice effettua sull'asse e il codice risulterebbe articolato in pi\u00f9 elementi. D'altro canto, non \u00e8 possibile per l'ape produrre messaggi che risultino dalla combinazione di pi\u00f9 danze.\nSe si prende in considerazione un altro codice, il sistema numerico decimale, si vede che esso \u00e8 articolato: i suoi elementi, ad esempio 1 e 3, sono indipendenti (il codice \u00e8 quindi articolato) e possono essere combinati (ottenendo 13 o 31, ma anche 1113 o 3131 ecc.). La combinazione in questo codice mostra un'altra caratteristica potenziale dei codici, quello della posizionalit\u00e0: non sono solo gli elementi a veicolare informazione, ma anche la loro posizione (in 13, l'elemento 3, in posizione di unit\u00e0, vale meno di 1, che \u00e8 in posizione di decina). Ogni elemento convoglia dunque pi\u00f9 di un'informazione: il proprio valore intrinseco, ma anche il proprio rango.\nLa caratteristica centrale \u00e8 quella dell'articolazione: solo i codici articolati hanno elementi combinabili e sono posizionali. I codici articolati permettono, peraltro, una grande economia di risorse: combinazione e posizionalit\u00e0 concorrono a formare, a partire da un numero anche ristretto di elementi, un numero virtualmente illimitato di segni.\nAnche le lingue naturali sono codici: gli elementi di questo genere di codici sono suoni, sillabe, parole ecc. Questi elementi sono articolabili (ad esempio, la parola \u00e8 scomponibile in sillabe e queste in suoni) e hanno valore differente a seconda della posizione (\"Paolo ama Caterina\" ha un senso diverso rispetto a \"Caterina ama Paolo\").\nCodici con o senza \"stand-by\".\nI codici possono essere distinti anche per l'eventuale capacit\u00e0 di interrompere i messaggi prodotti. Le lingue naturali, ad esempio, permettono l'interruzione del messaggio. Si veda ad esempio la seguente frase:\nLa sequenza principale (\"Giacomo alz\u00f2 gli occhi al cielo\") \u00e8 interrotta dall'inserzione di una \"subroutine\" (\"dopo aver riflettuto un po'\"). Le lingue naturali sono quindi codici con \"stand-by\". In ci\u00f2, le lingue naturali somigliano ai codici numerici. Ad esempio:\nIn questa espressione, le parentesi tonde e quadre indicano quali operazioni vanno effettuate prima delle altre e rappresentano quindi interruzioni della sequenza principale. Naturalmente, le sospensioni effettivamente sostenibili dalla notazione matematica sono molto maggiori di quelle sostenibili nelle lingue naturali.\nI codici animali non possono mettere in \"stand-by\" i loro messaggi. La lingua dei segni ha una capacit\u00e0 assai ridotta di ricorrere a interruzioni e inserzioni.\nLa possibilit\u00e0 di interrompere i messaggi \u00e8 strettamente legata alla caratteristica della articolazione, anche se esistono codici articolati privi di \"stand-by\". L'organizzazione della sintassi, nelle lingue naturali, \u00e8 permessa proprio dalla caratteristica di interrompere i messaggi.\nCaratteristiche dei codici secondo il contenuto.\nVolendo enumerare le caratteristiche dei codici secondo il contenuto, si pu\u00f2 inizialmente dire che i codici articolati dal punto di vista dell'espressione sono articolati anche dal punto di vista del contenuto (nel sistema numerico decimale, ciascun elemento \u00e8 portatore di un significato).\nDei codici si pu\u00f2 poi considerare se siano semanticamente finiti o meno. Ad esempio, il messaggio veicolato dalla danza delle api \u00e8 relativo esclusivamente a distanza e direzione del cibo, ma non pu\u00f2 trasmettere alcun altro tipo di informazioni. Anche i segnali stradali sono semanticamente finiti, perch\u00e9 veicolano ciascuno solo una porzione assai limitata di significato (un obbligo, un divieto, un'autorizzazione ecc.). Si parla, in generale, di \"finitezza semantica\". Viceversa, esistono codici detti \"semanticamente onnipotenti\" (o \"illimitati\"): \u00e8 il caso delle lingue naturali, che possono parafrasare quasi qualsiasi contenuto, sia che questo sia veicolato da un codice diverso, sia che questo sia veicolato tramite una diversa lingua naturale (ad esempio: \"Come si dice \"gatto\" in francese?\" oppure \"Che vuol dire \"chat\" in francese?\"). Le lingue naturali possono quindi parlare di s\u00e9 stesse, hanno una capacit\u00e0 metalinguistica (che \u00e8 anche alla base della linguistica).\nRelazioni tra espressione e contenuto.\nIconicit\u00e0 e arbitrariet\u00e0.\nTra elementi dell'espressione ed elementi del contenuto vi pu\u00f2 essere o meno somiglianza. Ad esempio, non c'\u00e8 alcuna somiglianza tra la danza delle api (che consiste in movimenti del corpo) e il contenuto veicolato (direzione e distanza del cibo). Altrettanto, non c'\u00e8 alcuna somiglianza tra una vera sedia, da un lato, e, dall'altro, le parole \"chair\", \"chaise\", \"silla\" (in inglese, francese e spagnolo rispettivamente per indicare il contenuto \"sedia\"). I codici che non prevedono somiglianza tra espressione e contenuto sono detti arbitrari (vedi Arbitrariet\u00e0). Viceversa, i codici che prevedono un certo grado di somiglianza tra espressione e contenuto sono detti iconici (vedi Iconicit\u00e0). Un esempio di segno iconico sono gli ideofoni (per esempio, la parola \"crac\" \u00e8 un ideofono che rinvia ad un qualcosa che si spezza: il suono della parola ha un certo grado di somiglianza con la cosa per cui sta) o le onomatopee.\nL'iconicit\u00e0 aiuta il ricevente nell'operazione di decodifica, mentre l'arbitrariet\u00e0 gli impone di conoscere preventivamente il codice, in modo da poter associare elementi dei due piani che sono eterogenei. I codici iconici sono quindi estremamente pratici, ma i codici arbitrari sono estremamente pi\u00f9 funzionali.\nI codici iconici sono \"chiusi\", nel senso che sono vincolati ai contenuti esterni che devono veicolare, rispetto ai quali devono preservare un certo grado di somiglianza. I codici arbitrari sono invece \"aperti\", perch\u00e9 possono essere arricchiti da un numero illimitato di nuovi segni, proprio perch\u00e9 questi non hanno alcun rapporto particolare con i contenuti da veicolari.\nComplessivamente, gradi di iconicit\u00e0 e arbitrariet\u00e0 sono spesso compresenti nello stesso codice ed elementi che oggi risultano arbitrari avevano in passato un'elevata iconicit\u00e0. Ad esempio, nella lingua dei segni, il significato \"avvocato\" viene veicolato avvicinando indice e medio al volto, all'altezza del naso. Originariamente, questo segno rinviava al pince-nez, che era ritenuto un tratto tipico degli avvocati.\nVaghezza dei codici.\nI codici arbitrari spesso sono anche sinonimici. Ci\u00f2 significa che diversi elementi sul piano dell'espressione possono stare per lo stesso contenuto. Ad esempio:\nTutte queste forme rinviano, senza ambiguit\u00e0, al significato \"venti\". Nelle lingue naturali \u00e8 presente un certo grado di sinonimia, pur con dei limiti. Pi\u00f9 specificamente, le lingue naturali sono codici ambigui, perch\u00e9 diversi loro elementi non hanno una definizione univoca (sia al livello della singola parola, come nel caso di \"botte\", sia sul piano frasale, come nel caso della frase \"Una vecchia legge la regola\", senza contare la possibilit\u00e0 di servirsi dell'ironia).\nSe un codice \u00e8 sinonimico e ambiguo, esso \u00e8 un codice \"vago\": non c'\u00e8 corrispondenza biunivoca tra elementi dell'espressione ed elementi del contenuto. In altre parole, elementi sinonimi sul piano dell'espressione rinvieranno allo stesso contenuto, mentre un elemento ambiguo sul piano dell'espressione rinvier\u00e0 a pi\u00f9 elementi sul piano del contenuto.\nDecodifica.\nLa decodifica del messaggio pu\u00f2 essere soggetta a tre tipi di approccio:"}
{"id": "1145898", "revid": "2084998", "url": "https://it.wikipedia.org/wiki?curid=1145898", "title": "Salut \u00e0 toi, pays de nos a\u00efeux", "text": "Salut \u00e0 toi, pays de nos a\u00efeux (\"salve a te, paese dei nostri avi\") \u00e8 l'inno nazionale del Togo. Il testo (in lingua francese) e la musica sono del compositore togolese Alex-Casimir Dosseh (1923 - 2007). Fu il primo inno nazionale del Togo dopo l'indipendenza, dal 1960 al 1979, e nuovamente dal 1992; nel periodo fra il 1979 e il 1992 fu sostituito da un altro inno scritto per celebrare il partito del Raggruppamento del Popolo Togolese."}
{"id": "1145903", "revid": "120630047", "url": "https://it.wikipedia.org/wiki?curid=1145903", "title": "Il Solco", "text": "Il Solco \u00e8 una casa editrice italiana fondata nel 1920 a Citt\u00e0 di Castello da don Enrico Giovagnoli, dall'avvocato Giulio Pierangeli e da Gustavo Bioli.\nStoria.\nIl nome \"Il Solco\" era richiamato dalla marca tipografica, composta da un libro aperto, da una vanga e dal motto \"Dissodare\".\nLa prima opera pubblicata fu una traduzione (la prima in Italia), ad opera dello stesso Giulio Pierangeli, de \"La capacit\u00e0 politica delle classi operaie\" di Pierre-Joseph Proudhon. Dopo aver pubblicato opere di Tocqueville, Lenin e Zinov'ev, la casa editrice si specializz\u00f2 nella pubblicazione di testi d'avanguardia, storia, filosofia, letteratura e religione. Tra gli autori, l'orientalista Giuseppe Tucci, il politico Meuccio Ruini, il teologo Ernesto Buonaiuti. Alla casa editrice si interessarono anche Gaetano Salvemini e Piero Gobetti.\nIl 29 gennaio 2016 \u00e8 stato presentato il catalogo de \"Il Solco\" negli anni 1920 - 1923, insieme al catalogo della Libreria editrice Paci \"La Tifernate\" - G. Paci editore curato da Enrico Paci."}
{"id": "1145905", "revid": "92719", "url": "https://it.wikipedia.org/wiki?curid=1145905", "title": "Lophiomyinae", "text": ""}
{"id": "1145906", "revid": "155634", "url": "https://it.wikipedia.org/wiki?curid=1145906", "title": "Porto di Venezia", "text": "Il porto di Venezia (in sigla VCE) \u00e8 l'ottavo porto per volume di traffico commerciale in Italia e uno dei pi\u00f9 importanti nel Mar Mediterraneo per quanto riguarda il settore croceristico.\nStoria.\nNegli anni trenta e quaranta del XIX secolo, l'Austria aveva dedicato notevole attenzione alla citt\u00e0 di Venezia. Il 1\u00ba febbraio 1830 l'imperatore aveva dichiarato l'intera citt\u00e0 porto franco, con l'intento di incrementare la sua vocazione commerciale (il regime di franchigia venne abolito nel 1874, quando ormai era divenuto privo di ogni portata concreta); la bocca del Lido, soggetta a un progressivo interramento dovuto al gioco delle correnti, era stata gradualmente abbandonata gi\u00e0 dalla stessa Serenissima a partire dal 1725. Tutte le navi confluivano sull'ingresso di Malamocco, la cui navigabilit\u00e0 era stata migliorata mediante lo scavo di una rete di canali che garantivano la percorrenza delle navi fino all'interno della citt\u00e0. Per difendere il canale dai depositi sabbiosi, tra il 1838 e il 1857 gli austriaci avevano ordinato la costruzione di due dighe, rispettivamente a nord e a sud dello sbocco in mare aperto.\nCon la perdita della Lombardia tuttavia, l'impero cominci\u00f2 a privilegiare Trieste, il suo \"porto naturale\" sull'Adriatico, abbandonando progressivamente Venezia al proprio destino. In soli sei anni, dal 1859 al 1865, il traffico portuale di Venezia croll\u00f2 da 4581 navi (con 436\u00a0000 tonnellate di stazza) a 3788 navi (con 292\u00a0000 tonnellate). Con l'annessione di Venezia al Regno d'Italia, il declino del porto di Venezia rischiava di proseguire giacch\u00e9 il governo italiano, invece di contrapporsi direttamente alla concorrenza austriaca sull'Adriatico, prefer\u00ec incentivare lo sviluppo dei porti sul Tirreno, primo fra tutti quello di Genova, fornitore di tutto l'entroterra padano.\nUno dei problemi che rendeva difficile la gestione del porto di Venezia era la lontananza dalla stazione ferroviaria, costruita tra il 1860 e il 1865 e ubicata in un punto in cui il basso fondale delle banchine non permetteva l'accesso alle navi, che continuavano ad attraccare nel Bacino di San Marco, sede tradizionale del porto di Venezia. Il trasbordo delle merci avveniva pertanto mediante chiatte, un passaggio intermedio che comportava un dispendio di tempo e un aumento di costi.\nSi rese perci\u00f2 necessario individuare una nuova sede per la struttura portuale veneziana, che, dopo una lunga serie di discussioni e dibattiti, venne ubicata all'estrema imboccatura occidentale del canale della Giudecca, dove facilmente si sarebbe potuto realizzare un collegamento ferroviario tra le banchine e la stazione. Nel 1869 vennero cos\u00ec avviati i lavori per la realizzazione della \"Nuova Stazione Marittima\", che terminarono con l'inaugurazione avvenuta il 1\u00ba marzo 1880. Successivamente, per abbreviare i tempi di percorrenza, si decise di riaprire la bocca del Lido e nel 1882 fu dato avvio ai lavori di scavo del fondale (ormai ridotto in alcuni punti a soli 75\u00a0cm) e alla costruzione di due dighe, analogamente a quanto era stato fatto per la bocca di Malamocco.\nLa Stazione Marittima venne collegata alla ferrovia mediante due ponti in ferro, mentre ulteriori lavori vennero eseguiti tra il 1908 e il 1909 per il consolidamento dell'accesso alla bocca del Lido. La bocca di Malamocco venne cos\u00ec definitivamente abbandonata (1910) e nel 1911 venne aperta la terza bocca di porto, quella di Chioggia, destinata soprattutto al commercio del materiale ittico. Grazie a questa serie di interventi, Venezia divenne il secondo porto d'Italia per movimento merci anche se, fino allo scoppio della prima guerra mondiale, il primato sull'Adriatico continu\u00f2 ad essere detenuto da Trieste.\nNegli anni della Grande guerra nasce e si sviluppa il progetto di Marghera, localit\u00e0 della terraferma veneziana che venne destinata all'insediamento di industrie pesanti. La nascita della zona industriale e dell'annesso quartiere urbano nella zona allora denominata dei \"Bottenighi\" si deve quasi esclusivamente all'iniziativa di Giuseppe Volpi, che gi\u00e0 nei primi anni del novecento aveva cominciato a vendere aree di terreno a industrie chimiche che si erano insediate nella zona. Alla fine della guerra apparve chiara l'esigenza di affiancare al porto commerciale e alla stazione passeggeri una terza struttura che potesse servire da porto industriale. Il conte Volpi, dopo aver fondato appositamente un \"Sindacato di studi per imprese elettrometalliche\", present\u00f2 allora al Ministero dei lavori pubblici un progetto \u00abper il porto industriale di Venezia\u00bb, i cui lavori, iniziati ancora nel 1917 e bloccati dopo la disfatta di Caporetto, ripresero nel 1919. Il 17 maggio 1922 fu inaugurato il Canale Vittorio Emanuele, che collegava la Stazione Marittima a Marghera, e nel 1925 si apr\u00ec ufficialmente il traffico. Nel giro di pochi anni, tra il 1920 e il 1928, si erano insediati a Marghera ben 51 stabilimenti attivi nel settore metallurgico, chimico, meccanico, cantieristico, petrolifero, elettrico. Negli stessi anni fu ampliato il territorio comunale di Venezia, con l'annessione di Marghera (1917), Pellestrina (1923), Murano e Burano (1924), Mestre, Favaro Veneto, Chirignago, Zelarino e Malcontenta (1926), per cui il comune di Venezia venne progressivamente ad assumere la configurazione attuale.\nIl nuovo scalo contribu\u00ec alla crescita del porto di Venezia, che nel 1928 raggiunse di nuovo il secondo posto tra i porti italiani, tornando al livello competitivo dell'anteguerra (1912) con un movimento di merci di 2\u00a0800\u00a0000 tonnellate. Il molo A, tuttavia, il primo ad essere progettato, fu iniziato solo nel 1934 e completato definitivamente nel 1963.\nDescrizione.\nConfigurazione.\nL'accesso \u00e8 garantito attraverso le tre bocche di porto di:\nI moli e le banchine sono dislocati su un'ampia porzione di territorio e ripartiti per funzione:\nIl porto \u00e8 fortemente interconnesso con l'area industriale di Marghera; nel suo bacino sorgono numerosi cantieri navali di costruzione e riparazione, presenti a Marghera, Venezia e Pellestrina. Oltre al porto commerciale, molte industrie sono dotate di attracchi privati. Il porto \u00e8 anche sede di attivit\u00e0 della Marina Militare Italiana con la presenza dell'ex-Arsenale Militare Marittimo, ora sede dell'Istituto di Studi Militari Marittimi () e del Museo Storico Navale (), e della Scuola navale militare Francesco Morosini ().\nVi si accede attraverso le due \"bocche di porto\" del Lido e di Malamocco: la prima collegata direttamente alla citt\u00e0 storica, la seconda collegata con l'artificiale canale dei Petroli direttamente all'area industriale.\nI fondali, di sabbia e fango, si aggirano sui 16 metri nel canale dei Petroli, per poi abbassarsi sui 12 metri nel Canale congiungente Malamocco-Marghera. Nei canali industriali di Marghera esistono poi diverse limitazioni comunque non superiori a 10 metri e non inferiori ai 8,50 metri.\nLe imboccature sono attualmente in fase di massiccia riconfigurazione nell'ambito del progetto MOSE, con la creazione di nuove dighe per ridurre gli effetti dello scirocco e di porti rifugio e bacini tali da consentire il traffico anche nei momenti in cui saranno in funzione le paratie mobili contro l'acqua alta.\nDopo una trattativa durata due anni, a Dicembre 2017 una vasta area dell'interporto \u00e8 stata acquisita dalla holding facente riferimento all'imprenditore ligure-nigeriano Gabriele Volpi: per un controvalore di 68 mln di euro passano di propriet\u00e0 gli immobili e diritti attivi della precedente societ\u00e0, in concordato.\nVolumi di traffico.\nPer il settore dei container \u00e8 stata una crescita da 379.072 Teu del 2008 ai 605.875 Teu del 2016, mentre l'Agribusiness nel periodo 2008/2016 \u00e8 aumentato da 1,9 a 2,3 milioni di tonnellate.\nIl traffico petrolifero \u00e8 diminuito da 10,8 mln tonnellate nel 2008 a 7,5 tonnellate nel 2016, dopo aver registrato un segno positivo nel 2014, dovuto all'esaurimento degli stock di greggio e al contributo sostitutivo della produzione di bio-carburanti a Porto Marghera. Il settore Ro-Ro, dimezzato dalla deflagrazione politica e economica del Mediterraneo orientale, \u00e8 tornato ad una rapida ripresa a partire dal 2014, quando il Porto di Venezia ha attivato un terminal dedicato (attirando nuove linee e nuovi servizi).\nA giugno 2018, la Commissione Europea ha ribadito la valutazione del porto di Venezia nell'ambito del progetto di Reti Trans-europee di Trasporto, gi\u00e0 espressa nel 2013 per il corridoio Baltico-Adriatico, rafforzandola con la definizione di nodo e scalo della rete prioritaria (\"core\"), sia di tipo marittimo che fluviale. Il Porto di Chioggia \u00e8 stato aggiunto come scalo marittimo e fluviale della rete secondaria (\"comprehensive\").\nInquinamento.\nLe attivit\u00e0 navali del porto di Venezia sono responsabili di una enorme mole di inquinamento. L'Arpav nel 2005 ha stimato che il traffico navale ha scaricato nell'aria veneziana 3496 tonnellate di ossidi di azoto, 3325 tonnellate di ossidi di zolfo, 486,23 tonnellate di polveri sottili (PM10).\nDestinazioni.\nLe destinazioni dei traghetti passeggeri sono:"}
{"id": "1145907", "revid": "1573940", "url": "https://it.wikipedia.org/wiki?curid=1145907", "title": "Phyllidiella pustulosa", "text": "La fillidiella pustolosa (Phyllidiella pustulosa ()) \u00e8 un mollusco nudibranchioo appartenente alla famiglia Phyllidiidae.\nDescrizione.\nCorpo di colore nero, tubercoli rosa chiaro o bianco-rosato sparsi in gruppetti. Rinofori neri, ciuffo branchiale assente. Fino a 6 centimetri.\nDistribuzione e habitat.\nDal Mar Rosso alle Hawaii, fino a 50 metri di profondit\u00e0. Comune.\nSpecie affini.\nIl platelminta \"Pseudocerus imitatus\" imita i colori di questo nudibranco. Il nudibranco \"Chromodoris geometrica\" si distingue per via del colore dei rinofori."}
{"id": "1145908", "revid": "89039", "url": "https://it.wikipedia.org/wiki?curid=1145908", "title": "Monte Pizzocco", "text": ""}
{"id": "1145909", "revid": "29244", "url": "https://it.wikipedia.org/wiki?curid=1145909", "title": "Fillidiella pustolosa", "text": ""}
{"id": "1145911", "revid": "307923", "url": "https://it.wikipedia.org/wiki?curid=1145911", "title": "Giuseppe Valentini", "text": ""}
{"id": "1145916", "revid": "73843", "url": "https://it.wikipedia.org/wiki?curid=1145916", "title": "Serie A 2007-2008", "text": "La Serie A 2007-2008 \u00e8 stata la 106\u00aa edizione della massima serie del campionato italiano di calcio (il 76\u00ba a girone unico), disputato tra il 25 agosto 2007 e il 18 maggio 2008 e concluso con la vittoria dell', al suo sedicesimo titolo, il terzo consecutivo.\nCapocannoniere del torneo \u00e8 stato Alessandro Del Piero () con 21 reti.\nStagione.\nNovit\u00e0.\nA ricoprire l'incarico di designatore arbitrale fu Pierluigi Collina, punto di riferimento anche per la serie cadetta. Sul piano tecnico da segnalare l'utilizzo di un pallone da gioco unico per ogni competizione patrocinata dalla Lega Calcio, col debutto ufficiale avvenuto in coincidenza della Supercoppa italiana tra Inter e Roma; realizzazione e fornitura erano a opera della Nike.\nI casi di violenza avvenuti nel torneo precedente indussero la Federazione a varare nuove misure per il contenimento, tra cui il divieto di accedere all'impianto per i tifosi ospiti nelle gare ritenute maggiormente a rischio: l'effetto deterrente fu tuttavia limitato. Dal gennaio 2008 venne reso obbligatorio, in segno di \"fair play\", il terzo tempo: il gesto, mutuato dal rugby, e che prevede un saluto tra gli atleti in campo al termine dell'incontro, non riscontr\u00f2 un'adeguata applicazione tanto da venire accantonato in breve.\nL'organico riaccolse , e le cui retrocessioni degli anni precedenti furono dovute a vicende extracalcistiche: partenopei e liguri caddero in Serie C1 nel 2004 e 2005 rispettivamente per il fallimento societario e per un illecito, mentre il declassamento dei bianconeri in Serie B avvenne per le sentenze del caso \"Calciopoli\" nel luglio 2006.\nCalciomercato.\nL'estate 2007 segn\u00f2 la partenza di numerosi calciatori italiani, attratti dalle sirene estere: tra questi i campioni del mondo Grosso e Toni, passati rispettivamente a e . Da segnalare inoltre le cessioni di Cristiano Lucarelli, Giuseppe Rossi e Rolando Bianchi.\nSul fronte delle neopromosse, la Juventus affid\u00f2 la panchina a Claudio Ranieri: alla retroguardia si aggiunse Jorge Andrade, con la mediana rafforzata da Almir\u00f3n e dall'ex \"bandiera\" bavarese Salihamid\u017ei\u0107, mentre in attacco arriv\u00f2 Iaquinta. Il Genoa scommise sulle punte Borriello e Papa Waigo, con il Napoli che tesser\u00f2 il centrocampista Ham\u0161\u00edk e l'attaccante Lavezzi. Movimenti di spessore interessarono anche la provincia del calcio, con gli ingaggi di Quagliarella da parte dell' e di Cassano per la ; il punt\u00f2 su Ventola e Recoba.\nI campioni uscenti dell' innestarono in organico il difensore Chivu e la punta Suazo, promuovendo in prima squadra anche il giovane Balotelli; nel mercato di gennaio arriver\u00e0 anche il portoghese Maniche che tuttavia si riveler\u00e0 uno dei pi\u00f9 sonori \"flop\" della storia nerazzurra. I concittadini del acquistarono i brasiliani Emerson e Alexandre Pato, inizialmente non schierabile per motivi anagrafici. Nella capitale, la prese Giuly e Cicinho, con il serbo Kolarov nuovo volto in casa .\nLa integr\u00f2 Osvaldo e Vieri al reparto avanzato, con e che ingaggiarono Simone Inzaghi e Miccoli.\nAvvenimenti.\nGirone di andata.\nUna griglia di partenza esente da penalit\u00e0, in aggiunta alla caratura storica delle neopromosse, rivest\u00ec d'incertezza i pronostici: a contendersi inizialmente la vetta furono Roma e Juventus, coi giallorossi primatisti solitari dopo tre gare per effetto della sconfitta riportata dai sabaudi con l'Udinese. Gli stessi friulani \u2014 nelle cui fila and\u00f2 affermandosi Di Natale \u2014 caratterizzarono le vicende in chiave europea assommandosi in tal senso alla Fiorentina: minori furono invece gli acuti provenienti dal capoluogo ligure, eccezion fatta per i guizzi di Cassano sulla sponda blucerchiata e di Borriello sul versante genoano.\nIl doppio pareggio colto dai capitolini coi summenzionati bianconeri e toscani tronc\u00f2 il tentativo di fuga, agevolando al contempo il recupero nerazzurro: l'affermazione meneghina nello scontro diretto confer\u00ec alla \"Beneamata\" il primato solitario, con le protagoniste del precedente torneo a instaurare un nuovo duello sin dall'autunno. A rappresentare loro malgrado una delusione rispetto a quanto pronosticato alla viglia furono le concittadine: sul cammino laziale grav\u00f2 l'impegno europeo, mentre il Milan denunci\u00f2 un rendimento sottotono davanti al proprio pubblico. A fronte del discreto comportamento partenopeo, si segnal\u00f2 una zona-UEFA divenuta traguardo accessibile anche a canoniche provinciali quali Atalanta e Palermo: a contendersi terzo e quarto posto risultarono invece Juventus e viola.\nLa data dell'11 novembre 2007 scrisse un'ulteriore pagina tragica negli annali del calcio italiano, con l'omicidio di Gabriele Sandri che provoc\u00f2 una frammentazione del turno di campionato nonch\u00e9 tumulti e proteste in varie citt\u00e0: a differenza di quanto disposto per la morte di Filippo Raciti nel febbraio precedente, il calendario agonistico non incorse in alcuno stop. Gli ultimi scorci della fase d'andata registrarono un cammino fin l\u00ec senza assilli per il Catania, mentre i bassifondi della graduatoria accolsero un nutrito raggruppamento di squadre, destando lievi preoccupazioni in Torino e Parma: con Cagliari e Reggina fanalini di coda, il Siena accumul\u00f2 un minimo ritardo dalle corregionali Empoli e Livorno.\nConquistato anzitempo il titolo invernale tramite il successo nel derby milanese, l'Inter distanzi\u00f2 di 7 punti la Roma al giro di boa.\nGirone di ritorno.\nRelegata al ruolo di inseguitrice, la formazione capitolina precipit\u00f2 a 11 lunghezze di ritardo dopo i passi falsi con Siena e Juventus. Forte di tale distacco, la \"Beneamata\" si assicur\u00f2 peraltro i favori della classifica avulsa impattando nel confronto diretto: battuta nel turno successivo da un Napoli che continu\u00f2 a ben figurare la squadra di Mancini dilapid\u00f2 gradualmente il vantaggio sui giallorossi. Al soggiungere della primavera, la differenza tra le due rivali fu quantificabile in appena 4 punti.\nMentre il mese di marzo si chiuse con nuova tragedia a macchiare la stagione \u2014 con l'aggressione di ultras parmensi a un pullman di sostenitori juventini in un'area di servizio dell'astigiano, in cui perse la vita l'assalitore ducale Matteo Bagnaresi \u2014, gli accadimenti sportivi segnalarono un Milan in crescita attentare al quarto posto difeso dalla Fiorentina: degna di nota anche la risalita di Sampdoria e Cagliari, ora in grado di competere rispettivamente per l'Europa e la salvezza. A sconvolgere il lato destro della classifica contribu\u00ec poi il rallentamento di Parma e Catania, con Empoli e Livorno vistesi sottrarre punti preziosi dai suddetti isolani. \nUn primo verdetto matematico riguard\u00f2 la qualificazione della Juventus alla Champions League, fatto ascrivibile alla vittoria bianconera su una Lazio che, da par suo, coron\u00f2 con l'esclusione dalle coppe una stagione fallimentare: nella giornata seguente la compagine di Ranieri cadde sul terreno dei senesi, con questi ultimi postisi definitivamente al riparo da pericoli di retrocessione. Il penultimo turno deline\u00f2 maggiormente il quadro, con l'anticipata condanna dei labronici cui risult\u00f2 fatale la sconfitta contro un Torino che archivi\u00f2 in tal modo la permanenza: medesimo traguardo fu conseguito dalla Reggina, con la vittoria sull'Empoli che inguai\u00f2 ulteriormente gli azzurri, mentre la rimonta sarda venne coronata dal trionfo su un Udinese gi\u00e0 ammessa alla Coppa UEFA. Ai friulani si aggiunsero i blucerchiati, prevalsi in uno scontro diretto che certific\u00f2 l'esclusione del Palermo dal giro continentale. \nIl duello di vertice fu mantenuto vivo dai passi falsi che l'Inter comp\u00ec, cedendo dapprima nel derby e facendosi poi raggiungere sul pari dal Siena: i romani limarono a un solo la distanza, coi 90' conclusivi deputati a decidere il campionato. L'obiettivo del tricolore s'intrecci\u00f2 con la volata-salvezza di etnei e ducali, rispettivi ostacoli per capitolini e lombardi. L'unico anticipo della giornata finale riguard\u00f2 Sampdoria e Juventus, col capitano bianconero Del Piero autore di una doppietta che, pur non sufficiente ai torinesi per imporsi, lo conferm\u00f2 sul trono dei marcatori.\nIl primo tempo del Massimino parve indirizzare il titolo in favore della Roma, portatasi in vantaggio sui rossoazzurri: con le reti del Tardini ancora inviolate, al rientro negli spogliatoi la squadra di Spalletti sopravanz\u00f2 virtualmente i meneghini. Le sorti vennero per\u00f2 ribaltate nella ripresa, con una doppietta di Ibrahimovi\u0107 che conferm\u00f2 la \"Beneamata\" sul trono nazionale. La sconfitta dei parmensi e un gol realizzato dai siciliani nel finale causarono la relegazione crociata: alla serie cadetta non scamp\u00f2 neppure l'Empoli, impostosi inutilmente sugli ormai demotivati livornesi. Ai preliminari di Champions League ebbe invece accesso la Fiorentina, confermatasi al quarto posto con due lunghezze di margine sul Milan. \nSul fronte delle iscrizioni europee, il Napoli accedette all'Intertoto a scapito di Genoa e Atalanta. A stagione conclusa gli stessi orobici furono sospettati di \"combine\", con accuse relative alle gare contro il Livorno: malgrado il deferimento di entrambe le societ\u00e0 e l'ipotesi di una penalizzazione per l'anno a venire, nessun provvedimento circa la classifica finale venne applicato. Dall'indagine emerse tuttavia un tentativo in solitaria di alterare i risultati, del quale fu ritenuto autore l'amaranto David Balleri: con i toscani multati di euro per responsabilit\u00e0 oggettiva, il calciatore incorse invece in quattro mesi di squalifica.\nClassifica finale.\nLegenda:\nRegolamento:\nRisultati.\nCalendario.\nIl campionato ebbe inizio il 25 agosto 2007, con gli anticipi del primo turno, per concludersi il 18 maggio 2008. Le soste per impegni della Nazionale azzurra fermarono il torneo alle date del 9 settembre, 14 ottobre e 18 novembre 2007: la pausa natalizia interess\u00f2 invece il 30 dicembre 2007 e 6 gennaio 2008. I turni infrasettimanali si disputarono il 26 settembre, 31 ottobre 2007, 27 febbraio e 19 marzo 2008.\nLa contemporaneit\u00e0 delle partite, alle 15:00 della domenica, fu osservata nelle quattro giornate finali con l'eccezione di Sampdoria-Juventus, anticipata al 17 maggio per la visita di Papa Benedetto XVI in programma a Genova il giorno seguente.\nStatistiche.\nSquadre.\nPrimati stagionali.\nSquadre\nPartite\nIndividuali.\nDa segnalare la quadripletta messa a segno da Nicola Pozzi in Empoli-Cagliari 4-1 della 15\u00aa giornata.\nMedia spettatori.\nMedia spettatori della Serie A 2007-08: 23.887.NB: il Cagliari non comunica dati ufficiali sugli spettatori."}
{"id": "1145918", "revid": "228587", "url": "https://it.wikipedia.org/wiki?curid=1145918", "title": "Tour dei British and Irish Lions 1904", "text": "La Selezione delle Isole Britanniche di rugby nel 1904 si rec\u00f2 in tourn\u00e9e in Australia e Nuova Zelanda. I \"turisti\" travolsero i team australiani, vincendo 3 match su 3 contro la nazionale australiana. In Nuova Zelanda le cose furono pi\u00f9 equilibrate e i Lions furono sconfitti nell'unico test contro la nazionale neozelandese.\n\u00c8 convenzionalmente considerato come un tour dei British Lions, anche se questo termine per indicare la squadra risale al 1950.\nCapitano era lo scozzese David Bedell-Sivright e coach l'irlandese Arthur O'Brien.\nFurono disputate in tutto 19 partite di cui 14 in Australia e 5 in Nuova Zelanda, con quattro test match. Il bilancio complessivo fu di 16 vittorie, 2 sconfitte e un pareggio.\nFu la prima volta che i \"Lions\" visitavano sia l'Australia che la Nuova Zelanda, iniziando una tradizione che sarebbe continuata sino al 1971.\nIl capitano Bedell-Sivright, causa un grave infortunio, venne rimpiazzato nel ruolo nelle ultime 4 partite da Teddy Morgan."}
{"id": "1145919", "revid": "339392", "url": "https://it.wikipedia.org/wiki?curid=1145919", "title": "Dramma della gelosia", "text": ""}
{"id": "1145921", "revid": "1776051", "url": "https://it.wikipedia.org/wiki?curid=1145921", "title": "Giulio Pierangeli", "text": "Vita.\nFiglio di un operaio, fin da giovanissimo ader\u00ec al Partito Socialista Italiano, dando il suo contributo al Periodico locale \"La Rivendicazione\". Dal 1910 al 1926 fu segretario della Congregazione di Carit\u00e0 e amministratore del locale ospedale; costretto a dimettersi dai fascisti, esercit\u00f2 a Citt\u00e0 di Castello la professione di avvocato, continuando tuttavia la sua attivit\u00e0 politica, attraverso la collaborazione con varie riviste a carattere nazionale.\nLegale della locale Fattoria Autonoma Tabacchi e delle tipografie di Citt\u00e0 di Castello, impresse un grande sviluppo all'economia locale. Dopo la guerra, nel 1946, fu candidato all'Assemblea Costituente. Rientrato nel Partito Socialista, vi milit\u00f2 fino alla morte. Il figlio, Stelio Pierangeli, anche lui avvocato, guid\u00f2 durante la resistenza la 1\u00aa Brigata Proletaria d'Urto \"San Faustino\" dando luogo alla \"zona libera\" di Pietralunga.\nOpere.\nOltre alla collaborazione a \"La Rivendicazione\", periodico socialista fondato a Citt\u00e0 di Castello nel 1902, bisogna ricordare la sua partecipazione a \"Il Dovere\", periodico locale del periodo della prima guerra mondiale, la fondazione della Casa Editrice \"Il Solco\", la partecipazione attiva alla rivista \"La critica politica\" fondata dall'uomo politico repubblicano Oliviero Zuccarini. Spesso i suoi scritti erano firmati con lo pseudonimo di Feuerbach."}
{"id": "1145924", "revid": "74801", "url": "https://it.wikipedia.org/wiki?curid=1145924", "title": "Giosu\u00e8 Borsi", "text": "Biografia.\nGiosu\u00e8 Borsi nacque a Livorno, nella casa di via degli Inglesi 2, il 1\u00ba giugno 1888 dal giornalista Averardo Borsi di Castagneto Carducci e da Verdiana Fabbri del medesimo luogo. Fu chiamato come Giosu\u00e8 Carducci, che era amico del padre e che fu suo \"compare\". Visse con la famiglia a Livorno, a Vicenza, ancora a Livorno, in un ambiente di anticlericalismo e agnosticismo. Dotato di ingegno, rapidissimo nell'apprendere, facile nell'esprimersi, manifest\u00f2 predilezione per le belle lettere, la composizione ricercata, la cultura linguistica.\nFrequentatore dell'ambiente artistico livornese, amico della famiglia Domenici, divent\u00f2 il padre spirituale del Pittore Carlo Domenici, convinse il padre Cesare del talento artistico del figlio, insistendo perch\u00e9 il giovane Carlo potesse accedere all'Accademia di Belle Arti di Firenze.\nTermin\u00f2 gli studi al Liceo Classico Niccolini Guerrazzi di Livorno nel 1907, anno in cui pubblic\u00f2 la raccolta di poesie, \"Primus fons\". S'iscrisse poi alla facolt\u00e0 di Giurisprudenza dell'Universit\u00e0 di Pisa, visse per qualche tempo a Roma e si laure\u00f2 a Urbino nel 1913. La prima fase della sua vita fu caratterizzata dal successo letterario e mondano, in cui ebbero parte la sua eleganza nel vestire e la piacevolezza nel conversare, oltre alla raffinatezza di scrittore e di fine dicitore di Dante.\nIl padre nel frattempo era diventato direttore del \"Nuovo Giornale\" di Firenze. Tuttavia il 23 dicembre 1910 mor\u00ec improvvisamente lasciandogli sulle spalle l'onerosa direzione. Il 18 giugno 1912, dopo \"lunga malinconica storia di pianto\", mor\u00ec anche la bellissima sorella Laura, seguita nel 1913, da Dino, di cinque anni, figlio di lei, teneramente amato dallo zio. Giosu\u00e8 rimase con la madre e il fratello minore, Gino. Questi colpi della sventura agirono sullo spirito di Giosu\u00e8 come un richiamo alla seriet\u00e0 della vita; e furono il primo avvio all'adesione ai princ\u00ecpi del Cristianesimo e alla dottrina della Chiesa.\nTra 1912 e 1913 scrisse \"Confessioni a Giulia\", dando questo nome alla sua donna ideale come Dante fece con Beatrice. Nel 1914 conobbe padre Guido Alfani delle Scuole Pie e lesse le \"Osservazioni sulla morale cattolica\" di Alessandro Manzoni e i \"Pensieri\" di Pascal. Ricevette l'abito di Terziario Francescano a Firenze nella chiesa delle Suore Calasanziane.\nLa crisi della Prima guerra mondiale gli fece intravedere in modo ideale il sacrificio sul campo; fu interventista per ragioni nazionali. Arruolatosi volontario, come sottotenente della Milizia Territoriale, fu assegnato al 125\u00ba Reggimento Fanteria \"Spezia\", 4\u00aa compagnia, dove fu benvoluto dai soldati, giovani spesso poco istruiti. Mor\u00ec il 10 novembre 1915 in un assalto, a Zagora. Nella giacca furono trovate insanguinate le medaglie, la foto della madre e un'edizione della Divina Commedia.\nPochi giorni prima della fine aveva scritto alla madre: "}
{"id": "1145925", "revid": "767487", "url": "https://it.wikipedia.org/wiki?curid=1145925", "title": "Don Camillo e i giovani d'oggi (film incompiuto)", "text": "Don Camillo e i giovani d'oggi oppure Don Camillo, Peppone e i giovani d'oggi (titolo originale \"Don Camillo et ses contestataires\") doveva essere il sesto e ultimo capitolo della serie cinematografica di don Camillo con Fernandel e Gino Cervi, ispirato all'omonimo libro. Iniziato nel 1970, rimase incompiuto a causa della malattia di Fernandel, che mor\u00ec nel 1971.\nLe riprese e i problemi di salute di Fernandel.\nLe riprese del nuovo film, per la regia di Christian-Jaque, cominciarono a Brescello il 13 luglio 1970. Fernandel arriv\u00f2 a Brescello il 20 luglio, a set gi\u00e0 allestito. Gli esterni si girarono sotto un sole cocente, tra umidit\u00e0 e zanzare, e Fernandel ebbe pi\u00f9 volte dei mancamenti, degli eccessi di stanchezza e delle difficolt\u00e0 respiratorie. A un certo punto fu colpito anche da dolori lancinanti al torace. Era il 5 agosto: all'improvviso, durante una scena sul sagrato della chiesa che prevedeva che Fernandel dovesse portare in braccio Graziella Granata, l'attore non fece un passo. L'attrice pesava meno di 50 chili, ma Fernandel non riusc\u00ec a sostenerla, incespic\u00f2 e cadde a terra. Appena ripresosi dal malore fu costretto ad abbandonare il set.\nFu trasportato con urgenza all'ospedale di Parma, dove rimase ricoverato per quattro giorni. Si consult\u00f2 con uno specialista e poi decise di tornare a Marsiglia per sottoporsi a ulteriori esami clinici e prendersi un periodo di riposo. Il regista, cercando parole di conforto, si rivolse cos\u00ec a Fernandel: \u00abOn reprendra le tournage d\u00e8s que tu seras r\u00e9tabli. Rentre \u00e0 Marseille.\u00bb (\u00abRiprenderemo le riprese quando ti sarai ristabilito. Ritorna a Marsiglia\u00bb).\nLe condizioni di salute di Fernandel erano gi\u00e0 compromesse da alcuni mesi. Nell'aprile precedente, durante un piccolo intervento per rimuovere una escrescenza formatasi sotto il muscolo pettorale destro, i medici avevano scoperto che l'attore era affetto da un carcinoma maligno di origine epatica, in evoluzione e con metastasi. Partito dal fegato, il tumore aveva colpito un polmone e si era diffuso in diverse parti dell'organismo. I familiari furono immediatamente informati della gravit\u00e0 della situazione ma decisero di tenere all'oscuro l'interessato. Lo stesso Christian-Jaque, che nel frattempo lo aveva scritturato per questo film, era totalmente ignaro della grave malattia che aveva colpito Fernandel.\nIl 12 agosto 1970 la produzione sospese le riprese e Gino Cervi ritorn\u00f2 a Roma. La soluzione pi\u00f9 semplice sarebbe stata quella di rigirare le scene in cui compariva don Camillo con un altro attore, completando cos\u00ec il film salvando buona parte del girato, ma la proposta della produzione in tal senso si scontr\u00f2 con il rifiuto di Christian-Jaque e di Cervi di continuare senza Fernandel.\nA met\u00e0 gennaio del 1971 Fernandel, ancora ignaro del suo reale stato di salute, telefon\u00f2 a Christian-Jaque, per rassicurarlo sulle proprie condizioni che parevano migliorare e per dirgli che poteva contare su di lui, ma il 26 febbraio successivo l'attore francese mor\u00ec. La produzione tuttavia, incassati i rifiuti di Cervi, Christian-Jaque e Leda Gloria a continuare, aveva gi\u00e0 deciso di affidare i ruoli di protagonisti ad altri e di rifare da capo il film con un altro regista. Il film, con il medesimo titolo, ma diretto da Mario Camerini e con Gastone Moschin nella parte di don Camillo e Lionel Stander in quella di Peppone, sarebbe infine uscito nel 1972, senza tuttavia ottenere il medesimo successo dei precedenti.\nVi sono voci contrastanti riguardo al film incompiuto del 1970: mentre alcune fonti dicono che fossero state girate solo poche scene, altre affermano mancassero poche riprese alla fine del film che, in qualche modo, avrebbe potuto essere completato e distribuito. Effettivamente, in base a fotografie e vecchi filmati, risulta che pi\u00f9 di met\u00e0 pellicola fosse stata girata. In un'intervista fatta a Fernandel il 1\u00ba agosto 1970 l'attore diceva che questo film era l'ultimo della saga di Don Camillo perch\u00e9 Giovannino Guareschi era morto e non aveva pi\u00f9 scritto libri. Nell'ultima intervista fatta a Fernandel nel 15 ottobre 1970 l'attore diceva che mancavano solo 35 minuti (di riprese) per terminare il film. A questo proposito \u00e8 molto interessante la dichiarazione che Gino Cervi rilasci\u00f2 in un'intervista al quotidiano \"La Stampa\" pubblicata il 28 febbraio 1971, all'indomani della morte di Fernandel: \"\"Il film era stato girato a met\u00e0 quando Fernandel dovette tornare in Francia. Aveva cercato di tirare avanti fino all'ultimo, perch\u00e9 il film lo voleva finire. Io credo sentisse che appariva sullo schermo per l'ultima volta e con il personaggio che gli era pi\u00f9 caro. Avevamo girato 1200 metri di pellicola a colori, ma Fernand era impaziente. Fece una cosa strana: registr\u00f2 in anticipo tutto il sonoro dell'intero film. Chiss\u00e0, forse pensava che, se lui avesse dovuto rinunziare, il film avrebbe potuto essere portato a termine anche da una controfigura e il suo pubblico lo avrebbe riconosciuto almeno dalla voce. E lo avrebbe ricordato\".\"\nLuoghi delle riprese.\nDalle poche immagini del film visibili in \"Vite straordinarie\", nei notiziari del 1970 e nel \"Museo di Don Camillo e Peppone\", si pu\u00f2 vedere che il film \u00e8 stato girato a Brescello."}
{"id": "1145927", "revid": "212348", "url": "https://it.wikipedia.org/wiki?curid=1145927", "title": "Elisio Calenzio", "text": "La vita.\nElisio Calenzo nacque nella terra de Le Fratte, l'attuale Ausonia (Italia), nel 1430. Per volere del padre si rec\u00f2 a Napoli per studiare legge. Quindi frequent\u00f2 l'Universit\u00e0 di Roma, ma abbandon\u00f2 gli studi seguendo la sua vocazione poetica. Di quel periodo ci \u00e8 pervenuto il poemetto che lo inizi\u00f2 a far conoscere negli ambienti letterari, \"Croacus su de Bello ranarum ac murium\", scritto a 22 anni e ideato sulla tradizione della Batracomiomachia.\nA 35 anni fu scelto da Ferdinando I, re di Napoli, per educare l'allora tredicenne Federico, ultimo re Aragonese di Napoli. Elisio non si limit\u00f2 alla sola educazione del secondogenito del re, ma ne divenne confidente e successivamente collaboratore, svolgendo incarichi diplomatici per il Regno.\nNel 1483 assunse il ruolo di governatore di Squillace; i quel periodo la citt\u00e0 calabrese ottenne dei Capitoli che garantivano una moderna equit\u00e0 di diritti ai cittadini, senza distinzione di religione. Elisio segu\u00ec Federico nei suoi viaggi diplomatici in Europa e rimase con lui finch\u00e9, oramai minato nella salute, si ritir\u00f2 nel suo paese natale ove mor\u00ec verso il 1503. Fu sepolto secondo le sue volont\u00e0 nel santuario di Santa Maria del Piano.\nLa poetica.\nCalenzio venne a contatto con la cultura europea di prima persona grazie ai suoi viaggi diplomatici al seguito di Federico I e va iscritto nel circuito intellettuale dell'Umanesimo. La sua produzione poetica \u00e8 in latino, per lo pi\u00f9 in pentametri, molto apprezzata da Giovanni Pontano e da Jacopo Sannazaro.\nDi grande creativit\u00e0 immaginifica, racconta nelle sue opere vicende allegoriche e romantiche. Della sua giovinezza \u00e8 il poemetto, \"Croacus su de Bello ranarum ac murium\", scritto a 22 anni e ideato sulla tradizione della Batracomiomachia. \u00c8 molto sensibile alla condizione femminile e alla libert\u00e0 amorosa. Come ispiratrice delle sue opere Elisio ha la giovane Aurimpia da Ventosa, che ama corrisposto.\nCi sono pervenute circa centocinquanta epistole, di cui molte a Federico, a cui da consigli sull'esercizio del potere. Si esprime nelle sue lettere private su temi moderni contro la violenza, in particolare la guerra e la pena capitale.\nCalenzio si sente vicino al mondo della flora e della fauna e alla solarit\u00e0 di questi regni e invita gli uomini a non cacciare senza una vera esigenza.\nL\"Opuscula Elisii Calentii\", unica sua opera stampata, venne messa all'Indice in quanto non allineata al pensiero sociale dominante.\n\u00c8 partecipe della concezione della storia condannata a ciclicit\u00e0 e dei poeti come primi sapienti e educatori."}
{"id": "1145935", "revid": "1700", "url": "https://it.wikipedia.org/wiki?curid=1145935", "title": "Rapsodia in Blu", "text": ""}
{"id": "1145936", "revid": "599013", "url": "https://it.wikipedia.org/wiki?curid=1145936", "title": "Isra e miraj", "text": ""}
{"id": "1145937", "revid": "834936", "url": "https://it.wikipedia.org/wiki?curid=1145937", "title": "Georg Henrik von Wright", "text": "Biografia.\nGeorg Henrik von Wright nasce ad Helsinki il 14 giugno 1916. I suoi studi universitari, a Helsinki, sono caratterizzati principalmente dall'interesse per la logica e la filosofia della scienza. Un suo professore, Eino Kaila, andava allora diffondendo le idee di Russell, Wittgenstein, e del Circolo di Vienna, ma von Wright coltiva anche interessi storico-umanistici soprattutto attraverso la lettura delle opere di Jacob Burckhardt; anche G. E. Moore ebbe un ruolo importante nella fase formativa di von Wright.\nDovendo scegliere un argomento per la tesi di dottorato, von Wright si orienta dapprima sul tema del conflitto fra tradizione aristotelica e tradizione galileiana nella filosofia della scienza, decidendosi invece poi ad affrontare il tema dell'induzione. \nPer svolgere delle ricerche sul problema dell'induzione von Wright aveva pensato di recarsi a Vienna, ma, in seguito all'annessione dell'Austria da parte della Germania nazista (1938), \u00e8 indotto a rinunciare a questo viaggio e decide invece di recarsi a Cambridge, dove insegnava C. D. Broad, che aveva pubblicato dei saggi sull'argomento. Quando, nel 1939, va a Cambridge, non sa di trovarvi Wittgenstein, che ammirava come autore del \"Tractatus\". Durante questo primo incontro con Wittgenstein von Wright ha modo di seguire un suo corso sui fondamenti della matematica e di leggere una copia del \"Blue Book\", che circolava fra gli studenti.\nQuando scoppia la guerra, von Wright \u00e8 in Finlandia. La sua attivit\u00e0 di docente universitario comincia nel 1943, ad Helsinki. \nNel 1947 torna a Cambridge, su invito di Broad, per tenere un seminario sulla logica induttiva, trovandosi quindi ad essere \"collega\" di Wittgenstein. Fra i due si sviluppa un'intensa amicizia: mentre von Wright seguiva il corso di Wittgenstein sulla filosofia della psicologia, questi gli faceva leggere la versione di quel tempo delle \"Ricerche filosofiche\", e si incontravano spesso per discuterne. In quello stesso anno Wittgenstein decise di lasciare l'insegnamento e propose von Wright come suo successore. Dopo qualche incertezza, von Wright accett\u00f2 e ottenne la cattedra che era stata di Wittgenstein fino al 1951.\nNel periodo 1947-51 von Wright viene maturando un'intuizione su una possibile \"teoria generale della modalit\u00e0\". Si tratta in sostanza del rilevamento di un'analogia strutturale fra campi concettuali diversi. Von Wright not\u00f2 la somiglianza fra i concetti necessario-verificato-obbligatorio-tutti, possibile-permesso-alcuni, contingente-non deciso, impossibile-falsificato-vietato-nessuno. Il rilevamento di questa analogia port\u00f2 von Wright da un lato a dare il suo primo contributo alla logica modale (An Essay in Modal Logic, 1951) e dall'altro a \"scoprire\" la logica deontica, ovvero la logica delle norme e dei sistemi normativi (\"Deontic Logic\", 1951), di cui \u00e8 considerato uno dei fondatori. Iniziata come esplorazione di un nuovo campo logico, la logica deontica arriva ad incontrare problemi tipici della filosofia del diritto e costituisce ormai uno strumento importante in questo settore. Il suo compito per\u00f2 non \u00e8 quello di fondare il discorso normativo su basi incontrovertibili, bens\u00ec quello di chiarificarne i concetti fondamentali e l'articolazione strutturale.\nNel 1951 muore Wittgenstein, e von Wright apprende con sorpresa di essere stato nominato suo esecutore testamentario, insieme a Elizabeth Anscombe e a Rush Rhees. I tre arrivano poco a poco a scoprire di trovarsi di fronte ad una enorme massa di scritti, che si tratta di raccogliere, archiviare, organizzare e pubblicare. Il ruolo di curatore degli inediti ha impegnato von Wright in un confronto serrato con l'opera di Wittgenstein.\nTornato da Cambridge nel 1951, von Wright inizia ad insegnare all'Universit\u00e0 di Helsinki. La sua attivit\u00e0 di docente universitario si interrompe nel 1961, quando viene nominato membro dell'Accademia di Finlandia. Per questa istituzione von Wright continuer\u00e0 sempre a lavorare, mantenendo per\u00f2 il diritto di insegnare nella sua Universit\u00e0; prosegue la sua attivit\u00e0, scrivendo saggi filosofici, conducendo seminari e organizzando conferenze e dibattiti di livello internazionale, e recandosi pi\u00f9 volte come \"visiting professor\" negli USA.\nCampi di indagine.\nLa ricerca filosofica di von Wright ha spaziato in molteplici direzioni:\n- la logica filosofica (An Essay in Modal Logic, 1951, Deontic Logic, 1951),\n- lo studio dell'induzione e della probabilit\u00e0 (The Logical Problem of Induction, 1941, A Treatise on Induction and Probability, 1951),\n- l'etica e la teoria generale delle norme (The Varieties of Goodness, 1963, Norma e azione, 1963),\n- la filosofia dell'azione (Spiegazione e comprensione, 1971, Libert\u00e0 e determinazione, 1980),\n- lo studio della causalit\u00e0 (Causalit\u00e0 e determinismo, 1974),\n- l'analisi e la soluzione di alcuni problemi classici della filosofia quali il problema del libero arbitrio (Of Human Freedom, 1985) e il problema mente-corpo (An Essay on Door-Knocking, 1988).\nIl lavoro filosofico.\nGran parte del lavoro filosofico di von Wright \u00e8 consistito nello sforzo di stabilire relazioni concettuali. I concetti, secondo questo autore, sono fondati da un lato nella realt\u00e0, nei fatti (se le cose fossero diverse da quelle che sono, e se andassero in modo diverso da come vanno, noi avremmo concetti diversi da quelli che abbiamo), e da un altro lato nell'assetto storico-sociale della nostra cultura (ognuno acquisisce i concetti in un contesto educativo; culture diverse presentano differenze nei loro rispettivi apparati concettuali; mutamenti storici si riflettono anche in mutamenti nell'apparato concettuale). \nCompito del filosofo \u00e8 fare luce sulle confusioni concettuali. Nel far questo egli ha un margine di libert\u00e0: pu\u00f2 distanziarsi dall'uso quotidiano dei termini, o anche introdurre concetti \"tecnici\" di sua invenzione, ma sempre allo scopo di chiarire rapporti dati (anche se non chiaramente) fra concetti, rapporti che egli non pu\u00f2 mutare arbitrariamente. L'attivit\u00e0 di chiarificazione concettuale consente sia di migliorare il pensiero e il ragionamento (e quindi le prassi ad essi collegati), sia di migliorare la conoscenza della realt\u00e0: essendo i concetti fondati anche nella realt\u00e0, le zone oscure nella rete concettuale corrispondono a zone oscure nella conoscenza della realt\u00e0, e chiarificando queste zone conosciamo meglio anche la realt\u00e0, o perlomeno spianiamo il terreno per nuove conoscenze (certamente la \"conoscenza concettuale\" \u00e8 diversa dalla conoscenza empirico-scientifica: quest'ultima indaga connessioni fra fenomeni e non fra concetti).\nTesi fondamentali.\nFra le tesi pi\u00f9 importanti di von Wright ricordiamo la distinzione concettuale fra \"uomo\" e \"natura\": \"L'uomo in quanto corpo vivente fa parte della natura. Ma l'uomo in quanto agente pu\u00f2 avere uno status diverso. Si distingue anche correlativamente tra scienze naturali e scienze umane, ma (...) la linea di demarcazione rimane fluttuante e il suo valore semantico \u00e8 discutibile\" (Causalit\u00e0 e determinismo, ed. it., p. 72). \n\"Azione\" ed \"evento\" sono concetti distinti, ma sono collegati: un'azione non \u00e8 un evento, ma \u00e8 sempre concettualmente connessa ad un evento, cio\u00e8 \u00e8 sempre anche un mutamento nel mondo. L'azione di aprire la porta non \u00e8 riducibile all'evento che la porta si apre, infatti se la descriviamo come azione dobbiamo far riferimento all'intenzione dell'agente, ma ha come \"risultato\" che la porta si apre. Fra azione ed evento corrispondente vi \u00e8 un nesso concettuale, cos\u00ec come vi \u00e8 un nesso concettuale (cio\u00e8 intrinseco, logico) fra azione e intenzione dell'agente.\nSe vi \u00e8 una connessione concettuale fra intenzione e azione non pu\u00f2 esserci fra esse una relazione causale. Questo perch\u00e9 un requisito essenziale della connessione causale \u00e8 che causa ed effetto siano logicamente indipendenti, cio\u00e8 che la causa sia definibile senza far riferimento all'effetto e viceversa. Von Wright quindi critica la teoria causale dell'azione, ossia la teoria, nell'ambito del neopositivismo e della filosofia analitica, che riprende e sviluppa l'idea seicentesca secondo la quale le azioni umane sono causate da atti della volont\u00e0. Von Wright, sullo sfondo della distinzione concettuale fra \"uomo\" e \"natura\", propone, insieme ad altri autori di orientamento analitico, una sorta di \"neodualismo\", ossia una posizione secondo la quale occorre distinguere fra contesti (o \"giochi linguistici\") in cui sono applicabili i concetti di connessione causale, evento, legge di natura, e i contesti in cui tali concetti non sono applicabili e occorre invece usare quelli di connessione concettuale, azione, regola. Tale posizione \u00e8 interpretabile come una riproposizione in forma analitica della distinzione fra scienze della natura e scienze dell'uomo. Se ne possono rintracciare le origini in Dilthey e in Wittgenstein. Si tratta, comunque, di un dualismo tra forme diverse di razionalit\u00e0, non di un dualismo \"ontologico\" (come quello cartesiano).\nOpere.\nNel 1989 gli \u00e8 stato dedicato un volume della serie \"Library of Living Philosophers\" che contiene una bibliografia completa dei suoi scritti:"}
{"id": "1145941", "revid": "287204", "url": "https://it.wikipedia.org/wiki?curid=1145941", "title": "Il mio diario di Anzio", "text": "Il mio diario di Anzio \u00e8 un'opera di Alberto Tarchiani.\nTrama.\nDopo aver raggiunto l'Inghilterra con una Queen Mary riadattata per il trasporto truppe, Alberto Tarchiani sbarc\u00f2 a Salerno al seguito degli alleati. La sua prima azione, giunto in patria dopo un esilio durato quasi vent'anni, fu mettere in salvo a Capri Benedetto Croce, che i tedeschi minacciavano di prelevare nella sua casa di Napoli. \nRientrato a Napoli si un\u00ec ai primi mezzi da sbarco inglesi che, il 22 gennaio 1944, crearono la testa di ponte di Anzio, presso le paludi Pontine, per tentare di aggirare lo schieramento tedesco e prendere alle spalle le truppe che difendevano Cassino. L'intenzione di Tarchiani, accompagnato da altri sette italiani, era di raggiungere Roma per organizzare la lotta partigiana. L'operazione alleata incontr\u00f2 un forte reazione tedesca e, nonostante il supporto di sopraggiunte truppe americane che consent\u00ec di allargare la testa di ponte sino a Nettuno, gli alleati corsero il rischio di essere rigettati in mare. \nGli obiettivi tattici dell'operazione non furono quindi raggiunti e dopo due mesi di attesa, il 13 febbraio, Tarchiani e gli altri decisero di fare rientro a Napoli. Uno di loro era stato ucciso da una granata e le pagine di questo diario, scritto sul filo della memoria due anni dopo gli avvenimenti, sono proprio la testimonianza di quanto i piccoli gesti, le decisioni di per s\u00e9 insignificanti, possano influire sulla vita e sulla morte di una persona. La casualit\u00e0 appare come elemento centrale per lo svolgersi degli eventi personali e non solo. Se la pianificazione \u00e8 il collante dell'agire corale restano, per il singolo, gli eventi minuti a decidere del futuro."}
{"id": "1145944", "revid": "14691", "url": "https://it.wikipedia.org/wiki?curid=1145944", "title": "The Rumble in The Jungle", "text": ""}
{"id": "1145947", "revid": "30610", "url": "https://it.wikipedia.org/wiki?curid=1145947", "title": "G20", "text": ""}
{"id": "1145948", "revid": "228587", "url": "https://it.wikipedia.org/wiki?curid=1145948", "title": "La critica politica", "text": "La critica politica fu una rivista fondata nel 1920 dall'onorevole repubblicano Oliviero Zuccarini e stampata a Selci Lama, frazione del comune di San Giustino in Umbria, presso la tipografia Pliniana.\nStoria.\nNel 1920 Oliviero Zuccarini fond\u00f2 la rivista \"La critica politica\" nella quale propagand\u00f2 un rinnovato federalismo e regionalismo e che ebbe numerosissimi celebri collaboratori, tra i quali si ricordano Gaetano Salvemini, Arcangelo Ghisleri, Mario Pannunzio e soprattutto numerosi economisti, tra i quali Gino Luzzatto e Vilfredo Pareto.\nNel 1926 fu soppressa per ordine del regime fascista.\nRiprese le pubblicazioni dal 1945 al 1950. Collaboratore di Zuccarini fu il socialista Giulio Pierangeli, che invi\u00f2 al deputato repubblicano numerose lettere, conservate presso la Domus mazziniana di Pisa."}
{"id": "1145955", "revid": "1573940", "url": "https://it.wikipedia.org/wiki?curid=1145955", "title": "Phyllidiopsis", "text": "Phyllidiopsis \u00e8 un genere di molluschi nudibranchi della famiglia Phyllidiidae.\nDistribuzione e habitat.\nIl genere esprime la maggiore biodiversit\u00e0 nelle acque tropicali dell'Indo-Pacifico ma \u00e8 presente con alcune specie anche nell'Atlantico e nel Mediterraneo.\nTassonomia.\nComprende le seguenti specie:"}
{"id": "1145958", "revid": "20654", "url": "https://it.wikipedia.org/wiki?curid=1145958", "title": "Diocesi di P'yong-yang", "text": ""}
{"id": "1145960", "revid": "1573940", "url": "https://it.wikipedia.org/wiki?curid=1145960", "title": "Phyllidiopsis fissurata", "text": "Phyllidiopsis fissurata \u00e8 un mollusco nudibranco appartenente alla famiglia Phyllidiidae."}
{"id": "1145964", "revid": "78589", "url": "https://it.wikipedia.org/wiki?curid=1145964", "title": "Costante del gas perfetto", "text": ""}
{"id": "1145967", "revid": "729019", "url": "https://it.wikipedia.org/wiki?curid=1145967", "title": "Diploe cranica", "text": "La diploe cranica \u00e8 uno strato di tessuto osseo spugnoso ben vascolarizzato, posto tra i tavolati esterno e interno delle ossa piatte del cranio. Esso garantisce particolare resistenza ai traumi.\nPatologia.\nNella beta talassemia la diploe risulta essere ispessita a causa dell'iperplasia midollare presente. Lo spessore della diploe \u00e8 aumentato anche nella malattia ossea di Paget, dove assume alle indagini radiografiche aspetto a \"sale e pepe\" dovuto alla compresenza di lesioni osteolitiche e osteoblastiche che sovvertono la normale architettura trabecolare. ."}
{"id": "1145970", "revid": "1573940", "url": "https://it.wikipedia.org/wiki?curid=1145970", "title": "Reticulidia", "text": "Reticulidia \u00e8 un genere di molluschi nudibranchi della famiglia Phyllidiidae.\nTassonomia.\nIl genere comprende le seguenti specie:"}
{"id": "1145977", "revid": "641883", "url": "https://it.wikipedia.org/wiki?curid=1145977", "title": "Velocit\u00e0 di taglio", "text": "La velocit\u00e0 di taglio \u00e8 la velocit\u00e0 relativa con la quale un utensile (in macchine come fresatrici, alesatrici, trapani) affronta il materiale da asportare, cio\u00e8 la velocit\u00e0 del moto di taglio. Si esprime in metri al minuto.\nPer la tornitura, ad esempio, si calcola nel seguente modo:\nformula_1\nformula_2 : velocit\u00e0 di rotazione (giri/min)\nformula_3 : velocit\u00e0 di taglio (m/min)\nformula_4 : 3,14159\nformula_5 : diametro (mm)\nI valori di D e di n possono essere riferiti o all'utensile o al pezzo, a seconda delle lavorazioni.\nLa velocit\u00e0 di taglio si trova in tabelle e questi valori sono basati sulla durata dell'utensile. Infatti l'utensile deve poter durare affilato per 60-90 minuti di lavoro.\nIn generale, la velocit\u00e0 di taglio \u00e8 tabulata in funzione della durezza del materiale. Materiali duri si tagliano con basse velocit\u00e0. Materiali dolci si tagliano con alte velocit\u00e0.\nQuesto perch\u00e9, per materiali dolci, si verifica il fenomeno dell'\"impastamento\": ovvero l'adesione all'utensile del materiale asportato. Tale fenomeno comporta una variazione dell'angolo di spoglia del tagliente e di conseguenza una forte perdita di efficacia dell'azione di taglio. Tale fenomeno si riduce, fino alla sua eliminazione, aumentando la velocit\u00e0 di taglio. In tal modo aumenta la velocit\u00e0 di deformazione del materiale lavorato e lo stesso tende ad incrudire, allontanandosi dallo stato pastoso. Si pu\u00f2 cos\u00ec formare un truciolo simile a quello dei metalli duri, che non si impasta con l'utensile."}
{"id": "1145982", "revid": "1573940", "url": "https://it.wikipedia.org/wiki?curid=1145982", "title": "Reticulidia suzanneae", "text": "Reticulidia suzanneae \u00e8 un mollusco nudibranchio appartenente alla famiglia Phyllidiidae.\nDescrizione.\nCorpo giallo, con reticoli bianco-gialli in rilievo che racchiudono macchie nere. Rinofori gialli, lamellati, nessun ciuffo branchiale."}
{"id": "1145988", "revid": "788188", "url": "https://it.wikipedia.org/wiki?curid=1145988", "title": "Frankie Trumbauer", "text": "Trumabauer era uno specialista del \"C melody sax\", sassofono in Do che \u00e8 una sorta di ibrido fra tenore in Si bemolle e contralto in Mi bemolle e oggi molto raro (fra gli esponenti dell'avanguardia lo ha impiegato per esempio Anthony Braxton). Suonava peraltro anche altri strumenti come il fagotto.\nTrumbauer \u00e8 ricordato soprattutto per la sua collaborazione con Bix Beiderbecke che produsse alcune tra le pi\u00f9 innovative registrazioni jazz della fine degli anni 20.\nTrumbauer aveva assunto Bix Beiderbecke per la Victor Recording Orchestra di Jean Goldkette di cui era divenuto direttore musicale. Sul finire degli anni 20 registr\u00f2 con Beiderbecke diverse tracce tra cui la famosa \"Singin' the Blues.\" Lasciato Goldkette, Frankie e Beiderbecke lavorarono qualche tempo con Adrian Rollini per unirsi poi all'orchestra di Paul Whiteman nel 1927, formazione con cui Trumbauer rimase per la gran parte dei nove anni successivi.\nNel 1936 divenne il leader dei \"Three T's\" che aveva formato coi fratelli Teagarden; nel 1938 fond\u00f2 e diresse un'orchestra con Manny Klein. Durante la seconda guerra mondiale Trumbauer fu assegnato all'aviazione civile come pilota collaudatore. Dopo la guerra mantenne la sua posizione nell'aviazione civile e fu assunto dall'orchestra della NBC. A partire dal 1947, pur continuando a suonare e ad incidere, Trumbauer ricav\u00f2 la maggior parte del suo reddito da attivit\u00e0 extramusicali.\nLo stile e il suono di Trumbauer, sottile e con poco vibrato, influenz\u00f2 molti famosi sassofonisti tra i quali Benny Carter e Lester Young."}
{"id": "1145991", "revid": "367445", "url": "https://it.wikipedia.org/wiki?curid=1145991", "title": "Acqua alta", "text": "Il termine acqua alta \u00e8 un'espressione veneziana, poi mutuata dall'italiano, che indica il fenomeno dei picchi di marea particolarmente pronunciati che si verificano con periodicit\u00e0 nell'Adriatico settentrionale e con particolare intensit\u00e0 nella laguna di Venezia tali da provocare allagamenti nelle aree urbane di Venezia e Chioggia e, molto pi\u00f9 raramente, di Grado e Trieste. Il fenomeno \u00e8 frequente soprattutto nel periodo autunnale-primaverile, quando particolari condizioni meteorologiche si combinano con i venti di scirocco che, spirando dal canale d'Otranto lungo tutta la lunghezza del bacino marino, impediscono il regolare deflusso delle acque, o di bora, che ostacolano invece localmente il deflusso delle lagune e dei fiumi del litorale veneto.\nCause.\nIl termine \"acqua alta\" nell'uso comune in realt\u00e0 indica il fenomeno generico. Da un punto di vista tecnico per la citt\u00e0 di Venezia esistono invece definizioni pi\u00f9 rigorose, basate sui livelli di marea osservati alla stazione idrografica di Punta della Salute:\nIl livello di marea \u00e8 determinato da due contributi:\nPer la sua particolare configurazione geografica a catino, il mare Adriatico presenta escursioni di marea molto pi\u00f9 pronunciate rispetto al resto del Mediterraneo. La ragione \u00e8 da ricercarsi nel fatto che ha una sessa predominante, quella longitudinale, caratterizzata da un periodo medio di oscillazione di circa 21 ore e 30 minuti, con un'ampiezza estrema d'oscillazione di circa 50\u00a0cm, e un secondo modo naturale longitudinale con periodo medio di 12 ore e 11 minuti, dunque entrambi confrontabili con il periodo della marea astronomica, rendendo in tal modo possibile la sovrapposizione delle due escursioni. La marea astronomica risente poi delle fasi lunari e solari, accentuandosi nei periodi di novilunio e plenilunio e durante gli equinozi. A questo pu\u00f2 andare ad aggiungersi l'azione locale di forti venti di scirocco che, spirando nell'Adriatico meridionale, pu\u00f2 frenare il reflusso delle acque dell'intero bacino, intensificando ulteriormente i loro effetti quando risultino estesi all'intera lunghezza dell'Adriatico.\nIl caso particolare della Laguna Veneta.\nSul litorale veneto, oltre alle suddette concause, producono effetti negativi sul deflusso delle acque anche i venti di bora, i quali, spirando dai quadranti nord-nordorientali, rallentano lo scarico idraulico delle lagune e dei fiumi. In particolare, nella Laguna Veneta, la bora, spirando attraverso le bocche di porto, pu\u00f2 impedire al mare di ricevere l'onda di ritorno di marea, incrementando gli effetti del picco successivo.\nA questo si aggiungono le conseguenze della realizzazione della zona industriale di Porto Marghera, la quale ha ulteriormente aggravato il fenomeno dell'acqua alta per diversi motivi: innanzitutto la maggior parte della zona industriale \u00e8 stata ricavata bonificando vaste estensioni di laguna, precedentemente occupate da barene, ovvero da isolotti che sporgendo appena dall'acqua venivano allagati in caso di alta marea agendo da vaso di espansione e limitando l'escursione della stessa. In secondo luogo per permettere alle petroliere di raggiungere le banchine di scarico \u00e8 stato scavato un profondo canale, il canale dei Petroli, che parte dalla bocca di porto di Malamocco e raggiunge la terraferma. Quest'opera ha ingrandito considerevolmente la sezione della bocca di porto aumentando di conseguenza la quantit\u00e0 di acqua che entra in laguna.\nTuttavia Porto Marghera non \u00e8 stato l'unico intervento umano che ha contribuito a variare l'ampiezza media di marea. Tra i pi\u00f9 rilevanti sono da citare: la costruzione del Ponte Ferroviario (1841-1846), l'estromissione dal bacino di Chioggia del fiume Brenta e la conseguente bonifica di ettari di zone barenicole; la costruzione delle dighe foranee (Porto di Malamocco, 1820-1872; Porto di San Nicol\u00f2, 1884-1897; Porto di Chioggia, 1911-1933); la costruzione del Ponte della Libert\u00e0 (1931-1933); la creazione della Riva dei Sette Martiri (1936-1941); la realizzazione dell'isola artificiale del Tronchetto (superficie 17 ettari, 1957-1961) e il raddoppio del ponte ferroviario (1977).\nVi sono infine altre cause naturali: la subsidenza, ossia lo sprofondamento naturale del terreno, accentuato significativamente dall'intenso emungimento delle acque di falda effettuato in passato per alimentare il polo industriale di Porto Marghera, e l'eustatismo, ovvero l'innalzamento del livello del mare, anch'esso accentuato negli ultimi anni dal riscaldamento globale del pianeta. Entrambi i fenomeni hanno reso la costa maggiormente vulnerabile alla marea.\nIl centro previsioni e segnalazioni maree di Venezia calcola in (media nel decennio 2004-2014) la perdita totale di quota altimetrica della citt\u00e0 dal 1897 (anno di definizione dello zero altimetrico), scomponibile nei seguenti contributi:\nDa segnalare la tendenza di forte crescita del livello medio del mare ( sullo zero mareografico di Punta della Salute nel 2010, nel 2009, nel 2008, nel 2007).\nAl 2017, le maree nell'area dell'Alto Adriatico risultavano caratterizzate da escursioni dell'ordine di grandezza di un metro, uno dei valori medi pi\u00f9 alti fra quelli registrati in tutto il Mediterraneo.\nL'acqua alta a Venezia.\nPercentuali di allagamento a Venezia.\nL'allagamento causato dall'acqua alta non \u00e8 omogeneo in tutta la citt\u00e0 di Venezia e dipende da vari fattori: le differenze altimetriche delle singole zone rispetto allo zero mareografico; la distanza da rii e canali; l'altezza delle rive e delle fondamenta; la presenza o meno di parapetti pieni lungo le fondamenta; la dislocazione dei tombini di scolo, che, essendo collegati direttamente ai canali, agiscono come sorgenti di allagamento.\nA seconda del livello di marea \u00e8 comunque possibile valutare la percentuale di allagamento della citt\u00e0: nel 1976 il Consiglio Nazionale delle Ricerche, sotto la direzione di Roberto Frassetto, ha realizzato una tabella che esprime la percentuale di allagamento rispetto all'intera superficie cittadina; dal 26 novembre 2009 in seguito a studi condotti dalla societ\u00e0 Insula \u00e8 stata introdotta una nuova tabella, ad aggiornamento semestrale, che fa riferimento non all'intera area della citt\u00e0 bens\u00ec alla sola superficie utilizzata per la viabilit\u00e0 pedonale pubblica.\nMetodi di rilevazione, segnalazione e controllo.\nPer la misurazione di riferimento dell'acqua alta ci si basa sull'altezza di marea rilevata dalla stazione ubicata alla punta della Salute, alla quale \u00e8 riferito anche lo zero mareografico. Infatti per convenzione a Venezia le altezze di marea sono riferite al livello medio del mare a Punta della Salute misurato nel 1897.\nLa citt\u00e0 \u00e8 dotata di un sistema di controllo dei livelli di marea con stazioni collocate in vari punti della laguna e anche in mare aperto (piattaforma ISMAR-CNR). Sulla base dei livelli osservati e dell'analisi delle previsioni meteo-marine il Centro Previsioni e Segnalazioni Maree del Comune di Venezia effettua la previsione di marea, in genere per le 48 ore successive. Detta previsione viene divulgata attraverso internet, la stampa locale, quadri cartacei presenti in alcuni punti della citt\u00e0, alcuni punti \"touch screen\" collocati in genere presso le edicole, un sistema di tabelloni luminosi e una segreteria telefonica con messaggi pre-registrati. In caso di pericolo d'insorgenza dell'acqua alta molti abitanti dei piani pi\u00f9 bassi e gli operatori economici con attivit\u00e0 a pian terreno ricevono un avviso telefonico (servizio attivabile su richiesta), per permettere loro di predisporre paratie di protezione agli ingressi. \u00c8 inoltre attivo un servizio gratuito di allerta tramite sms per tutti i cittadini iscritti al servizio.\nQualora il livello previsto eguagli o superi i 110\u00a0cm, con circa tre ore di anticipo sull'arrivo del picco di marea entra in funzione un sistema di sirene d'allarme posizionate in punti strategici, in grado di allertare l'intera popolazione.\nDal 7 dicembre 2007 nel centro storico e nell'isola della Giudecca \u00e8 entrata in funzione una nuova sirena elettronica che emette due suoni distinti: il primo per avvertire la popolazione dell'arrivo dell'acqua alta, il secondo per dare un'indicazione dell'altezza della marea prevista a seconda del numero di toni diversi emessi (&gt;, &gt;, &gt; e &gt;). Precedentemente invece la sirena era di tipo elettromeccanico e il suo suono segnalava una marea superiore ai ; l'eventuale ripetizione avvisava di una previsione superiore ai e una terza ripetizione era associata alla previsione di superamento di quota . Questo tipo di sirena \u00e8 ancora utilizzato per il resto del bacino lagunare, in attesa della completa sostituzione con il nuovo sistema. La nuova sirena \u00e8 stata utilizzata per la prima volta nella notte tra il 23 e il 24 marzo 2008, per una previsione di marea (poi rivelatasi esatta) pari a .\nNei periodi di maggior frequenza del fenomeno si predispone un sistema di passerelle, ovvero tavole di legno appoggiate su supporti in metallo che creano percorsi \"asciutti\" per i principali snodi della citt\u00e0, garantiti fino a un livello di marea di , oltre il quale alcune passerelle potrebbero iniziare a galleggiare.\nDal 2003 \u00e8 in corso di realizzazione il progetto MOSE che si propone l'eliminazione delle acque alte eccezionali per mezzo di barriere mobili ancorate al fondo delle bocche di porto della laguna e azionabili attraverso un sistema pneumatico in modo tale da isolare la laguna dal mare durante il passaggio del picco di marea. Si prevede di chiudere le barriere in occasione di maree superiori ai , lasciando ad altri interventi (in special modo il rialzo del piano di calpestio) la risoluzione o la mitigazione dei casi inferiori. Tale livello rappresenta un compromesso tra la difesa dei centri abitati dalle acque alte e le esigenze di non modificare l'equilibrio ambientale e morfologico (soprattutto garantendo un adeguato ricircolo alle acque lagunari) e di garantire le attivit\u00e0 portuali. Il MOSE \u00e8 stato testato per la prima volta in condizioni di effettiva operativit\u00e0 il 3 ottobre 2020 dando esito positivo e fino al termine della fase sperimentale verr\u00e0 attivato per test o in presenza di previsioni di maree superiori a rispetto allo zero mareografico di punta della Salute. Se da un lato il MOSE come sistema di protezione si \u00e8 dimostrato efficace, dall'altro studi idrogeologici stanno facendo emergere la preoccupazione che i suoi interventi abbiano un effetto negativo per quanto riguarda la conservazione delle barene, il sistema di difesa naturale della laguna, le cui dimensioni verrebbero ulteriormente ridotte proprio in conseguenza dell'alterazione nel flusso di marea indotta dall'intervento delle paratie.\nStatistiche.\nL'osservazione sistematica delle acque alte secondo metodi scientifici ebbe inizio nel 1872, per quanto alcuni studiosi anticipino tale data al 15 gennaio 1867 quando venne rilevata un'alta marea eccezionale di +153\u00a0cm. Fu per\u00f2 solo nel 1871 che venne realizzato il primo mareografo per il controllo delle maree a Venezia. L'istituzione incaricata di tali osservazioni era l'Istituto Veneto di Scienze, Lettere ed Arti, essendo stato il Magistrato alle Acque soppresso dal governo italiano nel 1866. Il mareografo fu installato presso il palazzo Loredan in campo Santo Stefano, sede dell'Istituto, che cur\u00f2 le osservazioni fino al 1908, quando don\u00f2 gli strumenti all'Ufficio Idrografico del Comune. Dopo l'alluvione di Venezia del 4 novembre 1966 il Comune di Venezia istitu\u00ec il primo servizio di osservazione delle alte maree, con il particolare compito di elaborare previsioni e diffonderle alla cittadinanza. Dal 1980 tale servizio prese il nome di Centro Previsioni e Segnalazioni Maree, che ha la responsabilit\u00e0 di raccogliere ed elaborare i dati a fini statistici e di provvedere alla previsione delle maree, alla diffusione di detta previsione e alla segnalazione di eventi straordinari (acque alte o basse maree eccezionali) alla popolazione e agli enti competenti.\nEventi storici.\nLa prima testimonianza certa di estesi allagamenti nella laguna di Venezia \u00e8 fatta risalire alla famosa Rotta della Cucca del 17 ottobre 589 narrata da Paolo Diacono, quando la contemporanea esondazione di tutti i fiumi compresi tra il Tagliamento e il Po trasform\u00f2 l'assetto idrogeologico lagunare. Per quanto riguarda la citt\u00e0 di Venezia a s\u00e9 stante, la prima descrizione certa \u00e8 relativa al 782, seguita dagli episodi dell'840, 885 e del 1102.\nNel 1106 l'acqua, accompagnata da una violenta mareggiata o da un maremoto, port\u00f2 alla completa distruzione di Metamauco. Del 1240 si dice invece che \u00abl'acqua invase le strade pi\u00f9 che ad altezza d'uomo\u00bb. Altri episodi sono narrati nel 1268, 1280 e 1282; il 20 dicembre 1283 si ritenne a commento Venezia \u00absalva per miracolo\u00bb. Seguono gli eventi del 18 gennaio 1286; l'episodio del 1297; quello del 1314; il 15 febbraio 1340; il 25 febbraio 1341; il 18 gennaio 1386; il 31 maggio e il 10 agosto 1410; gli eventi del 1419, del 1423, dell'11 maggio 1428, del 2 marzo 1429 e del 10 ottobre 1430. Il 10 novembre 1442 \u00abl'acqua crebbe quattro passi sopra l'ordinariet\u00e0\u00bb. Le cronache citano con enfasi acque alte nel 1444 e 1445; il 26 novembre 1502; il 17 agosto 1503; il 29 maggio 1511; il 14 novembre 1514; il 16 novembre 1517; 19 novembre 1518; 16 ottobre 1521; 26 e 27 gennaio 1522 (\u00abacqua altissima si pu\u00f2 andare a san Marco solo per il Canal Grande\u00bb); il 7 e il 18 ottobre 1523; il 16,18 e 19 novembre 1525; il 6 giugno 1527; il 29 ottobre 1531; il 3 ottobre e il 20 dicembre 1535; nel 1543, con rottura del Lido di Caroman; il 21 novembre 1550; il 12 ottobre 1559 (\u00abil Lido di Chiozza si rupe in cinque luoghi\u00bb) e nel 1599.\nIl 1600 fu un anno caratterizzato da una frequenza particolarmente elevata di eventi, con allagamenti l'8, il 18 e il 19 dicembre, quest'ultimo probabilmente di portata notevole, in quanto oltre ad un'acqua altissima in Venezia, vi fu una mareggiata violentissima che \u00abrotti eziando in pi\u00f9 luoghi i lidi, entr\u00f2 nelle ville di Lido Maggiore, Tre Porti, Malamocco, Chiozza, eccetera\u00bb.\nUn altro evento di notevole portata si verific\u00f2 il 5 novembre 1686: di questo evento, diverse cronache del tempo, di cui una redatta da uno studioso dell'epoca, riportano in comune un dato accurato, misurabile e soprattutto credibile (\u00abl'acqua arriv\u00f2 al livello del pavimento esterno della Loggia [del Sansovino]\u00bb, come avvenne nel caso dell'evento del 4 novembre 1966) che, analizzato tenendo conto anche dei fattori storici (la ricostruzione della Loggia in seguito al crollo del campanile di San Marco nel 1902 e la valutazione dell'abbassamento del suolo), porta a stimare un livello equivalente a +254\u00a0cm sul medio marino attuale.\nSeguirono ancora fenomeni il 21 dicembre 1727; il 31 dicembre 1728; il 7 ottobre 1729; il 5 e il 28 novembre 1742; il 31 ottobre 1746; il 4 novembre 1748; il 31 ottobre 1749; il 9 ottobre 1750; il 24 dicembre 1792; il 25 dicembre 1794 e il 5 dicembre 1839. Infine vi sono gli eventi del 1848 (con 140\u00a0cm) e 15 gennaio 1867 (con marea di 153\u00a0cm).\nDalle descrizioni dei cronisti si nota che alcuni di questi eventi non furono meno catastrofici di quello del 4 novembre 1966. Va tenuto per\u00f2 presente che le cronache ricordano quasi sempre solo gli eventi pi\u00f9 imponenti ponendo l'enfasi pi\u00f9 sull'impressione destata o su dettagli sensazionali che non sull'altezza effettiva della marea, tra l'altro indicata con misure che appaiono approssimative e spesso poco attendibili, mentre i fenomeni minori, al di sotto dei +120\u00a0cm, probabilmente non furono considerati degni di menzione. Inoltre \u00e8 estremamente difficile confrontare fenomeni cos\u00ec remoti con quelli attuali non solo perch\u00e9 nelle cronache non si hanno osservazioni sistematiche, ma soprattutto per i radicali mutamenti intervenuti nella Laguna di Venezia (deviazione dei fiumi, sistemazioni delle bocche di porto, realizzazione di isole artificiali) che hanno notevolmente alterato il comportamento idrodinamico della laguna. \nLa subsidenza e l'eustatismo complicano ulteriormente gli studi, dal momento che i cronisti descrissero i livelli massimi raggiunti utilizzando riferimenti sempre diversi e che oggi, per effetto combinato dei due fenomeni, si trovano a una quota ben diversa rispetto al livello medio del mare. Molto spesso come riferimento veniva preso il \"Comune marino\", che era definito come il livello medio delle alte maree, coincidente con la \"linea del verde scuro\", limite superiore della fascia di alghe presente sui muri prospicienti i canali. Tale quota veniva evidenziata con l'incisione di una linea orizzontale nei muri di molti palazzi, sopra cui era scolpita una lettera \"C\". Tuttavia anche questa convenzione \u00e8 di difficile interpretazione, perch\u00e9 solo ad una decina dei numerosi segni presenti in citt\u00e0 \u00e8 possibile attribuire una data certa di realizzazione, informazione fondamentale per tentare di ricostruire stime attendibili.\nNonostante queste complicazioni, Giordani Soika, primo direttore del servizio Alte Maree a Venezia, sottolinea che dall'elenco dei fenomeni descritti dai cronisti si notano periodi in cui il fenomeno \u00e8 assente o quasi e altri in cui \u00e8 piuttosto frequente; ipotizza inoltre che vi sia una correlazione tra le variazioni di temperatura globali e il numero di eventi (in particolare nota che la frequenza massima si \u00e8 sempre avuta all'inizio delle fasi glaciali).\nAlte maree eccezionali dal 1923 in avanti.\nTutti i dati qui riportati sono stati rilevati dal Centro Maree del Comune di Venezia. In ordine decrescente di livello, sono stati raggiunti i seguenti livelli:\nTutti i valori sono stati registrati dalla stazione di punta della Salute e sono riferiti allo zero idrografico del 1897.\nValori estremi di marea a Venezia nel periodo dal 1923 a oggi.\nIn condizioni normali la marea nella laguna di Venezia presenta escursioni di 60\u201370\u00a0cm su un periodo di circa 12 ore. I valori massimi rilevati a partire dal 1923 sono i seguenti (misure riferite allo zero mareografico):"}
{"id": "1145992", "revid": "1700", "url": "https://it.wikipedia.org/wiki?curid=1145992", "title": "Frank Trumbauer", "text": ""}
{"id": "1145993", "revid": "1573940", "url": "https://it.wikipedia.org/wiki?curid=1145993", "title": "Ceratophyllidia", "text": "Ceratophyllidia \u00e8 un genere di molluschi nudibranchi della famiglia Phyllidiidae.\nTassonomia.\nIl genere comprende le seguenti specie:"}
{"id": "1146004", "revid": "72396", "url": "https://it.wikipedia.org/wiki?curid=1146004", "title": "Museo nazionale delle arti del XXI secolo", "text": ""}
{"id": "1146009", "revid": "287204", "url": "https://it.wikipedia.org/wiki?curid=1146009", "title": "Tour della nazionale di rugby a 15 della Nuova Zelanda 1905", "text": "La nazionale di rugby neozelandese nel 1905 esegu\u00ec un lungo tour in Nuova Zelanda, Australia, Europa e Canada.\n\u00c8 il tour che cre\u00f2 il mito degli All Blacks, nome con cui da allora si identificano i giocatori della nazionale neozelandese.\nInizialmente, essi chiamarono il proprio team \"The Originals\" e furono il primo team neozlenadese ufficiale a recarsi in Tour in Europa, dopo una serie di partite preparatorie in madrepatria ed in Australia. Visitarono le Isole britanniche, la Francia e gli Stati Uniti d'America tra il 1905 e il 1906.\nIn ogni caso questo tour entr\u00f2 nella leggenda del rugby mondiale poich\u00e9 gli All Blacks persero un solo match contro il Galles, con una meta non concessa che a sua volta entr\u00f2 anch'essa nella leggenda.\nLa nascita del nome All Blacks.\nSecondo una leggenda, il soprannome \"All Blacks\" (lett. \"Tutti neri\") non deriverebbe dal colore tipico della loro uniforme, il nero, ma trae la sua origine da un refuso giornalistico. Secondo il giocatore neozelandese Billy Wallace, il Daily Mail riport\u00f2 che i neozelandesi giocarono come se fossero stati \"all Backs\" (ovvero, nella denominazione italiana, \"tutti Trequarti\"), modo di porre enfasi sulla qualit\u00e0 del gioco veloce d'attacco a tutto campo mostrato da tutti i giocatori, indipendentemente dal ruolo. La parte della squadra costituente il pacchetto di mischia \u00e8 costituita infatti dai \"Forwards\", giocatori ai quali \u00e8 demandato un gioco che, richiedendo peso e grande forza fisica, \u00e8 solitamente pi\u00f9 statico. Il che, con loro, non avvenne. Wallace afferm\u00f2 che in seguito a un errore tipografico, il termine venne trascritto come \"All Blacks\" (\"Tutti Neri\").\nPer\u00f2 probabilmente questo \u00e8 un mito, considerando che il termine in questione descrive anche la loro uniforme di gioco costituita da maglietta, pantaloncini e calzini neri. Resta il fatto che la capacit\u00e0 degli All Blacks di sviluppare un gioco d'attacco di squadra, veloce e a tutto campo, \u00e8 una loro straordinaria caratteristica.\nPremessa.\nDopo la fondazione della New Zealand Rugby Football Union dal 1894, le rappresentative della Nuova Zelanda iniziarono a giocare sotto le insegne di questa federazione, a cominciare dal tour del 1894 nel Nuovo Galles del Sud (anche se alcune rappresentative ufficiose avevano viaggiato in precedenza).\nIl primo test ufficiale risale al 1903 con l' a Sydney e il primo match casalingo ufficiale fu l'anno successivo contro la selezione delle Isole Britanniche all'Athletic Park di Wellington.\nIl successo ebbe un notevole risalto in Gran Bretagna, poich\u00e9 lo stesso anno la selezione delle Isole Britanniche aveva battuto tre volte la e, nello stesso tour, aveva vinto solo due match su 5 in terra neozelandese.\nIl capitano britannico David Bedell-Sivright disse dopo il test contro i neozelandesi che in Gran Bretagna i neozelandesi non avrebbero potuto vincere test ufficiali, ma certamente avrebbero vinto molti incontri contro le selezioni delle contee o i club.\nI selezionatori scelsero 53 giocatori tra i quali a fine 1904 sarebbero stati selezionati i giocatori . Il 25 febbraio, 16 giocatori vennero scelti come \"sicuramente convocati\" (\"certainties\").. Infine i giocatori rimasti vennero scelti dopo il tradizionale match tra la selezione dell'Isola Nord e dell'Isola Sud (\"inter-island match\") del 3 giugno 1905 dopo il quale il totale venne portato a 27 giocatori.\nLa prima parte del Tour.\nPrima della partenza per l'Europa, 18 giocatori furono inviati per 3 match in terra australiana (due vittorie ed un pareggio) e quattro match in terra neozelandese (due vittorie, un pareggio e una sconfitta).\nIl match con l'Australia.\nUn'altra selezione All Black vinse 14-3 contro l'Australia (in Tour in Nuova Zelanda) nonostante l'assenza dei migliori giocatori neozelandesi, che erano ormai al termine del lungo viaggio verso l'Inghilterra.\nIl Tour vero e proprio.\nIl team salp\u00f2 per l'Inghilterra a bordo della nave \"Rimutaka\" il 30 luglio. Dopo due scali a Montevideo e Tenerife, essi arrivarono a Plymouth l'8 settembre. Il giorno dopo si trasferirono a piedi a Newton Abbot (24\u00a0km da Plymouth) per ritrovare la forma atletica dopo il lungo viaggio in nave.\nL'esordio avvenne contro il Devon con un sonante successo per 55-4. Il risultato fu cos\u00ec clamoroso che alcuni giornali scrissero che era stato il Devon a vincere per 55-4.\nL'unica sconfitta del tour fu a Cardiff contro il (0-3). Al neozelandese Bob Deans fu annullata una meta che avrebbe portato il punteggio sul 3-3 pi\u00f9 la possibilit\u00e0 che la trasformazione portasse al successo.\nGli \"All Blacks\" tennero a battesimo, durante il \"tour\", la neonata Nazionale francese che, a Parigi, il 1\u00ba gennaio 1906, proprio contro di loro disput\u00f2 il primo incontro della sua storia.\nI primi match.\nIl primo match si svolse il 16 settembre contro la selezione della contea di Devon (oggi Exeter Chiefs), vice-campione inglese, che schierava dieci giocatori del club del Devonport Albion, allora considerato il pi\u00f9 forte tra i club inglesi.. I favoriti erano dunque i padroni di casa, ma la folla di seimila spettatori venne sorpresa dai Neozelandesi che realizzarono ben 12 mete e vinsero 55-4.\nBilly Wallace realizz\u00f2 28 punti con tre mete, stabilendo un record per la squadra che fu battuto solo 51 anni dopo. Il risultato fece una grande sensazione. Era cos\u00ec incredibile che alcuni giornali pensarono ad un errore e riportarono il successo del Devon per 55-4.\nCinque giorni dopo i neozelandesi affrontarono Cornwall al Recreation Ground in Camborne.. Con una vittoria per 41 a 0 con 11 mete segnate. Il 23 settembre l'avversario fu Bristol, affrontato di fronte a 6500 spettatori e segu\u00ec un'altra vittoria per 41 a 0.. Dopo una sosta a Londra, la squadra arriv\u00f2 a Northampton, dove ottenne un'altra grande vittoria per 31 a 0. Il bilancio era dunque di 4 partite, 4 vittorie, 169 punti fatti e solo 4 subiti.\nIl match successivo fu contro il Leicester al Welford Road il 30 settembre.. Contro una squadra in cui giocavano 4 giocatori della nazionale inglese, gli All Blacks vinsero per 28-0 malgrado nei primi venticinque minuti rimasero senza segnature.\nDopo il match contro Middlesex, vinto 41-0 il \"The Daily Chronicle\" scrisse: \"Questi Neozelandesi trasformano la difesa in attacco con una straordinaria rapidit\u00e0 come per dimostrare che il gioco di mischia sia un semplice dettaglio. Non c'\u00e8 nulla nel gioco nel quale non eccellano. \"\nIl match pi\u00f9 duro fu contro i campioni inglesi di Durham County, il 7 ottobre. Durham fu la prima squadra a realizzare una meta contro gli All Blacks. Il primo tempo si chiuse per 6-3 per i neozelandesi che dominarono poi il match nel secondo tempo con 10 punti per il 16-3 finale.\nLa vittoria pi\u00f9 sofferta fu seguita dalla vittoria pi\u00f9 larga contro Hartlepool Clubs, uno dei pi\u00f9 forti club del nord dell'Inghilterra, vinto per 63-0.\nSeguirono tre match contro Northumberland, Gloucester, e Somerset. Nessuno degli avversari riusc\u00ec a fare punti con vittorie neozelandesi per 31-0, 41-0 e 23-0 rispettivamente.\nQuattro giorni dopo il match contro Somerset, gli All Blacks affrontarono Devonport Albion, il campione inglese per club e il secondo club della Gran Bretagna. Ventimila spettatori videro un'altra vittoria degli All Blacks, questa volta per 21\u20133.\nPer il match contro Midland Counties at Leicester, ben 17.000 spettatori assieparono Welford Road. Tra essi i dirigenti della federazione gallese.. Nonostante una meta trasformata dagli avversari, gli All Blacks mantennero l'imbattibilit\u00e0 vincendo per 21\u20135. Segu\u00ec una vittoria per 11\u20130 su Surrey, un'altra per 32\u20130 su Blackheath.. Questo match fu considerato dagli stessi All Blacks l'apice in quanto a gioco della squadra, prima che gli infortuni cominciassero a pesare.\nContro Oxford University, gli All Blacks segnarono 13 mete, di cui cinque ad opera di Jimmy Hunter, per un 47-0 finale.\nQuindi, due giorni, dopo fu Cambridge University ad essere superata nonostante il gioco indisponente di Cambridge (molti calci a liberare) e il fatto che gli All Blacks lasciassero a riposo ben sette titolari in vista del test con la Scozia, tra cui Hunter, Billy Stead, Selling and George Gillet\nSegu\u00ec una vittoria per 17-0 a Richmond, con cinque mete. L'ultimo match prima del test con la Scozia fu contro un Bedford XV a Richmond.. Con dieci mete il risultato finale fu di 41-0\nGli incontri in Scozia.\nAl tempo, il rugby in Scozia era il gioco delle classi agiate e la Scottish Rugby Union (SRU) era assai conservatrice: I dirigenti ritenevano che il gioco dovesse rimanere strettamente amatoriale e che il gioco fosse per i giocatori non per gli spettatori. Dunque non assecondarono l'intesse crescente del pubblico e trattarono con freddezza i neozelandesi.. Essi non invitarono gli All Blacks per il tradizionale \u201cterzo tempo\u201d ed in pi\u00f9 non riconobbero il \u201ccap\u201d ossia la presenza ufficiale in nazionale ai suoi giocatori.\nL'incontro fu un successo finanziario per la NZRFU, infatti la NZRFU chiese un ingaggio di 500 sterline per il match, ma la SRU offr\u00ec invece una percentuale sull'incasso. Poich\u00e9 il pubblico fu ben oltre le previsioni, la NZRFU incass\u00f2 \u00a31700..\nVi furono inoltre delle polemiche poich\u00e9 i giocatori neozelandesi ricevevano 3 scellini al giorno di indennit\u00e0.\nIl match venne disputato il 18 novembre su un campo ghiacciato che rischi\u00f2 di far annullare l'incontro\nGli All Blacks dominarono i primi minuti del match, ma fu la Scozia a portarsi in vantaggio quando conquistata una mischia vicino alla linea di meta, passarono la palla a Ernest Simson, che realizz\u00f2 un drop-goal portando la Scozia sul 4\u20130.. Per la prima volta gli AB's erano in svantaggio nel tour. La reazione port\u00f2 ad una meta non trasformata e una seconda meta di Smith. Gli All Blacks erano dunque in vantaggio per 6-4, ma un meta scozzese riport\u00f2 il risultato sul 7-6, alla fine del primo tempo.\nA dieci minuti dalla fine, il risultato rimaneva sul 7-6 e dunque i neozelandesi stavano per conoscere la prima sconfitta del tour, quando dopo una mischia a met\u00e0 campo un'azione veloce port\u00f2 George Smith in meta. Il risultato fu assicurato da un'altra meta di William Cunningham per il 12-7 finale.\nQuattro giorni dopo fu la selezione di West of Scotland ad essere sconfitta a Glasgow.. Agli studenti delle scuole superiori venne addirittura concessa mezza giornata di vacanza per assistere al match.. La partita fin\u00ec 22-0 con sei mete degli All Blacks.\nIl team quindi si spost\u00f2 in Irlanda per il secondo test match.\nI match in Irlanda.\nIn Irlanda gli All Blacks furono invece ben accolti dalla Irish Rugby Football Union (IRFU) w. Al mattino dell'arrivo a Belfast essi furono accolti di dirigenti della IRFU che li ospitano a colazione. . Arrivo che fu anche un ritorno a casa per il capitano Dave Gallaher, nato nella contea di Donegal ed emigrato a 4 anni.\nA Dublino migliaia di persone accolsero i neozelandesi alla stazione ferroviaria e il gioved\u00ec prima del test i giocatori delle due squadre si recarono a teatro insieme, mescolandosi e conoscendosi.\nIn un Lansddowne Road gremito di folla, il 25 novembre le squadre scesero in campo davanti a 12.000 persone. Mancava proprio Gallagher, infortunato. Simon Mynott fu schierato per la prima volta all'ala. Gli All Blacks avevano solo 3 giocatori del reparto dei tre-quarti disponibili.. Gli avanti irlandesi dominarono per la prima mezz'ora, ma trovarono una difesa coriacea e subirono una meta sotto i pali da parte di Bob Deans. Wallace convert\u00ec per il 5-0 che chiuse il primo tempo.. Nel secondo tempo Deans realizz\u00f2 un'altra meta ancora trasformata da Wallace.. Grazie ad un errore di un giocatore irlandese, Alexander McDonald realizz\u00f2 la terza meta che fiss\u00f2 il risultato sul 15\u20130 victory.\nGli All Blacks si trasferirono dunque a Limerick per l'altro match in Irlanda. Malgrado una parte della squadra fosse rimasta a Dublino, il successo arrise agli All Blacks, che piegarono Munster sotto un pesante 33-0.\nDi nuovo in Inghilterra.\nDopo il match con Munster, gli All Blacks tornarono in Inghilterra per affrontare la nazionale locale. Si gioc\u00f2 al Cristal Palace, per l'enorme capacit\u00e0 di questo stadio, che venne preferito al pi\u00f9 piccolo stadio di Blackheath. Malgrado la capacit\u00e0 ufficiale di 50.000 si parla di una folla di 70.000 persone se non 100.000, con molti non paganti. I centomila spettatori, tra cui il Principe di Galles, il futuro re Giorgio V, erano un record per qualunque match sportivo a Londra\nGli Inglesi schierarono otto esordienti e un \u201crover\u201d (avanti-ala) dietro la mischia.\nIl match venne descritto come un'\u201cesibizione dell'ala Duncan McGregor\". che realizz\u00f2 quattro mete. Un record per gli All Blacks che fu eguagliato solo nel 1987 e superato nel 1995 quando Marc Ellis segn\u00f2 sei mete al .\nUna meta venne realizzata anche da Allen. Nessuna meta fu trasformata e il match fin\u00ec 15-0. .\nLo sportivo inglese C. B. Fry dopo il match afferm\u00f2 \"\u201cL'idea che questi ci abbiano battuto a causa di una nostra inferiorit\u00e0 fisica \u00e8 senza senso. Essi ci hanno battuti per organizzazione e tattica\u201d\"'.\nPrima di recarsi in Galles, gli All Blacks disputarono tre altri match in terra inglese. Il primo fu contro Cheltenham il 6 dicembre\nIl match venne vinto dagli All Blacks per 18\u20130, con quattro mete di cui tre di Abott. Il secondo match fu contro la contea di Cheshire a Birkenhead. La partita, davanti a 8.000 spettatori, fu una passeggiata con dieci mete e un risultato finale di 34-0\nL'ultimo match prima del test con il Galles fu contro Yorkshire a Leeds. A Leeds dominava la professionistica Northern Rugby league. Emissari delle squadre professionistiche cercarono di ingaggiare i giocatori All Blacks. Furono 24.000 gli spettatori che assistettero alla vittoria degli All Blacks per 40\u20130 con 10 mete segnate.\nIn Galles.\nIl test contro il Galles \u00e8 considerato uno dei pi\u00f9 grandi match della storia del rugby. Venne giocato al Cardiff Arms Park, il 16 dicembre 1905, di fronte a 47000 spettatori. Gli All Blacks furono applauditi quando eseguirono la \u201cHaka\u201d, successivamente la folla guidata dal capitano Teddy Morgan inton\u00f2 in risposta l'inno nazionale gallese \"Hen Wlad fy Nhadau\" (Land of Our Fathers). Fu la prima volta che un inno nazionale venne eseguito prima di un match internazionale.\nIl match fu combattuto sin dalla scelta dell'arbitro. Il Manager neozelandese George Dixon e la Welsh Rugby Union (WRU) non si misero d'accordo su un nome.. Dixon rifiut\u00f2 ogni proposta della WRU e viceversa.. Le regole dell'epoca stabilivano che la WRU avrebbe dovuto rivolgersi ad un'altra union per scegliere l'arbitro.. Fu cos\u00ec incaricata la Scottish Rugby Union, che scelse lo scozzese John Dallas.. Dallas fu fortemente criticato durante il test, sia per aver indossato dei vestiti inadatti, sia per non essere stato in grado di seguire il gioco.\nCos\u00ec pure discussa fu, tra i Neozelandesi, la scelta di Mynott come mediano di apertura al posto di Billy Stead.. Diverse spiegazioni furono date per l'esclusione di Stead. Una versione affermava che era stato inizialmente selezionato, ma venne scartato per disaccordi interni. La versione ufficiale parla invece di un infortunio. In ogni caso era abbastanza in forma da essere designato come guardalinee.\nAlle prime mischie ordinate, gli All Blacks vennero ripetutamente penalizzati dall'arbitro. Il motivo era che la mischia neozelandese con 7 soli giocatori di cui 2 in prima linea (schema 2-3-2) era differente dallo schema 3-2-3 con tre giocatori di prima linea usata in Gran Bretagna. I Gallesi avevano studiato la tecnica degli All Blacks e posizionavano la loro prima linea dopo gli All Blacks in modo da impedirgli di avere un vantaggio nella posizione. Ogni volta che gli All Blacks riuscivano a conquistare la palla, ne venivano penalizzati.. Il capitano degli All Blacks fu dunque costretto a ordinare ai suoi giocatori di non contestare la palla in mischia. \nGli All Blacks giocarono dunque un pessimo primo tempo contro i calci di spostamento dei gallesi. Il Galles conquist\u00f2 una palla in mischia sulla linea delle 25 yards da cui segn\u00f2 uno schema alla mano. Owen prese la palla in mischia e apr\u00ec a destra a Bush, il quale vir\u00f2 sulla sinistra per poi passare a Cliff Pritchard, che apr\u00ec a Gabe, che ritorn\u00f2 la palla a Bush che quindi apr\u00ec a Morgan. Morgan pot\u00e9 lanciarsi in una corsa di 25 metri, evitare un placcaggio di Gillet e realizzare la meta per il 3-0 a favore del Galles. Winfield fall\u00ec la trasformazione\nLa reazione degli All Blacks venne fermata dalla fine del primo tempo. Secondo Dixon e Wallace, l'arbitr\u00f2 fischio la fine due o tre minuti in anticipo.\nNella ripresa, gli All Blacks cercarono nuovamente il pareggio. L'apertura Mynott stava disputando una pessima partita perdendo molti palloni. Il mediano di mischia Roberts inizi\u00f2 a non passargli la palla preferendo correre palla in mano. I gallesi ebbero cos\u00ec pi\u00f9 occasione realizzare altri punti, fallendo molti tentativi di drop e sbagliando molti passaggi decisivi. Durante il secondo tempo (le cronache sono discordanti sul minuto esatto) gli All Blacks ebbero la migliore occasione. I gallesi vinsero la palla in una rimessa laterale nella met\u00e0 campo neozelandese, la palla venne calciata in avanti per un passaggio a seguire, ma fu intercettata da Wallace che super\u00f2 la difesa avversaria, si trov\u00f2 di fronte all'estremo gallese Winfield. Wallace scaric\u00f2 palla su Deans placcato in extremis\nLa meta non venne concessa, l'arbitro Dallas ritenne che Deans non avesse schiacciato sulla linea o oltre come sostenevano i neozelandesi e concesse una mischia al Galles sulle cinque yards.\nL'episodio fu assai discusso e la leggenda vuole che Deans, in punto di morte a soli 24 anni (per complicazioni dopo un intervento di appendicite) dicesse \u201cHo segnato quella meta\u201d\u2026\nVi furono una serie di occasioni fallite dai neozelandesi e la partita fin\u00ec 3-0 per il Galles. Fu l'unica sconfitta in 35 incontri per gli All Blacks.\nLa diatriba sulla scelta degli arbitri continu\u00f2 anche per i successivi match in Galles, al punto che rischiarono di saltare gli ultimi match in terra gallese.. La diatriba si risolse con la mediazione del presidente della RFU, Rowland Hill, il quale convinse i gallesi di accettare la nomina di Gil Evans (un gallese residente a Birmingham) come arbitro per i tre match successivi. Evans aveva arbitrato il test match tra All Blacks ed Inghilterra guadagnandosi la stima dei neozelandesi.\nIl primo match contro la contea di Glamorgan si svolse a Swansea il 21 dicembre.. Favoriti dal vento a favore nella prima mezzora gli All Blacks si portarono in vantaggio con una meta di Smith al termine di un'azione alla mano. .\nDopo che Glamorgan nel secondo tempo non riusc\u00ec a concretizzare gli attacchi, due mete di McDonald e Wallace consolidarono sul 9-0 il punteggio.\nDue giorni dopo gli All Blacks incontrarono Newport all'Athletic Ground. Passati subito in vantaggio con una meta Eric Harper ed un calcio di Wallace, chiusero il primo tempo sul 6-0. Wallace dichiar\u00f2 \"Sembrava sarebbe stata una facile vittoria\". Nel secondo tempo un calcio di punizione segnato per Newport da Rowland Griffiths riapr\u00ec la partita, ma nonostante i grossi sforzi dei padroni di casa la partita fin\u00ec 6\u20133.\nLa partita successiva contro Cardiff si gioc\u00f2 il 26 dicembre. Era in pratica la rivincita del test match, per la presenza di molti giocatori nazionali gallesi e perch\u00e9 si svolgeva all'Arms Park di fronte a 50.000 spettatori.\nDopo un drop e una punizione fallita Cardiff realizz\u00f2 una meta con Gwyn Nicholls. La trasformazione port\u00f2 Cardiff in vantaggio 5\u20130. Gli All Blacks rimasero poi in 14 per un infortunio a Jim O'Sullivan, che si frattur\u00f2 la clavicola.. Prima della fine del tempo gli All Blacks riuscirono a pareggiare con una meta di Mona Thomson trasformata da Wallace. La prima mezz'ora del secondo tempo vide attacchi furiosi da ambo le parti. Dopo che il capitano di Cardiff, Percy Bush, non riusc\u00ec a schiacciare la palla nella propria linea di meta per annullare, George Nicholson si tuff\u00f2 sulla palla per segnare meta poi trasformata da Wallace per il 10\u20135. Cardiff replic\u00f2 con una meta, ma Winfield fall\u00ec la trasformazione del pareggio. Gli All Blacks vinsero dunque 10-8, per Cardiff fu l'unica sconfitta della stagione. Si rifar\u00e0 l'anno dopo sconfiggendo il per 17-0.\nL'ultimo match degli All Blacks in terra britannica fu contro Swansea al Saint Helen's Ground il 30 dicembre.\nSwansea aveva perso un solo match in due anni (contro Cardiff) ed era la squadra campione di club in Gran Bretagna. Wallace afferm\u00f2 al riguardo della partita \"\u00c8 la trentaduesima del tour e i nostri cuori sono sollevati al pensiero che sar\u00e0 l'ultima.\". Il primo tempo si svolse principalmente nella met\u00e0 campo degli stanchi neozelandesi che cercarono in tutti i modi di guadagnare territorio calciando contro un forte vento contrario. E dopo 25 minuti Swansea pass\u00f2 in vantaggio con una meta di Fred Scrine che non venne trasformata. Nella ripresa, con il vento a favore gli All Blacks si riversarono in attacco dopo una meta non assegnata a McGregor un drop di Wallace dopo una corsa di 25 metri port\u00f2 in vantaggio gli All Blacks per 4-3. Con una serie di calci di liberazione gli All Blacks tennero Swansea lontana dalla propria linea di meta e portarono a casa una sofferta vittoria.\nIn Francia.\nGli All Blacks viaggiarono verso Parigi l'ultimo dell'anno e il primo gennaio affrontarono la al Parco dei Principi.\nEra il primo test match della storia della nazionale francese. Nonostante il dominio netto dei neozelandesi, la Francia riusc\u00ec a realizzare una meta con Noel Cessieux nel primo tempo che fin\u00ec 18\u20133. Georges J\u00e9r\u00f4me realizz\u00f2 una seconda meta per la Francia nel secondo tempo per il 18\u20138 per gli All Blacks, che si scatenarono realizzando sei mete e chiudendo sul 38\u20138. Gli otto punti segnati dai francesi furono motivo di soddisfazione. Nessuna squadra britannica aveva realizzato tanti punti durante il tour.\nNegli Stati Uniti.\nOrmai il tour era finito e dopo aver trascorso diversi giorni a visitare la \u201cVille Lumiere\u201d, i giocatori neozelandesi tornarono a Londra, per scoprire che il primo ministro neozelandese Richard Seddon aveva loro riservato una sorpresa. Invece di tornare direttamente in Nuova Zelanda, era stato previsto di tornare attraverso gli Stati Uniti d'America. Nonostante le proteste dei giocatori, Seddon insistette. Mancavano due settimane alla partenza e furono impegnate dai giocatori per visitare parenti ed amici, mentre Stead e Gallaher scrissero un libro \"The Complete Rugby Footballer\".. Dopo un pranzo offerto il 19 gennaio dalla \u201cLondon New Zealand Society\u201d, il giorno successivo si imbarcarono da Southampton a bordo della nave \u201cSS New York\u201d\nArrivati a New York, si fermarono alcuni giorni e disputarono un incontro dimostrativo. Doveva essere un match contro una squadra di New York, ma molti neozelandesi furono inseriti nella squadra ospite. L'incontro non \u00e8 mai stato computato ufficialmente. Si sa che vinsero gli All Blacks ma non si conosce neppure il risultato. Si trasferirono dunque a San Francisco, passando per le cascate del Niagara, Chicago, e il Grand Canyon.\nA San Francisco giocarono due match contro British Columbia; uno vinto per 43\u20136 e il secondo per 65\u20136.. Quindi tornarono in Nuova Zelanda.\nDa notare come la selezione del British Columbia, pur di incontrare gli All Blacks, accett\u00f2 di incontrarli in campo \"neutro\" in California.\nLa squadra.\nLa squadra per il tour nell'emisfero nord\nManager - George Dixon\nAllenatore - Jimmy Duncan"}
{"id": "1146010", "revid": "9316", "url": "https://it.wikipedia.org/wiki?curid=1146010", "title": "Tribunale minorile", "text": ""}
{"id": "1146015", "revid": "1005847", "url": "https://it.wikipedia.org/wiki?curid=1146015", "title": "Ordine giudiziario", "text": ""}
{"id": "1146016", "revid": "486946", "url": "https://it.wikipedia.org/wiki?curid=1146016", "title": "Krabby Patty", "text": ""}
{"id": "1146019", "revid": "599013", "url": "https://it.wikipedia.org/wiki?curid=1146019", "title": "Gcg", "text": ""}
{"id": "1146022", "revid": "599013", "url": "https://it.wikipedia.org/wiki?curid=1146022", "title": "Gcu", "text": ""}
{"id": "1146023", "revid": "287204", "url": "https://it.wikipedia.org/wiki?curid=1146023", "title": "Teorema di Bohm-Jacopini", "text": ""}
{"id": "1146030", "revid": "200679", "url": "https://it.wikipedia.org/wiki?curid=1146030", "title": "Rancore", "text": ""}
{"id": "1146032", "revid": "237256", "url": "https://it.wikipedia.org/wiki?curid=1146032", "title": "Nikolai Przhevalsky", "text": ""}
{"id": "1146033", "revid": "33689", "url": "https://it.wikipedia.org/wiki?curid=1146033", "title": "Turcio Rufio Aproniano Asterio", "text": "Biografia.\nDiscendeva dai \"Turci Aproniani\", una famiglia importante del IV secolo, ed era imparentato con i \"Rufii\". Tra il 476 e il 483 ricevette un posto riservato nel Colosseo, attestato da un'iscrizione ().\n\"Vir clarissimus\", ricevette il titolo onorario di \"comes domesticorum protectorum\", che gli permise di ottenere il rango di \"vir inlustris\". Successivamente raggiunse il rango di \"comes privatarum largitionum\", per divenire, prima del 494, \"praefectus urbi\"; in quell'anno \u00e8 attestato come console e \"patricius\".\nSempre nel 494 pubblic\u00f2 un'edizione, revisionata e con l'introduzione della punteggiatura, delle \"Egloghe\" di Virgilio, in cui accluse degli epigrammi con i quali affermava che l'edizione era stata completata malgrado l'impegno dei giochi consolari. In quello stesso anno, o dopo il consolato, pubblic\u00f2 il \"Paschale carmen\" di Sedulio: \u00e8 stato proposto che Asterio, come Vettio Agorio Basilio Mavorzio dopo di lui, intendesse pubblicare due edizioni parallele e affidabili di un classico pagano e di un contemporaneo cristiano."}
{"id": "1146039", "revid": "76963", "url": "https://it.wikipedia.org/wiki?curid=1146039", "title": "GDS", "text": ""}
{"id": "1146057", "revid": "2016813", "url": "https://it.wikipedia.org/wiki?curid=1146057", "title": "Gorilla", "text": "I gorilla (Gorilla ) sono un genere di primati della famiglia delle scimmie antropomorfe (Hominidae). Caratterizzati da una pelliccia grigio-nerastra e dalla corporatura tozza, vivono nelle regioni centrali dell'Africa. In passato, tutti i gorilla venivano raggruppati in un'unica specie, ma le classificazioni pi\u00f9 recenti ne riconoscono due, con due sottospecie ciascuna: il gorilla occidentale (\"G. gorilla\"), con il gorilla di pianura occidentale (\"G. g. gorilla\") e il gorilla del Cross River (\"G. g. diehli\"), e il gorilla orientale (\"G. beringei\"), con il gorilla di pianura orientale (\"G. b. graueri\") e il gorilla di montagna (\"G. b. beringei\").\nDescrizione.\nDimensioni.\nI gorilla hanno una corporatura robusta e tozza. Ritti in piedi raggiungono un'altezza compresa tra 1,25 e 1,75 metri, ma di solito tengono le ginocchia leggermente piegate. Come tutte le scimmie antropomorfe, sono privi di coda. Per quanto riguarda il peso, mostrano un evidente dimorfismo sessuale: mentre le femmine pesano tra i 70 e i 90 chilogrammi, i maschi possono arrivare fino a 200 chilogrammi. Nonostante i dati contrastanti (alcune fonti indicano un peso che pu\u00f2 raggiungere i 275 chilogrammi), gli esemplari di peso superiore a 200 chilogrammi sono considerati una rarit\u00e0 in natura. D'altra parte, esemplari ben nutriti che vivono in cattivit\u00e0 possono diventare notevolmente pi\u00f9 pesanti e raggiungere anche i 350 chilogrammi. I gorilla orientali sono in genere leggermente pi\u00f9 grandi e pesanti di quelli occidentali, hanno un torace pi\u00f9 ampio e sembrano pi\u00f9 tozzi.\nArti.\nCome in tutte le scimmie antropomorfe ad eccezione degli esseri umani, le braccia sono notevolmente pi\u00f9 lunghe delle gambe; l'apertura delle braccia tese \u00e8 compresa tra 2 e 2,75 metri. I gorilla hanno mani molto larghe dotate di grandi pollici. Anche i piedi sono larghi e l'alluce pu\u00f2 essere opponibile, come nella maggior parte dei primati. Tuttavia, nel gorilla di montagna - la sottospecie che trascorre la maggior parte del tempo sul terreno - quest'ultimo \u00e8 pi\u00f9 piccolo e collegato alle restanti dita dei piedi da tessuto connettivo. Come l'uomo (e anche altri primati), ogni gorilla ha un'impronta digitale distintiva. Gli studiosi identificano i vari esemplari principalmente sulla base di foto o disegni della loro altrettanto unica \u00abimpronta nasale\u00bb, costituita dalla forma del naso e dalla disposizione delle pieghe su di esso.\nPelliccia.\nLa pelliccia dei gorilla \u00e8 di colore scuro. Mentre i gorilla orientali sono di colore nero, quelli occidentali sono pi\u00f9 grigio-brunastri: in questa specie la sommit\u00e0 del capo pu\u00f2 essere di un vistoso colore marrone. La faccia, le orecchie, i palmi e le piante dei piedi e, nei maschi pi\u00f9 anziani, il petto sono glabri. D'altra parte, i maschi pi\u00f9 anziani sviluppano una pelliccia grigio-argentea sul dorso, motivo per cui sono anche conosciuti come \"silverback\". Mentre nei gorilla orientali questa colorazione grigia \u00e8 limitata al dorso, nei gorilla occidentali pu\u00f2 anche estendersi fino ai fianchi e alle cosce. I gorilla di montagna hanno una pelliccia pi\u00f9 lunga e sericea rispetto alle altre popolazioni, specialmente sulle braccia.\nTesta e denti.\nLa testa del gorilla \u00e8 caratterizzata da un muso corto rispetto ad altri primati; le narici sono grandi, ma gli occhi e le orecchie sono piccoli. Molto sviluppati sono i rigonfiamenti sopra gli occhi; il cranio dei maschi presenta anche una cresta sagittale e una cresta nucale (una cresta ossea sul collo), che fungono da punti di attacco dei muscoli.\nCome tutte le scimmie del Vecchio Mondo, i gorilla hanno 32 denti, con formula dentaria I2-C1-P2-M3. Gli incisivi, come in molti mammiferi che si nutrono di foglie, sono relativamente piccoli, mentre i canini sono grandi e simili a zanne e notevolmente pi\u00f9 grandi nei maschi che nelle femmine. I molari hanno cuspidi pi\u00f9 alte e margini di taglio pi\u00f9 affilati rispetto a quelli delle altre scimmie antropomorfe, ulteriore caratteristica a una dieta folivora.\nGli occhi sono di colore marrone uniforme; l'iride presenta un anello nero sul bordo.\nDistribuzione e habitat.\nIl gorilla vive nell'Africa centrale e, come lo scimpanz\u00e9 comune, si incontra solo a nord del fiume Congo (al contrario del bonobo, che vive solo a sud di esso). Tuttavia, gli areali delle due specie di gorilla distano tra loro circa 1000 chilometri. I gorilla occidentali vivono vicino al golfo di Guinea: il gorilla del Cross River abita solo una piccola area nella regione di confine tra Nigeria e Camerun. I gorilla di pianura occidentali sono diffusi dal Camerun meridionale e dall'ovest della Repubblica Centrafricana, attraverso la Guinea Equatoriale, il Gabon e la Repubblica del Congo, fino all'exclave angolana di Cabinda. Si ritiene che la popolazione stanziata nell'estremit\u00e0 occidentale della Repubblica Democratica del Congo sia estinta.\nI gorilla orientali abitano le regioni orientali della Repubblica Democratica del Congo (gorilla di pianura orientale) e la regione dei vulcani Virunga e la foresta di Bwindi nella zona di confine tra Uganda, Ruanda e Repubblica Democratica del Congo (gorilla di montagna).\nI gorilla sono tipici abitanti delle foreste. I gorilla di pianura occidentali preferiscono le foreste pluviali e le zone umide di pianura, mentre i gorilla di pianura orientali e quelli del Cross River tendono a vivere in regioni collinari. I gorilla di montagna sono abitanti caratteristici della regione montuosa e si incontrano fino a 4000 metri di altitudine. Le varie popolazioni - anche all'interno della stessa sottospecie - abitano tipi diversi di foresta, ma in linea di massima i gorilla orientali si trovano pi\u00f9 spesso nelle foreste secondarie.\nComportamento.\nLocomozione e attivit\u00e0.\nI gorilla possono andare in cerca di cibo sia a terra che sugli alberi. A terra, come gli scimpanz\u00e9, si muovono a quattro zampe camminando sulle nocche, cio\u00e8 gravando il peso del corpo sulla seconda e terza falange. Camminano raramente stando in piedi, coprendo solo brevi distanze. I gorilla sono anche arrampicatori relativamente abili e salgono sugli alberi fino a 40 metri di altezza. A differenza degli scimpanz\u00e9 e degli oranghi, tuttavia, solo raramente si affidano alla brachiazione per spostarsi tra i rami. I gorilla di montagna, d'altra parte, sono le scimmie antropomorfe pi\u00f9 terricole e solo raramente si arrampicano sugli alberi.\nSebbene i gorilla non sappiano nuotare, si recano spesso sulla spiaggia nella riserva naturale di Gamba in Gabon e sono stati visti anche fare il bagno in mare. In Congo, i cosiddetti \u00abgorilla dei \"bai\"\u00bb guadano abitualmente le paludi delle radure che visitano alla ricerca di cibo e non temono particolarmente l'acqua. Tuttavia, i gorilla non attraversano mai i corsi d'acqua, specialmente i fiumi, dove non possono stare in piedi.\nCome tutte le scimmie antropomorfe, i gorilla sono diurni e quasi tutta la loro attivit\u00e0 \u00e8 limitata al periodo compreso tra le 6:00 e le 18:00. Dopo aver mangiato al mattino, fanno una pausa tra le 10:00 e le 14:00 per poi andare di nuovo in cerca di cibo e preparare un posto dove dormire. I giacigli sono costituiti da nidi fatti di rami e foglie, che possono essere situati sia a terra che tra i rami. La costruzione del giaciglio non richiede pi\u00f9 di cinque minuti e di solito questo viene utilizzato solo per una notte.\nStruttura sociale.\nI gorilla vivono in gruppi che possono comprendere da due a 40 individui. Le dimensioni dei gruppi di gorilla occidentali, formati in media da quattro-otto animali, sono nettamente inferiori a quelli dei gorilla di montagna, che vanno da dieci a 20 individui. Di solito in ogni gruppo c'\u00e8 un solo maschio adulto \"silverback\", raramente due o tre. Anche in questo caso, comunque, solo un maschio assume il ruolo dominante ed \u00e8 l'unico a riprodursi. Diverse femmine con la prole, e di solito uno o pi\u00f9 maschi subadulti (\"blackback\"), completano il gruppo.\nIn alcuni casi il gruppo pu\u00f2 suddividersi ripetutamente in sottogruppi pi\u00f9 piccoli - ad esempio per andare in cerca di cibo - e poi si riunisce di nuovo. I risultati delle osservazioni comportamentali non sono unanimi, ma in linea di massima sembra che i gruppi siano stabili e che al loro interno vi sia maggiore coesione che non, ad esempio, nei gruppi di scimpanz\u00e9.\nA differenza di molti altri primati, tra i gorilla non solo i maschi, ma anche le femmine, una volta cresciute, lasciano il gruppo dove sono nate. Di conseguenza, le femmine di un gruppo di solito non sono imparentate tra loro e interagiscono solo in misura molto limitata. I gruppi di gorilla non presentano un'organizzazione sociale che si crea attorno a un \u00abnucleo centrale\u00bb di femmine strettamente imparentate, come si pu\u00f2 osservare in molti altri primati. I maschi che hanno lasciato il gruppo natale di solito vagano da soli per alcuni anni e poi cercano di fondare un gruppo proprio radunando alcune femmine o assumendo il ruolo di leader in un gruppo gi\u00e0 consolidato. Nel caso vi riescano, si possono verificare spesso casi di infanticidio, con il maschio subentrante che uccide i piccoli generati dal suo \u00abpredecessore\u00bb. Tale comportamento si spiega con il fatto che le femmine che allattano non rimangono incinte, ma sono rapidamente pronte a concepire di nuovo dopo la morte del piccolo.\nA differenza dei maschi, le femmine non rimangono sole a lungo dopo aver lasciato il loro gruppo di origine, ma cercano piuttosto di unirsi rapidamente a un gruppo esistente o a un giovane maschio. Tuttavia, pu\u00f2 capitare che le femmine di un gruppo consolidato si coalizzino per scacciare una femmina appena arrivata.\nTerritorio.\nLe dimensioni dei territori, o meglio degli \"home range\", \u00e8 variabile, ma generalmente quelli dei gorilla di pianura (500-3200 ettari) sono pi\u00f9 grandi di quelli dei gorilla di montagna (400-800 ettari). I gorilla non sono animali molto territoriali e spesso le aree di foraggiamento si sovrappongono. Tuttavia, all'interno di un territorio possono esservi delle aree principali non accessibili ai membri di altri gruppi.\nSpesso pi\u00f9 gruppi vanno in cerca di cibo nello stesso luogo, ma non nello stesso momento. Di solito i gruppi evitano il contatto diretto tra loro e si evitano a vicenda; altre osservazioni hanno mostrato che quando due gruppi si incontrano possono anche fondersi temporaneamente o diventare ostili. In quest'ultimo caso le ostilit\u00e0 vengono dimostrate da ruggiti, posture o dimostrazioni di forza, ma i gorilla di solito evitano gli scontri fisici.\nComunicazione.\nI gorilla comunicano tra loro attraverso suoni, espressioni facciali, posture e dimostrazioni di forza.\nConosciamo un certo numero di suoni che vengono utilizzati per localizzare i membri del gruppo e i gruppi estranei e per esprimere aggressivit\u00e0. Tra questi ricordiamo dei rumori simili a rutti, che vengono utilizzati per stabilire un contatto con altri membri del gruppo, forti \u00abU!\u00bb (\u00abfischi\u00bb) udibili anche a pi\u00f9 di un chilometro, che manifestano il dominio del maschio o consentono il contatto tra i singoli gruppi, nonch\u00e9 grugniti e ringhi che esprimono aggressivit\u00e0. Questo stato d'animo pu\u00f2 anche essere segnalato aprendo la bocca e mettendo in mostra i denti. D'altra parte, un grugnito soffocato e prolungato (non dissimile dal suono emesso da un uomo che si schiarisce la gola) indica una condizione di rilassamento e benessere, che ranger e turisti amano imitare per segnalare le loro intenzioni pacifiche.\nIl comportamento comunicativo pi\u00f9 noto dei gorilla \u00e8 il battersi il petto. Era considerato un comportamento prettamente maschile, che serve per mettersi in mostra e intimidire gli altri maschi, ma \u00e8 stato scoperto che viene praticato da animali di entrambi i sessi e di tutte le et\u00e0 e presumibilmente serve a varie funzioni, come indicare una determinata posizione o come rituale di saluto.\nTra gli atteggiamenti che servono a intimidire vi sono, oltre a un forte ruggito, camminare su due gambe, scuotere rami, strappare e gettare via pezzi di piante (principalmente in direzione del presunto avversario) e colpire il suolo.\nUtilizzo di strumenti.\nFino a poco tempo fa non eravamo a conoscenza dell'utilizzo di strumenti da parte dei gorilla in natura. Nel 2005, tuttavia, furono fotografati per la prima volta degli esemplari che usavano un bastone per sondare la profondit\u00e0 di uno specchio d'acqua prima di attraversarlo e posizionavano un pezzo di legno a mo' di ponte su un terreno paludoso per facilitarne l'attraversamento. Non \u00e8 ancora noto, comunque, l'uso di strumenti in connessione diretta con l'acquisizione del cibo. La loro grande potenza, grazie alla quale possono spezzare anche grossi rami, e la loro dieta, costituita principalmente da foglie e frutti, dovrebbero pertanto rendere superflui i metodi di procacciamento del cibo che prevedono l'impiego di utensili osservati presso altre scimmie antropomorfe.\nCome gli scimpanz\u00e9, i gorilla usano foglie spinose che contengono tannini per liberarsi dai fastidiosi parassiti intestinali. Mangiano un gran numero di queste foglie intere, in modo da raschiare via i parassiti dalle pareti dell'intestino.\nInterazione con altre specie.\nI gorilla adulti non hanno predatori naturali, ma gli esemplari giovani di tanto in tanto cadono preda dei leopardi. Alcune zone del loro areale si sovrappongono a quello dello scimpanz\u00e9 comune (simpatria). Stili di vita e schemi alimentari simili potrebbero portare a una certa competizione alimentare, ma esistono poche osservazioni a riguardo. La pi\u00f9 grande minaccia per i gorilla, tuttavia, viene dagli esseri umani, che ne distruggono l'habitat e danno loro la caccia (vedi Minacce).\nAlimentazione.\nTra tutte le scimmie antropomorfe, i gorilla sono quelli dall'alimentazione pi\u00f9 spiccatamente vegetariana. La loro dieta \u00e8 costituita soprattutto da foglie, ma a seconda della specie e della stagione mangiano anche frutta in quantit\u00e0 variabile. A causa delle loro dimensioni e del basso potere nutritivo della loro dieta, i gorilla devono trascorrere gran parte del loro periodo di attivit\u00e0 mangiando.\nI gorilla di montagna si nutrono principalmente di foglie e midollo; i frutti, invece, vengono consumati raramente. Le due popolazioni di gorilla di pianura, invece, integrano la loro dieta con frutta, che pu\u00f2 costituire fino al 50% del loro regime alimentare, a seconda della stagione. Anche per questo motivo i gorilla di pianura si arrampicano pi\u00f9 spesso sugli alberi, mentre i gorilla di montagna sono pi\u00f9 terricoli.\nNon \u00e8 chiaro fino a che punto vengano consumati insetti e altri piccoli animali. Raramente sono stati visti mangiare carne in natura, ma ci sono state segnalazioni di gorilla di pianura occidentali che hanno distrutto dei termitai per mangiarne gli occupanti. I gorilla possono anche ingerire inavvertitamente i piccoli animali che si trovano sulle foglie che mangiano.\nI gorilla bevono raramente. Soddisfano il loro bisogno di liquidi semplicemente consumando grandi quantit\u00e0 di sostanze di origine vegetale - 25 chilogrammi al giorno in media nei maschi adulti.\nGli spostamenti quotidiani che i gorilla effettuano in cerca di cibo sono brevi rispetto a quelli di altri primati. Particolarmente brevi sono quelli dei gorilla di montagna, 0,4 chilometri in media, grazie soprattutto all'abbondanza di foglie dell'ambiente in cui vivono e al basso valore nutritivo di questo alimento, cui gli animali compensano con lunghi periodi di riposo. Invece gli spostamenti quotidiani dei gorilla di pianura, che hanno una dieta pi\u00f9 varia, sono pi\u00f9 lunghi, da 0,5 a 1,2 chilometri.\nRiproduzione e ciclo vitale.\nI gorilla sono animali poliginici: solo al maschio dominante \u00e8 consentito accoppiarsi con le femmine del gruppo. Tuttavia, possono esservi anche delle eccezioni. L'accoppiamento non \u00e8 soggetto a restrizioni stagionali, quindi pu\u00f2 avvenire in ogni periodo dell'anno. Il ciclo estrale della femmina \u00e8 di 27-28 giorni. Il periodo di gestazione \u00e8 di circa 8\u00bd-9 mesi ed \u00e8 quindi, insieme a quello dell'uomo, il pi\u00f9 lungo tra quelli di tutti i primati.\nDi solito nasce un unico piccolo; i parti gemellari sono rari. I neonati pesano circa 2 chilogrammi; a partire dall'et\u00e0 di tre mesi sono in grado di gattonare e poi di cavalcare sulla schiena della madre, cosa che faranno per diversi anni. Vengono svezzati dopo tre o quattro anni. L'intervallo tra una nascita e l'altra varia, pertanto, da 3,5 a 4,5 anni - a meno che il piccolo non muoia prima. Le osservazioni hanno dimostrato che il tasso di mortalit\u00e0 dei giovani \u00e8 del 42%, ed \u00e8 particolarmente elevato nel primo anno di vita. Nel corso della sua vita, la femmina partorisce in media due o tre piccoli che riescono a raggiungere l'et\u00e0 adulta.\nLe femmine raggiungono la maturit\u00e0 sessuale tra i sei e gli otto anni e i maschi dopo i dieci. A causa della struttura sociale, tuttavia, il primo accoppiamento avviene solitamente qualche anno dopo: nelle femmine tra i nove e i dieci anni e nei maschi dopo i 15.\nL'aspettativa di vita dei gorilla \u00e8 di 35-40 anni, ma in cattivit\u00e0 possono vivere fino a 50 anni. \"Massa\" (\u2020 1984) dello zoo di Philadelphia, morto all'et\u00e0 di 54 anni, era il pi\u00f9 vecchio esemplare conosciuto, poi superato da \"Jenny\" (\u2020 2008) dello zoo di Dallas, che raggiunse i 55 anni. L'esemplare pi\u00f9 longevo conosciuto \u00e8 \"Colo\" (22 dicembre 1956 - 17 gennaio 2017), una femmina dello zoo di Columbus che era stata anche la prima gorilla nata in cattivit\u00e0. Il 20 agosto 2018, allo zoo di Norimberga, \u00e8 stato soppresso \"Fritz\", che probabilmente aveva 55 anni; nato nella giungla del Camerun nel 1963, era stato catturato in tenera et\u00e0.\nRapporti con l'uomo.\nStoria.\nDi ritorno dall'Africa, il navigatore cartaginese Annone (\u2020 440 a.C.) riport\u00f2 le pelli di tre \u00abdonne selvagge\u00bb, che gli interpreti africani chiamavano \u0393\u03bf\u03c1\u03b9\u03bb\u03bb\u03b1\u03b9 (\"Gorillai\"). Tuttavia, non \u00e8 chiaro esattamente dove Annone abbia ucciso queste creature, n\u00e9 se fossero davvero gorilla, scimpanz\u00e9 o addirittura membri di una trib\u00f9 di pigmei.\nTralasciando la testimonianza del navigatore inglese Andrew Battel del XVI secolo, il mondo occidentale venne a conoscenza di questi animali solamente nel XIX secolo. Vennero chiamati per la prima volta \u00abgorilla\u00bb, sulla base del racconto di Annone, dal missionario, medico e naturalista americano Thomas Staughton Savage (1804-1880), assistito nelle sue ricerche dal connazionale Jeffries Wyman (1814-1874), naturalista e anatomista. Savage, che aveva ricevuto alcuni esemplari di gorilla di pianura occidentale abbattuti in Gabon, descrisse queste grandi scimmie come una nuova specie assieme a Wyman nel 1847, attribuendole il nome \"Troglodytes gorilla\" (\"Troglodytes\" era il nome del genere cui veniva assegnato all'epoca lo scimpanz\u00e9). Isidore Geoffroy Saint-Hilaire istitu\u00ec poi il genere \"Gorilla\", valido ancora oggi, nel 1852.\nVerso la fine del XIX secolo, le imprese e le pubblicazioni dell'esploratore Paul Belloni Du Chaillu (1835-1903) fecero conoscere al grande pubblico i gorilla negli Stati Uniti e anche in Europa. Il primo esemplare vivente giunto in Europa che pot\u00e9 essere studiato dettagliatamente dagli scienziati, chiamato M'Pungu, venne esposto all'Aquarium Unter der Linden di Berlino nel 1876-77. Tuttavia, per lungo tempo, uno dei gorilla pi\u00f9 noti al pubblico fu \u00abKing Kong\u00bb, la gigantesca creatura protagonista di numerosi film, adattamenti per la televisione e remake, comparso per la prima volta nell'omonimo film del 1933. Questo personaggio, cos\u00ec come molti altri gorilla che compaiono in libri, fumetti o film, ha poco in comune con i veri gorilla, non solo per quanto riguarda le dimensioni, ma soprattutto per quanto concerne il comportamento: lo stile di vita e il comportamento sociale di questi animali, infatti, rimasero sconosciuti per molto tempo.\nCos\u00ec come per molti mammiferi, l'attenzione degli studiosi era rivolta inizialmente alla morfologia dell'animale. Nel 1903 Paul Matschie ipotizz\u00f2 che un esemplare ucciso sui vulcani Virunga potesse trattarsi di una specie separata (il gorilla di montagna). Oltre a questa lo zoologo descrisse altre specie; tuttavia, in seguito alle ricerche effettuate negli anni '30 da Ernst Schwarz e Harold Coolidge, si stabil\u00ec che esistesse una singola specie con diverse sottospecie, classificazione che fu ritenuta valida fino alla fine del XX secolo. Solo all'inizio del XXI secolo, sulla base di studi morfologici e molecolari, prevalse l'opinione che vi fossero due specie distinte di gorilla. (Vedi Sottospecie.)\nLo studio del comportamento dei gorilla inizi\u00f2 ad essere preso in considerazione solo dopo la seconda guerra mondiale. Il primo ricercatore a indagare approfonditamente le abitudini dei gorilla selvatici fu, a partire dal 1959, l'americano George Schaller (1933-). Nel 1967 Dian Fossey, sostenuta da Louis Leakey, inizi\u00f2 le sue ricerche sui gorilla di montagna dei vulcani Virunga. La sua vita e il suo assassinio divennero noti al vasto pubblico grazie al film \"Gorilla nella nebbia\". Per quanto riguarda il gorilla di pianura occidentale, i primi studi sul campo furono effettuati solamente negli anni '80; tra quelli maggiormente degni di nota, ricordiamo il lavoro svolto da Caroline Tutin e Michael Fernandez nel parco nazionale di Lop\u00e9 in Gabon.\nCome per altre scimmie antropomorfe, anche con i gorilla sono stati fatti studi per valutare le loro capacit\u00e0 comunicative e la loro intelligenza con test di laboratorio. Uno dei pi\u00f9 noti di questi studi \u00e8 stato il tentativo di insegnare alla femmina Koko la lingua dei segni americana.\nMinacce.\nLe specie di gorilla sono entrambe minacciate, sebbene in misura diversa. La loro sopravvivenza \u00e8 minacciata soprattutto dalla distruzione dell'habitat provocata dal disboscamento delle foreste in cui vivono. Inoltre, alcune zone del loro areale sono devastate dalla guerra civile e pertanto \u00e8 difficile garantire a questi animali le misure di protezione necessarie ed \u00e8 quasi impossibile sorvegliare in maniera efficiente le aree protette. Un altro fattore di minaccia \u00e8 costituito dalla caccia per la loro carne (\"bushmeat\"), che viene tuttora praticata nonostante entrambe le specie siano protette. A peggiorare ancora la situazione contribuiscono anche le malattie, in particolare l'Ebola, che continuano ad abbattersi sulle popolazioni che erano gi\u00e0 state colpite in passato. La popolazione complessiva di gorilla viene stimata in circa 365.000 esemplari, ripartiti in modo molto diverso tra le singole popolazioni.\nI gorilla figurano nell'appendice I della Convenzione di Washington sulle specie minacciate di estinzione dal 1975. \u00c8 pertanto vietato lo sfruttamento commerciale di questi animali o di parti del loro corpo. Nel 2008 \u00e8 entrato in vigore l'Accordo per la conservazione dei gorilla e dei loro habitat, che finora \u00e8 stato firmato da Repubblica Centrafricana, Repubblica del Congo, Nigeria, Repubblica Democratica del Congo, Ruanda e Gabon.\nPer attirare maggiore attenzione sulle condizioni di queste scimmie antropomorfe, l'ONU ha dichiarato il 2009 \"Anno Internazionale del Gorilla\".\nTassonomia.\nI gorilla, insieme agli oranghi, agli scimpanz\u00e9 (scimpanz\u00e9 comuni e bonobo) e all'uomo, formano la famiglia degli Ominidi (Hominidae). Sebbene i gorilla presentino una serie di somiglianze morfologiche con gli scimpanz\u00e9, si tratta probabilmente di sinapomorfie (caratteristiche derivate da un antenato comune) proprie di tutti gli Ominidi africani che sono andate perse nell'uomo. Gli studi genetici indicano infatti che gli scimpanz\u00e9 sono pi\u00f9 strettamente imparentati con gli esseri umani che con i gorilla, come \u00e8 visibile nel cladogramma (vedi fig.).\nLa proposta formulata da alcuni ricercatori intorno all'anno 2000 di assegnare gorilla e scimpanz\u00e9 al genere \"Homo\" sulla base della vicinanza genetica all'uomo non \u00e8 mai stata accettata nelle maggiori pubblicazioni tassonomiche internazionali redatte negli anni successivi.\nNon \u00e8 ancora stato chiarito quando la linea evolutiva cui appartengono i gorilla si sia separata da quella che avrebbe portato agli scimpanz\u00e9 e all'uomo: il presunto antenato del gorilla, \"Chororapithecus\", \u00e8 stato datato a circa 8 milioni di anni fa, ma in base alle analisi del DNA la separazione dovrebbe essere avvenuta 6,5 milioni di anni fa. La separazione tra gorilla occidentale e gorilla orientale ebbe luogo tra 1,6 e 0,9 milioni di anni fa, quella tra gorilla di pianura e gorilla del Cross River circa 17.800 anni fa.\nIl sequenziamento del genoma del gorilla e il confronto con quello di esseri umani e scimpanz\u00e9 hanno dimostrato che in una coppia di basi gli esseri umani sono pi\u00f9 simili al gorilla rispetto agli scimpanz\u00e9 per il 15% e gli scimpanz\u00e9 sono pi\u00f9 simili ai gorilla che agli esseri umani per il 30%. In media, per\u00f2, il risultato \u00e8 chiaro: la divergenza media (\"mean nucleotid divergences\") \u00e8 dell'1,75% tra gorilla e uomo e dell'1,37% tra uomo e scimpanz\u00e9. Di conseguenza, gli esseri umani sono pi\u00f9 strettamente imparentati con lo scimpanz\u00e9 che con il gorilla.\nNel 2017 sono stati esaminati pi\u00f9 in dettaglio i frammenti di DNA mitocondriale (mtDNA) incorporati nel genoma nucleare sotto forma di sequenze non codificanti, denominati pseudogeni mitocondriali nucleari (NUMT) o \u00abmtDNA fossile\u00bb, privi di funzione sia nell'uomo che negli scimpanz\u00e9 e nei gorilla. Il confronto delle sequenze di NUMT condivise da esseri umani, scimpanz\u00e9 e gorilla con il loro mtDNA ha mostrato due cose: gli pseudogeni NUMT si crearono nel periodo in cui le linee evolutive del gorilla e dell'uomo/scimpanz\u00e9 si separarono, e sono chiaramente diversi da tutti e tre gli mtDNA, il che corrisponde a un'evoluzione avvenuta nel corso di circa 4,5 milioni di anni. Per spiegare questa scoperta gli studiosi hanno ipotizzato due possibili scenari: l'esistenza di una quarta specie di ominide, oggi estinta, o la ripetuta ibridazione tra specie che si erano gi\u00e0 separate tra loro da diversi milioni di anni.\nUna possibile ibridazione tra la linea evolutiva del gorilla e quella dell'uomo/scimpanz\u00e9 con successiva introgressione in quest'ultima (superiore al 30%) \u00e8 stata addirittura considerata la causa della separazione tra esseri umani e scimpanz\u00e9 e della presenza di tratti fisici simili a quelli del gorilla in alcune forme della linea evolutiva umana.\nSottospecie.\nTradizionalmente tutti i gorilla venivano raggruppati in un'unica specie e si distinguevano tre sottospecie, il gorilla di pianura occidentale, il gorilla di pianura orientale e il gorilla di montagna.\nA causa di differenze sia morfologiche che comportamentali, oggi vengono riconosciute due specie, con due sottospecie ciascuna:\nLa popolazione che vive nella foresta di Bwindi (\u00abgorilla di Bwindi\u00bb), tradizionalmente assegnata al gorilla di montagna, potrebbe tuttavia rappresentare una sottospecie separata del gorilla orientale, non ancora descritta scientificamente."}
{"id": "1146068", "revid": "110157", "url": "https://it.wikipedia.org/wiki?curid=1146068", "title": "Serie A 1965-1966 (pallacanestro maschile)", "text": "Il campionato Serie A 1965-1966 \u00e8 stata la quarantaquattresima edizione del massimo campionato italiano di pallacanestro.\nPer migliorare il livello tecnico del campionato e del basket italiano in genere, la federazione riapre le porte agli stranieri, chiuse al termine del campionato 1958-1959. A partire da questa stagione, i club italiani della massima divisione possono tesserare uno straniero. Si metter\u00e0 in luce lo statunitense Doug Moe, gi\u00e0 stella nel campionato NCAA, che con i suoi 674 punti vince la classifica marcatori e trascina il Petrarca Padova al terzo posto finale.\nLe altre novit\u00e0 principali sono che la massima divisione torna a chiamarsi semplicemente \"Serie A\" e che la sconfitta vale zero punti anzich\u00e9 uno. Le 12 squadre si affrontano in partite di andata e ritorno. Lo scudetto viene assegnato alla prima in classifica e le ultime due retrocedono direttamente in Serie B, mentre la terz'ultima disputa una serie di incontri di qualificazione (andata/ritorno ed eventuale spareggio) con la terza classificata in Serie B.\nTorna in Serie A la Sant'Agostino Bologna che alla fine della stagione si ritira e passer\u00e0 il titola alla Fortitudo Bologna \nSia per decidere lo scudetto che la seconda retrocessione si rendono necessari gli spareggi. La Simmenthal Milano vince il suo diciassettesimo scudetto (secondo consecutivo), battendo a tavolino l'Ignis Varese allo spareggio per il titolo. Nel corso della stagione, Milano si aggiudica anche la Coppa Campioni, prima italiana a riuscire nell'impresa. Un grande contributo al trionfo europeo dei milanesi lo d\u00e0 il grande Bill Bradley, vincitore con la Nazionale USA alle Olimpiadi di Tokyo, che viene per\u00f2 ingaggiato solo come secondo straniero per il trofeo continentale.\nSpareggi.\nSpareggio scudetto.\nMalgrado la vittoria sul campo, l'Ignis \u00e8 sconfitta a tavolino per 2-0 per la posizione irregolare di Tony Gennari. Lo scudetto viene cos\u00ec assegnato alla Simmenthal Milano."}
{"id": "1146069", "revid": "44638", "url": "https://it.wikipedia.org/wiki?curid=1146069", "title": "Candy Bologna", "text": ""}
{"id": "1146070", "revid": "287204", "url": "https://it.wikipedia.org/wiki?curid=1146070", "title": "Anicio Probo Fausto", "text": "Biografia.\nAppartenente alla nobile famiglia degli Anicii e genero di Gennadio Avieno, console del 450, fu uno dei due uomini pi\u00f9 influenti degli anni 460, secondo Sidonio Apollinare.\nNel 490 fu nominato console da Odoacre, re d'Italia. Nel 491, tra la sconfitta di Odoacre sull'Adda per mano del re degli Ostrogoti Teodorico il Grande e la vittoria definitiva del nuovo signore d'Italia, Fausto si rec\u00f2 a Costantinopoli assieme a Rufio Postumio Festo, per perorare il riconoscimento di Teodorico quale vicer\u00e9 d'Italia presso l'imperatore Zenone. Dopo la caduta di Odoacre (493), il prestigio di Fausto non diminu\u00ec, anche grazie alla sua presa di posizione e alla sua ambasciata in favore del re degli Ostrogoti presso il nuovo imperatore Anastasio I: Teodorico lo conferm\u00f2 o nomin\u00f2 \"magister officiorum\" nel 493, poi questore (505/506), infine \"patricius\" e prefetto del pretorio d'Italia Durante lo \"scisma laurenziano\", Fausto sostenne l'elevazione a papa di Lorenzo, in opposizione a quella di Simmaco.\nEbbe due figli, entrambi consoli, dalle due mogli. Da Stefania, figlia di Gennaio Avieno, ebbe Rufio Magno Fausto Avieno, console in giovane et\u00e0 nel 502, e da Ciniegia ebbe Flavio Ennodio Messala, console nel 506. Era anche parente e patrono del poeta Magno Felice Ennodio, che fece ordinare sacerdote nel 493."}
{"id": "1146071", "revid": "367445", "url": "https://it.wikipedia.org/wiki?curid=1146071", "title": "Sacca Fisola", "text": "Sacca Fisola (\"Saca F\u00ecsola\" in dialetto locale) \u00e8 un'isola di Venezia, situata subito a ponente della Giudecca a cui \u00e8 collegata tramite il ponte dei Lavraneri. A ovest un altro ponte la collega a Sacca San Biagio, dove era presente un inceneritore abbattuto nel 1984.\nCome le altre sacche lagunari \u00e8 un'isola artificiale, ricavata negli anni sessanta per interramento di una barena preesistente.\nOspita un quartiere popolare di costruzione relativamente recente (anni sessanta), con residenti. Non presenta monumenti o edifici di particolare rilievo architettonico. Merita un cenno solo la parrocchiale di San Gerardo Sagredo, con all'interno la \"Resurrezione di Cristo e Comunione dei Santi\" di Ernani Costantini (1964), una grande pittura murale (circa ) che decora il presbiterio.\nL'isola \u00e8 inoltre dotata di un centro sportivo (con campi da tennis, da calcetto e piscina comunale), molto frequentato in quanto uno dei pochissimi del centro storico. "}
{"id": "1146073", "revid": "174925", "url": "https://it.wikipedia.org/wiki?curid=1146073", "title": "Falacrinae", "text": ""}
{"id": "1146074", "revid": "1522738", "url": "https://it.wikipedia.org/wiki?curid=1146074", "title": "Laputa", "text": "Laputa, l'isola volante degli scienziati pazzi, \u00e8 un luogo immaginario descritto nel romanzo \"I viaggi di Gulliver\" di Jonathan Swift. Gulliver incontra Laputa nel suo terzo viaggio, dopo i lillipuziani e i giganti.\nDescrizione.\nLaputa \u00e8 un'isola o una roccia volante con una base d'adamante, che pu\u00f2 essere manovrata dai suoi abitanti utilizzando un gigantesco magnete. La popolazione dell'isola consiste principalmente di gente colta nella tecnologia, nell'astronomia, nella matematica e nella musica, ma di scarsissimo senso pratico. Il resto della popolazione \u00e8 costituito da servitori. L'intento satirico di Swift \u00e8 evidente nella rappresentazione delle varie incapacit\u00e0 e fissazioni degli abitanti di questo luogo, malgrado un (apparentemente) alto livello tecnologico e la sua forza militare. Non mancano delle frecciate contro la contemporanea Royal Society."}
{"id": "1146076", "revid": "180559", "url": "https://it.wikipedia.org/wiki?curid=1146076", "title": "Serie A 1965-1966 (pallacanestro femminile)", "text": "Il campionato di pallacanestro femminile 1965-1966 \u00e8 stato il trentacinquesimo organizzato in Italia.\nLe dieci squadre di Serie A si affrontano in partite di andata e ritorno; da quest'anno la sconfitta torna a valere zero punti. La prima classificata vince lo scudetto, le ultime due retrocedono in Serie B.\nIl Portorico Vicenza vince il suo secondo titolo consecutivo, classificandosi davanti a Standa Milano e Fiat Torino."}
{"id": "1146079", "revid": "1305772", "url": "https://it.wikipedia.org/wiki?curid=1146079", "title": "GEU", "text": ""}
{"id": "1146080", "revid": "1272592", "url": "https://it.wikipedia.org/wiki?curid=1146080", "title": "Sant'Angelo della Polvere", "text": "Sant'Angelo della Polvere \u00e8 un'isola della laguna di Venezia. Si trova a sudovest di Venezia, tra Sacca Sessola e Fusina, presso la confluenza del canale di Freganzorzi nel canale Contorta Sant'Angelo. Di propriet\u00e0 demaniale, si estende su 0,53 ettari e vi sorgono quattro fabbricati.\nStoria.\nNel gennaio 1849, durante l'assedio austriaco di Venezia, un gruppo di militari impegnato nella ricerca di una sorgente di acqua potabile rinvenne sull'isola un cippo risalente al secondo quarto del I secolo Il manufatto, ora conservato al Museo archeologico nazionale di Venezia, \u00e8 un monumento funebre dedicato dal liberto Gaio Titurnio Floro al suo patrono Gaio Titurnio Grato. Come dimostrato dalle informazioni tramandateci dall'archeologo Giovanni Casoni, chiamato subito dopo il ritrovamento, l'oggetto si trovava a una profondit\u00e0 di 2,75 m, sotto i resti di un piano di calpestio di origine medievale. Questo ha fatto supporre che il monumento non sia stato trasferito sull'isola in epoca posteriore, ma che sia stato individuato nel suo collocamento originale: in epoca romana, Sant'Angelo della Polvere doveva far parte di una zona completamente emersa dove insistevano degli insediamenti, da collegare ai vicini siti archeologici di Sant'Ilario, Moranzani e Fusina.\nNel 1060, su iniziativa del doge Domenico Contarini, vi furono fondati una chiesa e un monastero di benedettini, dipendenti da San Nicol\u00f2 del Lido. Successivamente ai monaci successero le monache, che intitolarono il luogo sacro a San Michele Arcangelo, da cui la denominazione dell'isola (originariamente nota come \"Sant'Angelo di Concordia\", toponimo pi\u00f9 tardi alterato in \"Contorta\").\nNel 1474, a causa della loro condotta scandalosa, le monache furono trasferite nel monastero di Santa Croce alla Giudecca. Dopo un periodo di abbandono, l'isola fu concessa ai carmelitani con l'obbligo di restaurarne gli edifici, ma nel 1554, in difficolt\u00e0 per le condizioni ambientali proibitive, i frati lasciarono l'isola nel 1554 per trasferirsi anch'essi alla Giudecca.\nL'anno successivo il Senato veneziano decise di installare sull'isola un deposito di polvere da sparo, da cui deriv\u00f2 il nome attuale. Ma il 29 agosto 1689 un fulmine colp\u00ec il complesso, facendo esplodere 800 barili di polvere e provocando la distruzione quasi totale degli edifici.\nFu nuovamente abbandonata, ma un disegno di fine Settecento dimostra la presenza di una piccola installazione militare, costituita da \"caserma\", da \"polveriera\" e \"corpo di guardia\" e cinta da una serie di bastioni. Durante la successiva dominazione napoleonica il complesso fu mantenuto, come dimostra una mappa del catasto dell'epoca. Ma nelle carte austriache dei decenni seguenti buona parte degli edifici risulta demolito, lasciando solo un annesso.\nCon l'entrata del Veneto nel Regno d'Italia, il fortino venne ripristinato ed \u00e8 probabilmente in questi anni che furono eretti i due capannoni divisi da terrapieni, tutt'ora esistenti. \u00c8 interessante notare come una carta austriaca del 1900, evidentemente non aggiornata agli interventi recenti, riportava la stessa situazione risalente all'epoca napoleonica.\nNel secondo dopoguerra l'isola era ancora destinata ad usi militari: \u00e8 in questo periodo che si colloca la costruzione del muro di cinta, della torre piezometrica e del punto di approdo.\nAttualmente, pur continuando ad appartenere al ramo Guerra del Demanio, l'isola risulta abbandonata e gli edifici sono caduti in rovina. Nel 1994 si tent\u00f2 di valorizzarla mettendola all'asta insieme ad altre isole; bench\u00e9 fosse stata assegnata a un locatario, per ragioni burocratiche il progetto di recupero non \u00e8 andato in porto.\nBibliografia.\nGiorgio e Maurizio Crovato, \"Isole abbandonate della Laguna - Com'erano e come sono\". Liviana, Padova, 1978."}
{"id": "1146086", "revid": "1501558", "url": "https://it.wikipedia.org/wiki?curid=1146086", "title": "Coppa d'Israele", "text": "La Coppa d'Israele, ufficialmente Coppa di Stato (, \"Gvia HaMedina\"), \u00e8 il secondo torneo calcistico di Israele per importanza dopo la \"Ligat ha'Al\" (la massima divisione calcistica nazionale). \nIstituita nel 1928, durante il Mandato britannico della Palestina, con il nome di \"Coppa del Popolo\" (, \"Gvia HaAm\"), assunse l'attuale denominazione con la nascita dello Stato d'Israele.\nVi prendono parte tutti i club affiliati alla Federazione nazionale. Di regola, la manifestazione prende avvio con una fase a livello regionale, per poi concludersi con turni disputati su base nazionale. \nTutte le partite, salvo i quarti di finale, si giocano in gara unica (le semifinali e la finale in campo neutro): se al termine dei tempi regolamentari le squadre sono in parit\u00e0, si disputano i tempi supplementari e, in caso di ulteriore parit\u00e0, i tiri di rigore.\nLa squadra vincitrice ottiene un posto al secondo turno preliminare della UEFA Europa League della stagione successiva, oltre a guadagnare il diritto di affrontare il campione nazionale nella Supercoppa d'Israele.\nNel 2003 l'Hapoel Ramat Gan divent\u00f2 la prima squadra non appartenente alla massima divisione ad aggiudicarsi il trofeo, battendo in finale l'Hapoel Be'er Sheva ai calci di rigore dopo l'1-1 su cui erano terminati i tempi supplementari."}
{"id": "1146088", "revid": "289247", "url": "https://it.wikipedia.org/wiki?curid=1146088", "title": "Giovanni Paolo II, la vita di un uomo che ha cambiato la storia dell'umanit\u00e0", "text": ""}
{"id": "1146104", "revid": "78273", "url": "https://it.wikipedia.org/wiki?curid=1146104", "title": "Terza Universit\u00e0 di Roma", "text": ""}
{"id": "1146110", "revid": "1586519", "url": "https://it.wikipedia.org/wiki?curid=1146110", "title": "San Giorgio in Alga", "text": "San Giorgio in Alga \u00e8 un'isola della Laguna Veneta tra la Giudecca e Fusina di circa 1,5 ettari di superficie.\nStoria.\nCome altre isole lagunari, San Giorgio in Alga fu sede di un monastero benedettino, fondato nell'XI secolo. Al 1144 risale la dedicazione della chiesa a san Giorgio martire, mentre la specifica \"in Alga\" si deve alle molte alghe che crescevano nelle acque circostanti. Verso il 1350 i benedettini furono sostituiti dagli agostiniani.\nNel 1397, quando nel monastero vivevano appena due religiosi (ma assicurava rendite elevate), papa Bonifacio IX lo diede in commenda a Ludovico Barbo, giovane patrizio avviato alla carriera ecclesiastica. Nel 1404 lo stesso pontefice accolse la sua iniziativa di ospitare nelle strutture monastiche una comunit\u00e0 di giovani consacrati che si era venuta a formare negli anni precedenti: venne cos\u00ec fondata la congregazione di San Giorgio in Alga cui aderirono personalit\u00e0 quali Antonio Correr, Gabriele Condulmer, Marino Querini e Lorenzo Giustiniani; il Barbo, dal canto suo, non entr\u00f2 formalmente nella congregazione e rest\u00f2 priore dei monaci rimasti.\nQuesti eventi portarono nei decenni successivi alla ricostruzione degli edifici, ormai caduti in rovina: nel 1443 venne concluso il monastero, nel 1454 il campanile e nel 1458 la chiesa.\nNel 1668, a causa della decadenza morale a cui era andata incontro, papa Clemente IX soppresse la congregazione. Nel monastero si insediarono dapprima i frati paolotti, quindi i carmelitani scalzi. A questi si deve il rinnovamento del complesso (1690-1716), ma gi\u00e0 nel 1717 esso venne distrutto da un incendio. Si provvide quindi a un'ulteriore ricostruzione (il progetto della chiesa \u00e8 attribuito ad Andrea Tirali).\nDopo la caduta della Serenissima, gli Austriaci adibirono parte del monastero a carcere politico e cominciarono a realizzarvi delle strutture militari. Passata Venezia a Napoleone, venne definitivamente chiuso durante le soppressioni del 1806: i frati furono spostati nel convento annesso alla chiesa di Santa Maria di Nazareth, la chiesa distrutta e le rimanenti strutture ridotte a polveriera.\nMantenne funzioni militari anche sotto le amministrazioni austriache e italiana. Ancora nel corso della seconda guerra mondiale ospitava un deposito e una batteria antiaerea, tanto che nel 1945 sub\u00ec un bombardamento.\nNel 1961 il patriarcato di Venezia acquist\u00f2 l'isola, ma nel 1973 ne fece dono al Comune di Venezia. Oggi \u00e8 sostanzialmente abbandonata e i manufatti rimasti sono spesso preda di vandalismi; frattanto, \u00e8 in corso un dibattito sulle sue sorti."}
{"id": "1146111", "revid": "1543377", "url": "https://it.wikipedia.org/wiki?curid=1146111", "title": "Amiata Records", "text": "L'Amiata Records \u00e8 un'etichetta discografica indipendente, fondata nel 1992 da Matteo Silva a Firenze, le cui produzioni spaziano fra diversi generi: dalla musica antica a quella contemporanea, dalla world music al jazz e all'elettronica. Il nome Amiata deriva dall'omonimo monte nel sud della Toscana. Amiata Records ha attualmente sedi a Roma, Lugano e Londra.\nStoria.\nLa Amiata Records nasce da un'idea di Matteo Silva, che aveva precedentemente lavorato per l'etichetta tedesca Wergo curando per loro la collana \"Spectrum\", e dalla collaborazione con Marc Eagleton, per produrre e proporre i propri progetti musicali. Venne cos\u00ec prodotto nel 1992 il primo disco di Matteo Silva dal titolo \"Ad Infinitum\". A questo disco seguirono altre collaborazioni con compositori di musica contemporanea, amici dei due come Michael Vetter, che appassionatosi al progetto decise di trasferirsi in Toscana.\nDurante i primi anni Amiata si specializza in musica classica contemporanea e di avanguardia, annoverando nel suo catalogo artisti quali Hans Otte, Terry Riley, Steve Reich, Ludovico Einaudi, Arvo P\u00e4rt, Mark Kostabi, Aldo Brizzi, Gianfranco Pernaiachi e cantanti quali Sainkho Namtchylak, Amelia Cuni e il gruppo vocale Faraualla. Se inizialmente erano evidenti gli indirizzi tra il Minimalismo ed una ricerca sulla sacralit\u00e0 nella musica, in seguito divenne importante \u00e8 il legame con generi di ispirazione folclorica come la world music, pubblicando dischi di musiche provenienti da ogni parte del mondo, dall'India, all'Africa, dall'America latina all'Italia. Fra gli artisti di maggiore successo in queste collane vi sono i Fratelli Mancuso, Ustad Nishat Khan, i Lama Tibetani del monastero di Sera J\u00e8, Ch\u00f6gyal Namkhai Norbu, il virtuoso indiano Zakir Hussain e l'Ensemble Club musical Oriente Cubano.\nOltre alle collane di musica etnica e contemporanea, Amiata ha creato delle collane di musica classica e di musica antica in cui troviamo il progetto Synaulia, particolare opera di ricerca archeologico-musicale che mirava a ridare una voce alla musica dell'antichit\u00e0 italica, in particolar modo del periodo Romano classico attraverso la ricostruzione dello strumentario dell'epoca e di cui sono stati pubblicati i primi due volumi (musica dell'antica Roma vol.I - strumenti a fiato, musica dell'antica Roma vol. II - strumenti a corda); fra gli artisti di queste collane vi sono interpreti quali il Quartetto Bernini,Paul Badura Skoda e il paleorganologo e musicista Walter Maioli. Il catalogo annovera poi lavori come Meeting of Angels, in cui il sitar di Ustad Nishat Khan incontra l'Ensemble Gilles Binchois specializzato in canto gregoriano.\nCatalogo.\nIl catalogo di Amiata Records comprende oltre cento titoli suddivisi in 7 serie: "}
{"id": "1146118", "revid": "120512939", "url": "https://it.wikipedia.org/wiki?curid=1146118", "title": "Barry Sears", "text": "Biografia.\nLaureato in biochimica e ricercatore specializzato nel controllo dietetico delle risposte ormonali, Sears ha ideato e promosso la dieta a zona, un regime alimentare che mira al mantenimento di un livello di glicemia stabile nel sangue e un bilanciamento ormonale. La dieta \u00e8 nata con l'intento di trovare una risposta nutrizionale per i diabetici e diminuire il numero di morti per infarto del miocardio.\nPer fare questo Sears sostiene che le calorie di ogni pasto devono provenire peri il 40% da carboidrati a basso indice glicemico (frutta, verdura..), il 30% da proteine e il restante 30% da grassi, preferibilmente vegetali insaturi.\nRecentemente Sears ha caldeggiato l'utilizzo di integratori antinfiammatori quali olio di pesce e Omega-3.\nMembro del MIT e presidente della \"Research Inflammation Foundation\", i suoi libri, pubblicati da Sperling &amp; Kupfer, hanno venduto pi\u00f9 di cinque milioni di copie e sono tradotti in 22 lingue."}
{"id": "1146120", "revid": "339392", "url": "https://it.wikipedia.org/wiki?curid=1146120", "title": "Chiesa di San Nicol\u00f2 del Lido", "text": ""}
{"id": "1146122", "revid": "204012", "url": "https://it.wikipedia.org/wiki?curid=1146122", "title": "Riflesso Tonico Asimmetrico Cervicale", "text": ""}
{"id": "1146123", "revid": "55040", "url": "https://it.wikipedia.org/wiki?curid=1146123", "title": "Area pedonale", "text": ""}
{"id": "1146124", "revid": "38120", "url": "https://it.wikipedia.org/wiki?curid=1146124", "title": "Miranda Garth", "text": ""}
{"id": "1146125", "revid": "486946", "url": "https://it.wikipedia.org/wiki?curid=1146125", "title": "StarDivision", "text": ""}
{"id": "1146136", "revid": "287204", "url": "https://it.wikipedia.org/wiki?curid=1146136", "title": "Carlo Tedaldi Fores", "text": "Biografia.\nI suoi esordi letterari risentono della lezione classicista: tanto l\"Inno all'Aurora\" (1816) e il carme \"Alla speranza\" (1817), di ispirazione montiana e foscoliana, quanto il poema didascalico \"I cavalli\" (1821) e l\"Epistola\" a Cesare Arici (fonte principale de \"I cavalli\"), sono d'intonazione classicheggiante. Gli ultimi due testi vedono tuttavia Tedaldi Fores accostarsi alla poetica romantica, bench\u00e9 l'autore non abbia mai voluto essere definito romantico. \u00abDel pi\u00f9 acceso e stravagante byronismo peccano, ad ogni modo, \"Narcisa, romanza in quattro canti\" in terzine (Milano 1818), la tragedia \"Canace\" (Cremona 1820) e i suoi quattro \"Romanzi poetici\" (ivi 1820), pieni di grottesche e funebri fantasie\u00bb. Successivamente, la sua poesia si fa pi\u00f9 sobria, come emerge dalle \"Meditazioni poetiche\" del 1825 e dalle tragedie di argomento storico, ossia \"Bondelmonte\" (1824), \"Beatrice di Tenda\" (1825) e i \"Fieschi e i Doria\" (1829). In queste tragedie si nota l'influsso di Shakespeare, Schiller e Manzoni; particolarmente celebre fu la \"Beatrice di Tenda\", accompagnata da molte polemiche e poi trasposta sulle scene operistiche da Vincenzo Bellini, con l'opera omonima del 1833.\nCronologia delle opere.\n\"\"Perch\u00e9 in avvenire trionfi ne' vostri versi l'affetto, innamoratevi, fate che le vostre idee prima di andar sulla carta passino per mezzo il fuoco del cuore; in una parola, 'sentite'\".\"\n\"\"Comunque siasi, non possiamo negare che malgrado i difetti che oscurano il poema di lord Byron, l'Italia non ha nulla in questo genere da porgli a confronto, non solamente in questo anno, ma da molti anni addietro. Il solo romanzo poetico diviso in quattro canti, che noi conosciamo pubblicato in quest'anno, \u00e8 quello intitolato Narcisa del sig. Tedaldi Fores; ma se somiglia nel genere, tanto per\u00f2 \u00e8 distante nel merito, che nominarlo dopo lord Byron \u00e8 una bestemmia\".\"\nVennero pubblicate, nel 1879?, le sue lettere inviate a Isabella Teotochi Albrizzi."}
{"id": "1146138", "revid": "729019", "url": "https://it.wikipedia.org/wiki?curid=1146138", "title": "Santa Maria della Grazia (isola)", "text": "Santa Maria della Cavana o della Grazia o, pi\u00f9 semplicemente, la Grazia (o ancora Santa Maria delle Grazie o Isola delle Grazie) \u00e8 un'isola artificiale della Laguna Veneta. di circa quattro ettari di superficie; sorse nel medioevo per l'abitudine di scaricare nell'area i detriti di Venezia.\nNel 1264 fu sede di un ricovero per i pellegrini della Terrasanta, che la confraternita di San Girolamo di Fiesole adatt\u00f2 successivamente a convento. Nella chiesa si conservava un'immagine ritenuta miracolosa, da cui il nome dell'isola. Dalla confraternita il convento pass\u00f2 alle suore Cappuccine fino alle soppressioni di Napoleone. Trasformata in polveriera (nel 1849, in un incidente salt\u00f2 in aria la chiesa); \u00e8 stata sede di un ospedale per le malattie infettive, sino a poco tempo fa.\nNel 2016 l'isola era stata ceduta, in forza di un accordo transattivo, ad una societ\u00e0 di Treviso, la Giesse Investimenti S.r.l., di Giovanna Stefanel. Nel 2018 il T.A.R. del Veneto ha annullato tale cessione. Nel 2019 il Consiglio di Stato ha aggiudicato alla Giesse l'isola."}
{"id": "1146140", "revid": "767487", "url": "https://it.wikipedia.org/wiki?curid=1146140", "title": "Ritchie Valens", "text": "Nonostante la sua breve carriera, interrotta a causa di un incidente aereo a soli 17 anni, Valens fu autore di 7 brani.\nBiografia.\nNacque il 13 maggio 1941 a Pacoima, un sobborgo di Los Angeles. La sua famiglia era povera; il padre Steve si guadagnava da vivere commerciando legname, la madre Connie lavorava in una fabbrica di munizioni in una localit\u00e0 non distante da San Fernando, luogo in cui il piccolo Richard, insieme ai suoi genitori e al fratellastro Robert Morales trascorse i primi anni di vita.\nCrebbe circondato da musica messicana, ma cominci\u00f2 molto presto ad amare anche gruppi vocali, come The Crows, The Penguins e The Drifter e cantanti come Bo Diddley, Buddy Holly e Little Richard, tanto che in seguito sar\u00e0 conosciuto come \"il Little Richard della San Fernando Valley\". Nel 1951, dopo la morte del padre, Ritchie si trasfer\u00ec in una piccola casa di Fillmore con la madre Connie, suo fratello maggiore Robert e le sue due sorelle.\nA 13 anni Richie, che aveva imparato molto presto a suonare la chitarra (la sua prima chitarra gli venne regalata quando aveva 5 anni, ma questa era rotta e composta da due sole corde. Richie, tuttavia, con il tempo aggiunse le corde che mancavano, completando cos\u00ec lo strumento ed imparando sempre meglio), entra nella \"Pacoima Junior High\" ed \u00e8 proprio in quegli anni che cresce a dismisura la sua passione per la musica: partecipa a tutte le feste organizzate dagli studenti, intrattenendoli con la sua voce, le melodie e i ritmi influenzati dalle folk-song messicane che aveva imparato dai suoi genitori. In quel periodo, tra gli studenti, Richie \u00e8 gi\u00e0 considerato un divo: lui e la chitarra, sua inseparabile compagna, sono gli ospiti fissi delle assemblee studentesche e delle pause pranzo.\nNel maggio del 1958 Richie entra a far parte dei \"Silhouettes\", l'unica band rock'n'roll di Pacoima. I Silhouettes diventano subito delle celebrit\u00e0 locali e a Richie si presenta l'occasione della vita: Bob Keane, il proprietario della Keen Records, aveva ascoltato una registrazione, effettuata da un talent-scout, di una esibizione dei Silhouettes e poich\u00e9 era in cerca di un giovane talento per la sua nuova etichetta \"Del-Fi\", decise di fare un'audizione al giovane Richie.\nKeane giudic\u00f2 buona la performance di Richie, che aveva suonato un brano strumentale di sua composizione. Dopo aver cambiato look e nome (aggiunse una \"t\" al suo primo nome e abbrevi\u00f2 il suo cognome in Valens) esce il suo primo singolo \"Come on, let's go!\" che, dopo un immediato successo locale all'inizio dell'estate del 1958, in agosto veniva trasmesso da tutte le radio degli States, raggiungendo in breve tempo la vetta delle 500.000 copie vendute.\nAl termine del suo primo tour, Ritchie Valens torna in studio per registrare \"Donna\", una canzone che scrisse al liceo per la sua ragazza: Donna Ludwig. Sul \"lato B\" del singolo incise La Bamba, una tradizionale canzone \"huapango\" del Messico orientale \"(L'huapango \u00e8 una canzone formata da versi apparentemente senza senso, il cui significato \u00e8 noto solo all'autore)\".\nKeane non voleva registrare il singolo perch\u00e9 credeva che un pezzo del genere, cantato interamente in spagnolo e con qualche riff di chitarra, non avrebbe fatto presa sul pubblico americano. \"Donna\" raggiunse il 2\u00ba posto in classifica e \"La Bamba\" si ferm\u00f2 al 22\u00ba, ma la seconda sar\u00e0 ricordata come la pi\u00f9 famosa canzone di Ritchie.\nMorte.\nNel gennaio del 1959, Ritchie fu scelto per esibirsi al \"Winter Dance party\" con altri artisti emergenti (Buddy Holly, The Big Bopper e Dion and the Belmonts). Si trattava di un \"tour\" che avrebbe dovuto portare gli artisti ad esibirsi per tutto il centro-nord degli Stati Uniti, ogni sera in un luogo diverso. Dopo la loro performance a Clear Lake, nello Iowa, i ragazzi stanchi e infreddoliti decisero, su suggerimento di Buddy Holly, vista l'indisponibilit\u00e0 dell'autobus fuori uso, di affittare un piccolo aeroplano che li avrebbe trasportati a Fargo, nel Dakota del Nord, luogo della successiva esibizione. Non essendoci posti sufficienti a bordo, Ritchie e il chitarrista Tommy Allsup decisero di affidare alla sorte la scelta dell'ultimo posto disponibile con il lancio della moneta: fu Valens ad aggiudicarsi il posto sull'aereo.\nI ragazzi arrivarono alle 00:40 all'aeroporto e qui conobbero il ventunenne pilota Roger Peterson che, poco prima dell'una di notte, decoll\u00f2 nonostante avesse pochissima esperienza di volo e, pare, senza autorizzazione della torre di controllo (una nebbia fitta impediva di avere una buona visibilit\u00e0). Probabilmente Peterson and\u00f2 in confusione a causa della visibilit\u00e0 troppo scarsa, non rendendosi conto che la strumentazione di bordo gli stava segnalando che l'aereo scendeva invece di salire.\nCos\u00ec, pochi minuti dopo il decollo, l'aereo si schiant\u00f2 al suolo in un campo di grano. La mattina seguente i corpi di Buddy Holly e Ritchie Valens furono trovati a 6 metri dall'aereo, quelli di Big Bopper e del pilota a 45 metri di distanza. Ritchie Valens aveva soltanto 17 anni e il 3 febbraio 1959 sar\u00e0 ricordato come \"Il giorno in cui \u00e8 morta la musica\" (\"The Day the Music Died\" in lingua inglese).\nAlla sua vita \u00e8 ispirato il \"film La Bamba\" del 1987."}
{"id": "1146143", "revid": "93706715", "url": "https://it.wikipedia.org/wiki?curid=1146143", "title": "Riflesso tonico labirintico", "text": " \nIl riflesso tonico labirintico o riflesso posturale labirintico , \u00e8 il riflesso teso al mantenimento della verticale del capo in relazione alle varie posizioni del tronco.\nManifestazioni.\n\u00c8 il frutto di una stretta relazione tra sistema vestibolare (canali semicircolari, utricolo e sacculo) che informa sull'accelerazione a carico della testa e sul vettore gravitazionale e sistema motoneuronico gamma, che provvede all'aggiustamento del tono della muscolatura antigravitaria. \nUn neonato in posizione prona, in virt\u00f9 di questo riflesso, solleva il capo e lo mantiene in estensione (controllo del capo). Questa capacit\u00e0 motoria \u00e8 propedeutica a quella mediata dal riflesso tonico simmetrico cervicale, grazie a cui il piccolo acquisisce, estendendo gli arti superiori la capacit\u00e0 di sollevare il tronco dal piano di appoggio. La flessione degli arti inferiori permette invece il passaggio alla posizione carponi.\nIl controllo labirintico \u00e8 attivo anche nel passaggio dalla posizione supina a quella assisa: vi \u00e8 un controllo importante della testa nella prima met\u00e0 del movimento, cui segue un cedimento al tono flessorio che persiste nella posizione seduta, cos\u00ec raggiunta e mantenuta, tramite un capo in lieve antiflessione, condizione che permette il mantenimento della posizione assisa."}
{"id": "1146145", "revid": "115025029", "url": "https://it.wikipedia.org/wiki?curid=1146145", "title": "Maida Vale", "text": "Maida Vale \u00e8 una zona centrale di Londra, situata nella City of Westminster.\nIn questo quartiere hanno sede i famosi studi di registrazione della BBC. Il nome del quartiere fu scelto, con un'assemblea pubblica tra i residenti della zona, nel 1910.\nIl nome deriva dal paese Maida in Calabria, Italia dove nel 1806 Sir John Stuart, comandante dell'esercito inglese, sconfisse quello francese nella battaglia di Maida. Per commemorare la vittoria, a Londra, furono scelti il nome di Maida Hill e Maida Vale.\nMaida Vale diede i natali al regista cinematografico Terence Fisher.\nNel quartiere vi \u00e8 anche una omonima e antica stazione della metropolitana di Londra che \u00e8 stata inaugurata il 6 giugno del 1915.\nLa band romana Stradaperta ha intitolato il suo primo album, del 1979, \"Maida Vale\" dal nome di una canzone contenuta nell'LP stesso.\nIl gruppo di \"rock progressive\" Van der Graaf Generator ha registrato per la BBC nel 1971-1976 l'album \"Maida Vale\", che prende il nome dal quartiere di Londra dove venne registrato."}
{"id": "1146148", "revid": "124123", "url": "https://it.wikipedia.org/wiki?curid=1146148", "title": "Achille Roncato", "text": "Biografia.\nLaureatosi in medicina all'Universit\u00e0 di Padova nel 1912, divenne assistente dei fisiologi Aristide Stefani e Virgilio Ducceschi. Nel 1913 fu incaricato dell'insegnamento di chimica fisiologica.\nPoi, nel 1930 si laure\u00f2 anche in chimica e nello stesso anno vinse il concorso per la cattedra di fisiologia dell'Universit\u00e0 di Ferrara, per poi divenire l'anno seguente direttore della cattedra, di nuova istituzione, di chimica biologica dell'Universit\u00e0 di Padova. Tenne questa cattedra fino al 1958, quando fu collocato a riposo. La sua rinuncia alla importante cattedra di fisiologia (insegnamento fondamentale e di durata biennale) in favore di quella di \"chimica biologica\" (all'epoca insegnamento complementare e di durata semestrale) fu Particolarmente importante per lo sviluppo successivo della biochimica nazionale.\nInizialmente si dedic\u00f2 a ricerche di fisiologia del cervelletto, del sistema vestibolare, dei vasi e della funzione respiratoria. Successivamente pass\u00f2 a ricerche sul metabolismo glucidico, sulla creatina, sulla pellagra e sul metabolismo degli aminoacidi. Importante fu l'introduzione in biochimica del metodo polarografico che diede avvio alla moderna bioenergetica.\nFu tra i fondatori della Societ\u00e0 italiana di biochimica, di cui fu presidente fino al 1963.\nOnorificenze.\n\u00c8 stato membro di molte importanti societ\u00e0 scientifiche nazionali e internazionali tra cui:"}
{"id": "1146151", "revid": "14691", "url": "https://it.wikipedia.org/wiki?curid=1146151", "title": "Don't Break The Oath", "text": ""}
{"id": "1146152", "revid": "1544245", "url": "https://it.wikipedia.org/wiki?curid=1146152", "title": "Verchovna Rada", "text": "La Verchovna Rada dell'Ucraina (; in italiano: \"Consiglio Supremo dell'Ucraina\") \u00e8 il parlamento monocamerale dell'Ucraina, attualmente presieduto da Ruslan Stefan\u010duk.\nNome.\nIl nome nell'insieme proviene dalla tradizione politica sovietica dove esisteva un sistema verticale di Soviet (Consigli, Rada).\nIl termine Verchovna, un aggettivo di genere femminile, \u00e8 un neologismo della met\u00e0 del ventesimo secolo. \u00c8 stato preso in prestito dal russo e significa \"supremo\". Tuttavia, pochi ucraini sono ora in grado di riconoscere l'origine russa del nome.\nRada invece, nome di genere femminile, \u00e8 una parola prettamente ucraina e significa \"consiglio\", che sembra avere una radice comune con il latino. Nel Medioevo il termine indicava un gruppo di persone che si riunivano allo scopo di scegliere un funzionario o attuare la promulgazione delle leggi.\nStoria.\nLa prima convocazione della Verchovna Rada della Repubblica socialista sovietica ucraina (RSS Ucraina) \u00e8 avvenuta agli inizi del 1938.\nLa XII legislatura della Verchovna Rada della RSS Ucraina ha proclamato la sovranit\u00e0 dell'Ucraina il 16 luglio 1990, e ha dichiarato l'indipendenza dell'Ucraina e la creazione di uno Stato ucraino indipendente il 24 agosto 1991, alle ore 18 locali.\nDurante la II legislatura della Verchovna Rada dell'Ucraina (XIII legislatura, continuando a contare anche le legislature del periodo sovietico), alle 9 di mattina del 28 giugno 1996, \u00e8 stata ratificata la Costituzione ucraina, che fu poi emendata l'8 dicembre 2004.\nFunzioni.\nLa Verchovna Rada \u00e8 il solo corpo legislativo in Ucraina. Il parlamento determina le linee guida della politica nazionale e straniera, effettua le modifiche alla Costituzione ucraina, approva le leggi e il budget statale, indice le elezioni del presidente dell'Ucraina, lo mette eventualmente sotto accusa, dichiara la guerra e la pace, d\u00e0 il consenso alla nomina del Primo ministro dell'Ucraina, approva la nomina dei funzionari, nomina un terzo della Corte Costituzionale dell'Ucraina, sceglie i giudici a tempo permanente, ratifica i trattati internazionali ed esercita funzioni di controllo.\nComposizione e diritti.\nLa Verchovna Rada prevede una legislazione unicamerale con 450 deputati (\u043d\u0430\u0440\u043e\u0434\u043d\u0438\u0439 \u0434\u0435\u043f\u0443\u0442\u0430\u0442: \"narodnyi deputat\", ovvero deputato popolare) eletto a suffragio universale diretto con votazione segreta.\nI deputati possiedono, nel corso del loro impegno politico, un'immunit\u00e0 legale e personale completa. Da una parte, questo pu\u00f2 aiutare ad evitare alcune responsabilit\u00e0 criminali individuali ma, dall'altra parte l'immunit\u00e0 serve da garanzia per l'esistenza di un'opposizione politica. Nei casi di una evidente compromissione, il procuratore generale dell'Ucraina o la Corte Suprema ucraina pu\u00f2 chiedere che l'immunit\u00e0 del deputato sia revocata."}
{"id": "1146154", "revid": "729019", "url": "https://it.wikipedia.org/wiki?curid=1146154", "title": "Tronchetto (isola)", "text": "Il Tronchetto o Isola Nova (\"Troncheto\" o \"\u00ccxo\u0142a Nova\" in veneto) \u00e8 un'isola artificiale della Laguna Veneta all'estremit\u00e0 occidentale di Venezia e a questa collegata.\nLo studio per la realizzazione dell'isola fu iniziato nel 1956 dall'ingegnere Eugenio Miozzi.\nNel 1958 si inizi\u00f2 la costruzione dell'argine di contorno, negli anni sessanta del XX secolo l'isola fu completata con lo scarico di materiali di riporto per mezzo di una draga.\nL'isola funge ora da terminale della rete stradale automobilistica assieme al contiguo piazzale Roma.\nVi sorgono parcheggi, un terminal turistico e da qui partono i collegamenti con il traghetto per il Lido di Venezia.\nInoltre vi sorge la sede dell'azienda di trasporti pubblici.\nDal 2010 \u00e8 attivo il \"People Mover\" che garantisce un veloce collegamento con piazzale Roma, passando per la stazione marittima.\nDal settembre 2020 \u00e8 operativa la Smart Control Room del Comune di Venezia, realizzata in collaborazione con TIM."}
{"id": "1146157", "revid": "125619287", "url": "https://it.wikipedia.org/wiki?curid=1146157", "title": "Federico Basso", "text": "Biografia.\nDiplomatosi come Perito elettronico presso l'Itis Giuseppe Peano di Torino, si iscrive alla scuola civica di cinema e televisione a Milano.\nArtisticamente nasce nella scuola di teatro diretta da Alessandro Bontempi a Segrate, cresce con gli spettacoli d'improvvisazione teatrale e approda ai laboratori Zelig nel 2003.\nNel 2004 partecipa come monologhista a \"Zelig Off\", l'officina comica della seconda serata.\nDopo una breve apparizione nel tendone di \"Zelig Circus\", ricompare sul palco dello storico locale milanese per l'edizione 2007 di \"Zelig Off\" in veste di co-conduttore al fianco della conduttrice Teresa Mannino.\nNel 2011 torna a \"Zelig Circus\" come comico.\nLa sua presenza scenica \u00e8 fortemente influenzata dalla tradizione umoristica americana.\nGrande estimatore della stand-up comedy, ha come punti di riferimento Woody Allen, Jerry Seinfeld e Dane Cook.\nHa curato la rassegna stampa nel programma \"Geppy Hour\", il late night show in onda sul canale SKY Show dal gennaio al maggio 2007 condotto da Geppi Cucciari.\nCome autore ha firmato la sit com di Canale 5 \"Belli dentro\", scritta con Lucio Wilson, Renato Trinca e Carmelo La Rocca. Nel 2006 collabora ai testi del programma \"Crozza Italia\" per La7.\nDal 2006 ha un sito nel quale si trova, oltre ad una galleria di foto realizzate per passione, un blog che periodicamente aggiorna con \"Comediary\", un videoblog sul cabaret.\nNel 2011 ha partecipato alla mini-serie \"Quelli dell'Intervallo Cafe - Casa Pierpiero\" nel ruolo di Giangiacomo il padre di Pierpiero. Nel novembre del 2021 dopo otto anni torna ad esibirsi a \"Zelig\".\nCuriosit\u00e0.\n\u00c8 alto 198\u00a0cm e infatti, durante le varie puntate di Zelig, i conduttori hanno sottolineato pi\u00f9 volte questa caratteristica fisica, mostrando l'evidente ironia del cognome."}
{"id": "1146158", "revid": "2036605", "url": "https://it.wikipedia.org/wiki?curid=1146158", "title": "Andrea Doria (D 553)", "text": "L'Andrea Doria \u00e8 un'unit\u00e0 della Marina Militare della classe Orizzonte contraddistinto dalla sigla D 553 in quanto cacciatorpediniere lanciamissili (o \"incrociatore antiaereo\") secondo la classificazione NATO.\nStoria.\nLa costruzione della nave \u00e8 iniziata il 19 luglio 2002 presso il cantiere di Riva Trigoso con la cerimonia del taglio della prima lamiera.\nIl primo ufficiale della Marina Militare in tabella \u00e8 stato il TV (GN) Gianni Labori, designato direttore di macchina, \"imbarcato\" il 4 dicembre 2004.\nDopo il varo, il primo nel mondo effettuato su carrelli per una nave di dimensioni simili, avvenuto il 15 ottobre 2005, la nave nel gennaio 2006 \u00e8 stata trasferita grazie ad una enorme chiatta progettata dalla stessa Fincantieri denominata \"Atlante\" negli stabilimenti Fincantieri di Muggiano per l'allestimento finale.\nNell'ottobre 2006 sono iniziate le prove in mare: la consegna alla Marina Militare \u00e8 avvenuta a Genova il 22 dicembre 2007 coll'alzata sul pennone dell'unit\u00e0 della bandiera della Marina.\nIl primo comandante \u00e8 stato il CV Giuseppe Berutti Bergotto ed il primo direttore di macchina \u00e8 stato il CC (GN) Gianni Labori.\nNel novembre 2008 il \"Doria\" si \u00e8 recato a Tolone per condurre un'esercitazione con il gemello francese \"Forbin\" e un'altra nave AA francese.\nNel gennaio 2009 ha presenziato a Messina alla commemorazione del centenario del terremoto che nel 1908 distrusse la citt\u00e0. Alla cerimonia hanno partecipato anche gli incrociatori \"Moskva\" della Marina Militare russa, la prima forza organizzata giunta a soccorrere la citt\u00e0, il \"Leyte Gulf\" della US Navy e il pattugliatore \"Spica\" della Marina Militare.\nDopo aver proseguito i collaudi, riguardanti i sistemi di comando, controllo e comunicazione, ha conseguito la piena operativit\u00e0 nel giugno 2009, dopo che il 5 maggio nelle acque di La Spezia aveva preso parte insieme alla gemella \"Caio Duilio\" e le sorelle francesi \"Forbin\" e \"Chevalier Paul\" ad un'esercitazione congiunta tra le Orizzonte italiane e francesi.\nAll'inizio del 2010 al comando del CV Giacinto Ottaviani ha preso parte in Atlantico alla campagna navale \"Tucano 2010\". La nave, partita dal porto di La Spezia il 21 gennaio nel corso della campagna navale ha percorso 14.250 miglia per un totale di 1.100 ore di moto effettuando soste nei porti di Las Palmas nelle Canarie, Recife, Rio de Janeiro e Salvador de Bahia in Brasile, Dakar in Senegal e Casablanca in Marocco svolgendo esercitazioni con le marine dei porti visitati, rientrando il 10 aprile nella base navale di La Spezia. Obiettivo della campagna navale era quello di rafforzare la cooperazione con le Marine dei vari paesi, mediante attivit\u00e0 addestrative congiunte allo scopo di contribuire alla sorveglianza marittima per il contrasto dei fenomeni illeciti, rappresentare l'industria nazionale della difesa e sostenere l'attivit\u00e0 diplomatica italiana all'estero. Nel corso della campagna navale, dal 20 al 25 marzo, la nave ha condotto nel Golfo di Guinea un'intensa attivit\u00e0 addestrativa con unit\u00e0 navali statunitensi.\nLa nave ha ricevuto la bandiera di combattimento nel porto di Genova il 13 ottobre 2010 nel corso di una cerimonia alla presenza del capo di stato maggiore della Difesa, generale Vincenzo Camporini, del capo di stato maggiore della Marina Militare, ammiraglio di squadra Bruno Branciforte, e del sindaco di Genova, Marta Vincenzi che ha consegnato il vessillo al capitano di vascello Fabrizio Cerrai Comandante dell'unit\u00e0.\nIl 19 marzo 2011, in occasione della crisi libica, la nave \u00e8 stata schierata nel canale di Sicilia per proteggere il territorio italiano e le altre unit\u00e0 presenti in zona da eventuali attacchi aerei o missilistici da parte della Libia, rientrando il 25 aprile a Taranto.\nIl 6 giugno 2011 la nave ha assunto il ruolo di nave comando SNMG1 e il 14 giugno \u00e8 salpata dal porto di Taranto per fare rotta verso Gibuti da dove ha operato per quasi sei mesi nelle acque del Golfo di Aden e dell'Oceano Indiano, in qualit\u00e0 di nave comando della Task Force 508, nell'ambito dell'operazione Ocean Shield impiegata nella lotta contro la pirateria allo scopo di garantire la libert\u00e0 del traffico marittimo. Prima della partenza, l'equipaggio \u00e8 stato salutato nel corso di una cerimonia cui hanno presenziato il comandante in capo della Squadra Navale ammiraglio Luigi Binelli Mantelli e il contrammiraglio Gualtiero Mattesi comandante dello Standing Nato Maritime Group 1. Nel suo viaggio verso la zona delle operazioni la nave il 18 giugno ha attraversato per la prima volta nel corso della sua vita operativa il canale di Suez.\nNel corso dell'Operazione Ocean Shield, in occasione di una sosta a Gibuti il contrammiraglio Gualtiero Mattesi, comandante del gruppo navale SNMG1 e della Task Force 508, \u00e8 stato ricevuto dal colonnello Abdourrahman Aden Cher, comandante delle forze navali di Gibuti e nel corso di questo incontro i due alti ufficiali hanno siglato un accordo che prevede la presenza, a bordo delle unit\u00e0 italiane in mare, di un ufficiale delle forze armate di Gibuti in qualit\u00e0 di linguista per la durata dell'operazione. L'iniziativa \u00e8 la prima del genere in ambito NATO. Al termine dell'incontro il Colonnello Cher si \u00e8 recato in visita a bordo dell'Unit\u00e0, dove \u00e8 stato ospite per un pranzo di rappresentanza.\nIl 7 settembre 2011 l'elicottero EH 101, imbarcato a bordo dell'unit\u00e0 navale \u00e8 stato oggetto di un attacco da terra da parte dei pirati somali. L'elicottero si trovava in perlustrazione nelle acque prospicienti le coste della Somalia nei pressi di Chisimaio a circa 400 chilometri a sud di Mogadiscio, per acquisire informazioni sui movimenti di battelli sospetti di azioni contro il traffico mercantile in transito nella zona e intorno alle 6.30 \u00e8 stato colpito da colpi di armi da fuoco, che hanno causato una perdita di carburante costringendo l'aeromobile a rientrare a bordo dell'unit\u00e0 navale per verificare i danni subiti e per le necessarie verifiche tecniche. L'equipaggio dell'aeromobile non ha riportato danni.\nIl 21 settembre l'equipaggio della nave \u00e8 intervenuto per trarre in salvo i 26 membri dell'equipaggio del mercantile cipriota \"Pacific Express\", attaccato e dato alle fiamme dai pirati.\nDal 30 settembre al 4 ottobre la nave ha effettuato una sosta a Port Victoria dove il 1\u00ba ottobre alla presenza del comandante in capo della Squadra Navale, ammiraglio di squadra Luigi Binelli Mantelli in visita all'unit\u00e0, si \u00e8 svolta la cerimonia del cambio di comando tra il capitano di vascello Fabrizio Cerrai ed il capitano di vascello Domenico Guglielmi. In occasione di tale visita l'ammiraglio Gualtiero Mattesi, comandante dello SNMG1, ed il comandante dell'Unit\u00e0 hanno incontrato il presidente della Repubblica delle Seychelles James A. Michel, presenti anche il ministro degli esteri ed il segretario di Stato. Nel corso dell'incontro il presidente Michel ha espresso la ferma volont\u00e0 di cooperare con i propri mezzi con le marine che effettuano attivit\u00e0 antipirateria e di salvaguardia della sicurezza dei traffici marittimi, impegnandosi nella firma di un accordo bilaterale con l'Italia per il transito e la permanenza temporanea a Port Victoria dei Nuclei militari di protezione (NMP) italiani impiegati per proteggere le unit\u00e0 mercantili italiane.\nL'11 ottobre la nave ha coordinato l'azione di recupero del mercantile italiano \"Montecristo\" che aveva sei italiani tra i membri dell'equipaggio ostaggio dei pirati.\nIl 22 novembre 2011 l'Unit\u00e0 \u00e8 stata nuovamente impegnata in uno scontro a fuoco -senza feriti- a sud della localit\u00e0 di Galgudud nei pressi di Nogal, sempre in Somalia dove il personale dell'Unit\u00e0, imbarcato sui gommoni, ha risposto al fuoco proveniente da un'imbarcazione sospetta e da terra.\nIl 26 novembre ha fornito assistenza tecnica al mercantile \"Rosalia D'Amato\" liberata dai pirati somali che ha permesso alla nave di lasciare il bacino somalo e rimpatriare il proprio equipaggio.\nIl 7 dicembre 2011, dopo sei mesi di attivit\u00e0 in Oceano Indiano e al largo delle coste della Somalia per contrastare il fenomeno della pirateria, la nave \u00e8 stata sostituita nell'ambito dell'Operazione Ocean Shield dalla fregata Grecale cedendo contemporaneamente il comando dell'operazione Ocean Shield alla fregata turca Giresun sede di comando dello Standing Nato Maritime Group 2 (SNMG2). I due gruppi navali si alternano ogni sei mesi al comando dell'operazione antipirateria.\nDurante il suo impiego nell'Operazione Ocean Shield la nave ha percorso circa 40000 miglia nautiche (pari a circa due volte il giro del mondo), effettuando controlli a bordo di oltre 400 mercantili. Complessivamente, durante il periodo di comando dell'ammiraglio Mattesi, la task-force navale antipirateria ha trascorso pi\u00f9 dell'85% del tempo in mare, controllando complessivamente pi\u00f9 di 1500 mercantili.\nNel 2013, nel mese di febbraio, Nave \"Doria\" ha partecipato, alla MECO (Mise En Condition Operationale) della \u201csorella\u201d francese \"Forbin\". L\u2019attivit\u00e0 si \u00e8 svolta nel golfo del Leone e nel Mar di Corsica ed \u00e8 stata caratterizzata da molteplici eventi addestrativi volti al miglioramento delle capacit\u00e0 di reazione dell\u2019unit\u00e0 e dell\u2019intero equipaggio.\nLuned\u00ec 2 settembre 2013 la nave \u00e8 salpata dal porto di Taranto dirigendosi verso le coste libanesi a causa dell'imminente intervento americano in Siria. Scopo della missione \u00e8 tutelare le truppe Italiane della forza UNIFIL in caso di allargamento del conflitto.\nDopo un mese dall\u2019arrivo nell\u2019area di operazioni, la Nave \u00e8 stata inserita nella Maritime Task Force di UNIFIL (l\u2019equipaggio si \u00e8 cos\u00ec potuto fregiare del basco blu delle Nazioni Unite), con il compito di contribuire all\u2019applicazione e al rispetto di quanto sancito dalla Risoluzione 1701 del Consiglio di Sicurezza dell\u2019ONU, ovvero assistere il Governo libanese nell\u2019esercizio della propria autorit\u00e0 su tutto il territorio, controllo dei confini, prevenzione di traffici illeciti e, allo stesso tempo, garantire che nell\u2019area, quella marittima in particolare, non siano utilizzate armi per operazioni ostili di nessun tipo ed, infine, assicurare protezione al personale e alle strutture delle Nazioni Unite.\nA met\u00e0 del 2014 l\u2019Unit\u00e0 \u00e8 stata designata quale flagship della Missione Europea navale di anti-pirateria \u201cAtalanta\u201d, nelle aree del Corno d\u2019Africa e del Golfo di Aden. Il 22 luglio 2014 l\u2019Unit\u00e0 ha mollato gli ormeggi per raggiungere le coste somale con il delicato incarico di contrastare il fenomeno della pirateria nel Golfo di Aden e nel Bacino somalo, e di consentire al Comandante della Task Force marittima (CTF 465), ed al suo Staff imbarcato, di esercitare il comando dei mezzi navali ed aerei organici, operanti nella vasta area di operazione. Al termine dell'Operazione durata sette mesi, l'Unit\u00e0 ha partecipato all'IDEX 2015 nella citt\u00e0 di Abu Dhabi.\nIl 26 ottobre 2015 la nave ha effettuato, nelle acque del nord Atlantico, il primo lancio missilistico di esercizio di un ASTER 30 condotto da una unit\u00e0 italiana in un poligono straniero, in occasione della partecipazione all\u2019esercitazioni Joint Warrior 15-2 e At Sea Demonstration 2015.\nLa partecipazione all'Operazione Mare Sicuro ha caratterizzato l'attivit\u00e0 principalmente svolta negli anni 2016-17 ed il primo semestre 2018.\nNome.\nLa nave porta il nome dell'ammiraglio e uomo di stato genovese Andrea Doria.\nIl motto della nave \u00e8 \"Altius tendam\" (\"Miro sempre pi\u00f9 in alto\").\nIn precedenza altre tre navi della marina italiana avevano portato il nome Andrea Doria. La prima era una corazzata pre-dreadnought che aveva prestato servizio nella Regia Marina dal 1891 al 1911. La nave, costruita all'Arsenale di La Spezia, varata nel 1885 ed entrata in servizio nel 1891, nel 1895 fece parte della formazione navale che partecip\u00f2 all'inaugurazione del Canale di Kiel. Posta in disarmo il 1\u00ba maggio 1911 venne utilizzata a Taranto come nave caserma fino al 1915 quando, scoppiata la prima guerra mondiale venne trasferita a Brindisi e adibita a difesa costiera venne denominata pontone GR 104 all'entrata in servizio di una nuova corazzata battezzata con lo stesso nome. Al termine della guerra nel 1919 venne radiata definitivamente.\nLa seconda era una nave da battaglia costruita anche questa all'Arsenale di La Spezia che entrata in servizio nel 1916, venne radiata nel 1956 dopo essere stata ricostruita tra il 1937 e il 1940 negli stabilimenti dei Cantieri Riuniti dell'Adriatico di Trieste.\nSuccessivamente il nome Andrea Doria verr\u00e0 dato ad un incrociatore lanciamissili entrato in servizio negli anni sessanta ed andato in disarmo nel 1992, costruito come l'attuale cacciatorpediniere nel cantiere di Riva Trigoso. A questa unit\u00e0, in un ideale passaggio di consegne e di testimone morale e storico, il 3 agosto 1964, venne consegnata la bandiera di combattimento a nome dell'equipaggio dell\"'Andrea Doria\" andato in disarmo nel 1956."}
{"id": "1146160", "revid": "93556", "url": "https://it.wikipedia.org/wiki?curid=1146160", "title": "Clavicipitaceae", "text": "Clavicipitaceae O.E. Erikss., Mycotaxon 15: 224 (1982) \u00e8 una famiglia di funghi ascomiceti biotrofi e necrotrofi di piante, artropodi ed altri funghi.\nGeneri di Clavicipitaceae.\nIl genere tipo \u00e8 \"Claviceps\" Tul., altri generi sono:"}
{"id": "1146161", "revid": "6923", "url": "https://it.wikipedia.org/wiki?curid=1146161", "title": "Santo Spirito (isola)", "text": "Santo Spirito \u00e8 un'isola della Laguna Veneta meridionale, situata tra Poveglia e San Clemente, e d\u00e0 il nome al lungo canale che la costeggia. La sua superficie \u00e8 di 2,53 ettari. Conta 5 fabbricati ed \u00e8 di propriet\u00e0 del demanio pubblico dello Stato.\nStoria.\nLe notizie pi\u00f9 antiche su Santo Spirito risalgono al 1140, quando vi ebbero sede i Canonici Regolari. Due secoli dopo, nel 1380, i monaci furono cacciati dall'isola e vi arrivarono i Cistercensi del monastero della Santissima Trinit\u00e0 e San Michele di Brondolo. Nel 1430 fu la volta degli Eremitani, che fino a pochi anni prima avevano sede al Lazzaretto Vecchio; essi ricostruirono la chiesa su progetto del Sansovino e la arricchirono con tele di Palma il Vecchio e di Tiziano.\nPer un breve periodo una parte del convento fu adibita a stamperia di libri di musica. Gli Eremitani furono costretti a lasciare l'isola quando Papa Alessandro VII ne soppresse l'ordine, nel 1656; il senato veneziano ne vendette i beni, ricavandone il necessario per sopperire ad alcune spese di guerra (in quel periodo imperversava la guerra di Candia). Le preziose opere d'arte furono invece trasferite nella chiesa della Salute, che si trovava ancora in fase di costruzione.\nQuando Venezia perse l'isola di Candia (Creta), che pass\u00f2 in mano turca, una congregazione di frati Minori Osservanti, operanti in alcuni monasteri della suddetta isola, chiesero aiuto alla Repubblica, che li destin\u00f2 all'isola di Santo Spirito; essi vi rimasero fino al 1806. Con l'arrivo di Napoleone, furono depredati sia la chiesa che il monastero e l'isola fu adibita a presidio militare, con l'abbattimento dei vecchi edifici per far spazio a caserme e capannoni.\nDivenuta infine polveriera durante la seconda guerra mondiale, l'isola risulta ad oggi del tutto abbandonata, fin dal 1965 e, tra i vari saccheggi che essa ha dovuto subire, si segnala l'asportazione di un pozzo rinascimentale, di forma esagonale.\nTra il 2002 e il 2003 l'isola \u00e8 stata venduta dal Demanio a un gruppo di imprenditori padovani, riuniti nella societ\u00e0 Poveglia."}
{"id": "1146164", "revid": "1543377", "url": "https://it.wikipedia.org/wiki?curid=1146164", "title": "Sessa (idrologia)", "text": "La sessa \u00e8 un movimento periodico originato da un'onda stazionaria in una massa d'acqua chiusa o parzialmente chiusa. Le onde di sessa ed i fenomeni ad esse correlati sono stati osservati su laghi, bacini, riserve, piscine, baie, porti e mari. Il requisito fondamentale per la formazione di una sessa \u00e8 che il corpo idrico sia almeno parzialmente delimitato, consentendo cos\u00ec la formazione dell'onda stazionaria.\nIl termine fu promosso dall'idrologo svizzero Fran\u00e7ois-Alphonse Forel nel 1890, che fu il primo a fare osservazioni scientifiche sull'effetto nel lago di Ginevra. La parola ha origine dal termine dialettale svizzero-francese \"seiche\" che significa \"oscillare avanti e indietro\", che sembra essere stato a lungo utilizzato nella regione per descrivere le oscillazioni dei laghi alpini.\nLe onde di sessa consistono in moti oscillatori che si originano in conseguenza di improvvisi abbassamenti della pressione atmosferica. Le onde di sessa nei porti possono essere causate da onde di lungo periodo o di infragravit\u00e0, che sono dovute all'interazione delle onde subarmoniche non lineari con le onde del vento, che hanno periodi pi\u00f9 lunghi delle onde generate dal vento che le accompagnano.\nCause e natura.\nLe sesse sono spesso impercettibili ad occhio nudo e gli osservatori sulle barche in superficie possono non notare che una sessa si sta verificando a causa delle lunghezze d'onda estremamente lunghe.\nL'effetto \u00e8 causato da risonanze in un corpo idrico che \u00e8 stato disturbato da uno o pi\u00f9 fattori, il pi\u00f9 delle volte effetti meteorologici (variazioni di vento e pressione atmosferica), attivit\u00e0 sismica, o tsunami. La gravit\u00e0 cerca sempre di ripristinare la superficie orizzontale di un corpo idrico liquido, in quanto rappresenta la configurazione in cui l'acqua \u00e8 in equilibrio idrostatico.\nIl moto armonico verticale produce un impulso che percorre la lunghezza del bacino ad una velocit\u00e0 che dipende dalla profondit\u00e0 dell'acqua. L'impulso viene riflesso dall'estremit\u00e0 del bacino, generando interferenze. Riflessioni ripetute producono onde stazionarie con uno o pi\u00f9 nodi, o punti, che non subiscono alcun movimento verticale. La frequenza dell'oscillazione \u00e8 determinata dalle dimensioni del bacino, dalla sua profondit\u00e0 e contorni e dalla temperatura dell'acqua.\nIl periodo naturale pi\u00f9 lungo di una sessa \u00e8 il periodo associato alla risonanza fondamentale per il corpo idrico corrispondente all'onda stazionaria pi\u00f9 lunga. Per una sessa di superficie in un corpo d'acqua rettangolare chiuso, questo pu\u00f2 essere stimato utilizzando la formula di Merian:\ndove T \u00e8 il periodo naturale pi\u00f9 lungo, L \u00e8 la lunghezza, h la profondit\u00e0 media del corpo idrico e g l'accelerazione di gravit\u00e0. Ad esempio, il periodo per un'onda di sessa in un corpo d'acqua profondo 10 metri e lungo 5 chilometri sarebbe di 1000 secondi (circa 17 minuti), mentre un corpo idrico lungo circa 300 km (come il Golfo di Finlandia) e leggermente pi\u00f9 profondo ha un periodo di oscillazione vicino alle 12 ore.\nSi osservano anche armoniche di ordine superiore. Il periodo della seconda armonica sar\u00e0 la met\u00e0 del periodo naturale, il periodo della terza armonica sar\u00e0 un terzo del periodo naturale, e cos\u00ec via.\nOsservazioni.\nLe sesse sono state osservate sia sui laghi che sui mari. Il requisito fondamentale \u00e8 che il corpo idrico sia delimitato, almeno parzialmente, per consentire la formazione di onde stazionarie. Non \u00e8 richiesta una regolarit\u00e0 geometrica: anche nei porti con forme estremamente irregolari sono abitualmente osservate oscillazioni con frequenze molto stabili.\nLaghi.\nLe sesse ritmiche basse sono quasi sempre presenti sui laghi pi\u00f9 grandi. Sono di solito impercettibili tra i comuni schemi d'onda, tranne nei periodi di calma inusuale. Porti, baie ed estuari sono spesso inclini a piccole sesse con ampiezze di pochi centimetri e periodi di pochi minuti.\nTra gli altri laghi ben noti per le loro sesse regolari c'\u00e8 il lago Wakatipu in Nuova Zelanda, che varia la sua altezza di superficie a Queenstown di 20 centimetri in un ciclo di 27 minuti. Le sesse possono formarsi anche in mari semichiusi:il Mare del Nord spesso sperimenta una sessa longitudinale con un periodo di circa 36 ore.\nDifferenze nel livello dell'acqua causate da una sessa sul lago Erie, registrate tra Buffalo, New York (rosso) e Toledo, Ohio (blu) il 14 novembre 2003. Il Servizio Meteorologico Nazionale emette consigli sulle acque basse per porzioni dei Grandi Laghi quando \u00e8 probabile che si verifichino sesse di 2 piedi o superiori. Il lago Erie \u00e8 particolarmente incline a sesse causate dal vento per via della sua scarsa profondit\u00e0 e del suo allungamento su un asse nord est-sud-ovest, che spesso corrisponde alla direzione dei venti prevalenti e quindi massimizza il recupero di questi venti. Questi possono portare a sesse estreme fino a 5 metri (16 piedi) tra le estremit\u00e0 del lago.\nL'effetto \u00e8 simile a quello di un'onda di tempesta causata dagli uragani lungo le coste dell'oceano, ma l'effetto sessa pu\u00f2 causare oscillazioni avanti e indietro sul lago per un certo tempo. Nel 1954, i resti dell'uragano Hazel si accumulavano d'acqua lungo la riva nordoccidentale del lago Ontario vicino a Toronto, causando estese inondazioni, e stabilirono una sessa che successivamente caus\u00f2 inondazioni lungo la riva sud.\nLe sesse dei laghi possono verificarsi molto rapidamente: il 13 luglio 1995, una grande sessa sul Lago Superiore ha fatto cadere il livello dell'acqua per poi risalire di tre piedi (un metro) in quindici minuti, lasciando alcune barche appese alle banchine sulle loro linee di ormeggio quando l'acqua si \u00e8 ritirata. Lo stesso sistema di tempesta che nel 1995 provoc\u00f2 la sessa sul Lago Superiore produsse un effetto simile sul Lago Huron, in cui il livello dell'acqua a Port Huron cambi\u00f2 di 6 piedi (1,8 m) in due ore. Sul Lago Michigan, otto pescatori furono spazzati via dai moli di Montrose e North Avenue Beaches e annegarono quando una sessa di 3 metri (10 piedi) colp\u00ec il lungomare di Chicago il 26 giugno 1954.\nI laghi in zone sismicamente attive, come il lago Tahoe in California-Nevada, sono significativamente a rischio di sesse. Le prove geologiche indicano che le rive del lago Tahoe possono essere state colpite da sesse e tsunami alti fino a 10 metri (33 piedi) in epoca preistorica, e i ricercatori locali hanno chiesto che il rischio sia preso in considerazione nei piani di emergenza per la regione.\nSesse generate da terremoti possono essere osservate a migliaia di chilometri di distanza dall'epicentro. Le piscine sono particolarmente soggette a sismi causati da terremoti, poich\u00e9 i tremori del terreno spesso corrispondono alle frequenze di risonanza di piccoli corpi d'acqua. Il terremoto del 1994 a Northridge in California ha causato l'esondazione di piscine in tutta la California meridionale. Il massiccio terremoto del Venerd\u00ec Santo che ha colpito l'Alaska nel 1964 ha causato sesse nelle piscine fino a Porto Rico. Il terremoto che colp\u00ec Lisbona, in Portogallo, nel 1755, caus\u00f2 sesse a 3.000 km di distanza in Loch Lomond, Loch Long, Loch Katrine e Loch Ness in Scozia e nei canali in Svezia. Il terremoto del 2004 nell'Oceano Indiano ha causato sesse nei corpi idrici stagnanti in molti stati indiani e in Bangladesh, Nepal e Thailandia settentrionale. Sesse sono state nuovamente osservate in Uttar Pradesh, Tamil Nadu e Bengala occidentale in India e in molte localit\u00e0 del Bangladesh durante il terremoto del Kashmir del 2005.\nIl terremoto dell'Assam-Tibet del 1950 \u00e8 noto per aver generato sesse fino in Norvegia e Inghilterra meridionale. Altri terremoti nel subcontinente indiano noti per aver generato sesse includono il 1803 Kumaon-Barahat, 1819 Allah Bund, 1842 Bengala centrale, 1905 Kangra, 1930 Dhubri, 1934 Nepal-Bihar, 2001 Bhuj, 2005 Nias, 2005 terremoti sull'isola Teresa. Il terremoto del 27 febbraio 2010 in Cile ha prodotto una sessa sul lago Pontchartrain in Louisiana, con un'altezza di circa 0,5 piedi. Il terremoto di Sierra El Mayor del 2010 ha prodotto grandi sesse che si sono rapidamente trasformate in un fenomeno di internet.\nSesse fino ad almeno 1,8 m sono stati osservati a Sognefjorden, Norvegia, durante il terremoto di T\u014dhoku del 2011.\nA partire dal 10 novembre 1985 in Argentina nel giro di pochi giorni l'acqua del lago salato Epicu\u00e8n (per salinit\u00e0 secondo al mondo solo al Mar Morto) copr\u00ec con una decina di metri la cittadina turistica di Villa Epicu\u00e8n.\nMari.\nLe sesse sono state osservate in mari come l'Adriatico e il Mar Baltico, portando rispettivamente alle inondazioni di Venezia e San Pietroburgo, in quanto entrambe le citt\u00e0 sono state costruite su una palude bonificata. \nMar Baltico.\nA San Pietroburgo, le inondazioni indotte da sesse sono comuni lungo il fiume Neva in autunno. La sessa \u00e8 causata da una regione di bassa pressione nell'Atlantico settentrionale che si muove sulla terraferma, dando luogo a bassi cicloni sul Mar Baltico. La bassa pressione del ciclone attira quantit\u00e0 d'acqua superiori al normale nel Baltico, praticamente senza sbocco sul mare. Mentre il ciclone continua nell'entroterra, nel Baltico si formano onde lunghe e a bassa frequenza con lunghezze d'onda fino a diverse centinaia di chilometri. Quando le onde raggiungono la stretta e poco profonda Baia di Neva, diventano molto pi\u00f9 alte e allagano i terrapieni del Neva.\nMar Adriatico.\nFenomeni simili sono osservati a Venezia, dando vita al Progetto MOSE, un sistema di 79 barriere mobili progettate per proteggere i tre ingressi alla Laguna di Venezia.\nL'oscillazione fondamentale della sessa nel Mare Adriatico ha un periodo caratteristico di 21-22 ore circa; ve ne sono poi di secondarie, la pi\u00f9 importante delle quali ha un periodo di circa 11 ore. Nei giorni successivi a una mareggiata, pur con una pressione atmosferica in aumento e in assenza di vento, grazie allo sfasamento di quasi 3 ore tra la periodicit\u00e0 astronomica della marea (oltre 24 ore) e la sessa (circa 21-22 ore), spesso l'oscillazione pu\u00f2 trovarsi in fase con il massimo di marea astronomica e produrre acqua alta, in alcuni casi con massimi del livello superiori a quello verificatosi durante la mareggiata.\nIl fenomeno delle sesse \u00e8 particolarmente importante nell'analisi di particolari fenomeni di marea come l'acqua alta nell'Adriatico settentrionale. In casi particolari di ampie escursioni di marea, onde di sessa e venti di scirocco, nel Nord Adriatico si possono determinare notevoli innalzamenti del livello del mare sotto costa, come avvenne durante l'Acqua alta eccezionale del 4 novembre 1966.\nBaia di Nagasaki.\nLa Baia di Nagasaki \u00e8 un'area tipica del Giappone, dove di tanto in tanto sono state osservate delle sesse, il pi\u00f9 delle volte in primavera e specialmente a marzo. Il 31 marzo 1979, la stazione di Nagasaki ha registrato uno spostamento massimo del livello dell'acqua di 2,78 metri (9,1 piedi), in quel punto a causa della sessa. Lo spostamento massimo del livello dell'acqua in tutta la baia durante questo evento si presume che abbia raggiunto i 4,70 metri sul fondo della baia. Le sesse nel Kyushu occidentale - tra cui la baia di Nagasaki - sono spesso indotte da una bassa pressione atmosferica che passa a sud dell'isola di Kyushu. Le sesse della baia di Nagasaki hanno un periodo di circa 30 a 40 minuti. Le sesse non solo causano danni alla pesca locale, ma possono anche causare inondazioni della costa intorno alla baia e la distruzione delle strutture portuali.\nAltri luoghi.\nA volte, gli tsunami possono produrre sesse a causa delle peculiarit\u00e0 geografiche locali. Ad esempio, lo tsunami che ha colpito le Hawaii nel 1946 ha avuto un intervallo di quindici minuti tra i fronti d'onda, mentre il periodo di risonanza naturale della baia di Hilo \u00e8 di circa trenta minuti. Ci\u00f2 significava che ogni seconda onda era in fase con il movimento della baia di Hilo, creando una sessa nella baia. Come risultato, Hilo ha subito danni peggiori di qualsiasi altro luogo delle Hawaii, con lo tsunami e la sessa combinati che hanno raggiunto un'altezza di 26 piedi lungo la costa di Hilo, uccidendo 96 persone nella sola citt\u00e0. Le onde di sessa possono continuare per diversi giorni dopo uno tsunami.\nLe onde solitarie interne generate dalle maree (solitari) possono eccitare le sesse costiere nelle seguenti localit\u00e0: Magueyes Island a Porto Rico, Puerto Princesa a Palawan Island, Baia di Trincomalee nello Sri Lanka e nella baia di Fundy nel Canada orientale, dove le sesse causano alcune delle pi\u00f9 alte fluttuazioni di marea registrate nel mondo. Esiste un meccanismo dinamico per la generazione di sesse costiere da onde interne in alto mare. Queste onde possono generare una corrente sufficiente alla rottura dello scaffale per eccitare le siches costiere.\nOnde interne sottomarine.\nLe sesse sono osservate anche sotto la superficie del lago che agisce lungo il termoclino in corpi d'acqua vincolati.\nIn analogia con la formula di Merian, il periodo atteso dell'onda interna pu\u00f2 essere espresso come:\ndove T \u00e8 il periodo naturale, L \u00e8 la lunghezza del corpo idrico, formula_4 gli spessori medi dei due strati separati da stratificazione (es. epilimnion e ipolimnion), formula_5 le densit\u00e0 di questi due stessi strati e l'accelerazione della gravit\u00e0."}
{"id": "1146165", "revid": "1625363", "url": "https://it.wikipedia.org/wiki?curid=1146165", "title": "Berkshire Hathaway", "text": "La Berkshire Hathaway \u00e8 una holding statunitense, ed in assoluto una delle pi\u00f9 grandi del mondo; il suo amministratore delegato nonch\u00e9 presidente \u00e8 Warren Buffett (il quarto uomo pi\u00f9 ricco del mondo nel 2020 secondo Forbes).\nHa un fatturato complessivo che si aggira attorno ai 250 miliardi di dollari americani, mentre il suo valore di mercato nel 2020 \u00e8 stato stimato in 427.452 milioni di dollari; nel 2012 risulta per il momento collocata al 5\u00ba posto della classifica Fortune 500. Nel 2018 \u00e8 stata collocata al 3\u00ba posto della Fortune 500.\nLa Societ\u00e0 sino al 2008 in media ha ottenuto negli ultimi 44 anni una crescita annua di valore del 20,3% per i suoi azionisti, impiegando grandi quantit\u00e0 di capitali, sia pure attraverso un minimo indebitamento. Nel 2009 la situazione \u00e8 migliorata.\nNel decennio 2000-2010 la societ\u00e0 ha prodotto un rendimento totale del 76% rispetto al rendimento negativo dell'11,3% dello S&amp;P 500.\nLa Berkshire, partendo dall'iniziale nucleo assicurativo che ha fornito il capitale per gli investimenti, possiede ora una gamma molto diversificata di imprese.\nStoria.\nLa Berkshire Hathaway affonda le sue lontane radici in una societ\u00e0 tessile fondata da Oliver Chace nel 1839 col nome di Valley Falls, ubicata a Valley Falls nel Rhode Island. Chace aveva precedentemente lavorato per Samuel Slater, il fondatore della prima fabbrica tessile di successo con mulino ad acqua in America. Chace aveva fondato il suo primo mulino tessile nel 1806. Nel 1929 la Valley Falls Company \u00e8 fusa con la Berkshire Cotone Manufacturing Company fondata nel 1889, ad Adams, Massachusetts. L'insieme delle societ\u00e0 fu conosciuto come Berkshire Belle Spinning Associates.\nNel 1955 Berkshire Belle Spinning Associates si \u00e8 fusa con la Hathaway Manufacturing Company, che era stata fondata nel 1888 a New Bedford, Massachusetts da Horatio Hathaway. La Hathaway fu produttiva nel suo primo decennio, ma sub\u00ec le sorti di un calo generale nel settore tessile, dopo la prima guerra mondiale. In quel momento la Hathaway era guidata da Seabury Stanton, i cui investimenti sono stati premiati con rinnovata redditivit\u00e0 dopo la depressione.\nDopo la fusione, Berkshire Hathaway ebbe 15 stabilimenti che occupavano oltre 12.000 lavoratori, con pi\u00f9 di 120 milioni di dollari di entrate ed aveva sede a New Bedford, Massachusetts. Tuttavia, sette di questi stabilimenti sono stati chiusi entro il decennio successivo, con massicci licenziamenti.\nNel 1962, Warren Buffett ha iniziato l'acquisto di azioni della Berkshire Hathaway. Dopo alcuni scontri con la famiglia Stanton, ha subito acquistato abbastanza azioni da modificare la gestione e da controllare la societ\u00e0. Buffett ha inizialmente mantenuto il core business nel tessile, ma dal 1967 egli ha espanso l'attivit\u00e0 nel settore assicurativo e in altri settori. La Berkshire prima si avventur\u00f2 nell'acquisto di imprese di assicurazioni come la National Indemnity Company. Alla fine degli anni settanta, la Berkshire aveva acquisito una quota di partecipazione azionaria della Geico (Government Employees Insurance Company), che costituisce il nucleo centrale delle sue operazioni assicurative di oggi (ed \u00e8 una delle principali fonti di capitale per altri investimenti). Nel 1985, l'ultima delle sedi tessili (il nucleo storico di attivit\u00e0) fu chiusa.\nNel 2010, Buffett ha affermato che l'acquisto di Berkshire Hathaway \u00e8 stato l'errore pi\u00f9 grande che avesse mai fatto, e ha affermato di essersi negato rendimenti per circa 200 miliardi di dollari nei precedenti 45 anni. Buffett ha inoltre affermato che se avesse investito quei soldi direttamente nelle imprese di assicurazione invece di comprare le Berkshire Hathaway, tali investimenti avrebbero pagato cento volte di pi\u00f9.\nAnalisi.\nLe azioni Berkshire classe A sono state vendute per 96.600 dollari cadauna il 31 dicembre 2008 e in seguito nel dicembre 2009 addirittura 99.200 dollari, al pi\u00f9 alto prezzo scambiato in quei periodi sul New York Stock Exchange. Secondo la rivista Barron's il nome Berkshire fu il pi\u00f9 rispettato nel mondo degli affari nel 2007 sulla base di un sondaggio fatto tra i manager.\nBuffett deteneva nel 1999 il 38% della propriet\u00e0 di Berkshire Hathaway. La Cascade Investments LLC di Bill Gates \u00e8 il secondo maggiore azionista della Berkshire.\nBerkshire Hathaway \u00e8 studiata in quanto non ha mai diviso le sue azioni di classe A, ci\u00f2 che riflette la volont\u00e0 di attirare gli investitori a lungo termine anzich\u00e9 speculatori a breve termine. Gli incontri annuali degli azionisti, che si svolgono nel Qwest Center di Omaha, Nebraska, sono regolarmente visitati da 20.000 persone. Nel 2007 si sono registrate circa 27.000 presenze. Le riunioni, soprannominate \"Woodstock per capitalisti\", sono considerate il pi\u00f9 grande appuntamento annuale dopo il College World Series di baseball. Note per il loro umorismo e la spensieratezza, le riunioni di solito iniziano con un filmato per gli azionisti.\nLa retribuzione dell'amministratore delegato nel 2007 fu di circa 100.000 dollari per anno, senza stock options, una tra le pi\u00f9 basse per gli amministratori delegati delle grandi aziende negli Stati Uniti.\nGovernance.\nI membri del consiglio di amministrazione della Berkshire Hathaway sono Warren Buffett, Charlie Munger, Thomas S. Murphy, Howard Graham Buffett, Ronald Olson, Donald Keough, Charlotte Guyman, David Gottesman, Stephen Burke, Susan Decker, Susan Buffett e Chris Davis.\nSociet\u00e0 in cui \u00e8 presente.\nAltro.\nNel 2008 ha investito inoltre in partecipazioni nella Wrigley Company, nella Goldman Sachs e nel Gruppo Aruta come pure in Moody's."}
{"id": "1146166", "revid": "182193", "url": "https://it.wikipedia.org/wiki?curid=1146166", "title": "Stadio Lungobisenzio", "text": "Lo stadio comunale Lungobisenzio \u00e8 uno stadio polisportivo ubicato nella citt\u00e0 italiana di Prato.\nCostruito tra il 1938 e il 1941 e pi\u00f9 volte ristrutturato nei decenni successivi, \u00e8 principalmente adibito alla pratica del calcio: storicamente ospita (fatta salva una parentesi tra il 2017 e il 2022) le gare interne del maggior club cittadino dedito a tale disciplina, il .\nHa inoltre accolto alcune partite del club di rugby a 15 .\nStoria.\nIl primo impianto.\nInaugurato il 7 settembre 1941 con la disputa di un'amichevole tra Prato e Genoa, lo stadio sorge nei pressi del fiume Bisenzio (da cui poi trasse il nome ufficiale). Originariamente capace di 10.000 posti (suddivisi tra la tribuna centrale sul lato del fiume e una gradinata in legno sul lato opposto), lo stadio mostrava una vocazione marcatamente polisportiva, giacch\u00e9 attorno al campo erboso si sviluppava una pista d'atletica leggera. Oltre al campo da gioco principale, esso disponeva di un campo accessorio (c.d. antistadio) sul lato settentrionale.\nPur se gravemente danneggiato dai bombardamenti durante la seconda guerra mondiale (terminata la quale venne ristrutturato), lo stadio pratese mantenne siffatte caratteristiche.\nAlla met\u00e0 degli anni 1960 l'impianto inizi\u00f2 a palesare i propri limiti strutturali, rivelandosi troppo piccolo e poco funzionale ad ospitare le partite del maggior club calcistico cittadino. La dirigenza di quest'ultimo richiese di poter realizzare un nuovo stadio da 30.000 posti e demolire il Lungobisenzio, ma l'amministrazione comunale non concesse il nullaosta. \nDovendo comunque far fronte al pubblico sempre pi\u00f9 numeroso che assisteva alle partite di calcio, lo stadio dovette comunque essere ampliato, pur se in maniera posticcia: accanto e sotto alla tribuna centrale furono aggiunte due tribune laterali e un parterre in legno, che portarono la capienza totale a 15.000 posti. Di queste, la tribuna sinistra venne dedicata alle tifoserie ospiti.\nNeppure la crisi che nei decenni successivi invest\u00ec il (tale da farlo retrocedere dalla Serie B fino al Campionato Interregionale) intacc\u00f2 l'affluenza allo stadio, che finanche negli anni di militanza del club tra i dilettanti registr\u00f2 pi\u00f9 volte il tutto esaurito.\nPrime ristrutturazioni (1980-1983).\nL'arrivo di Andrea Toccafondi alla presidenza del Prato consent\u00ec l'avvio dei lavori di ricostruzione del Lungobisenzio. Nel corso degli anni '80 vennero demolite le tribune in legno a lato ferrovia, sostituite da tre nuove gradinate: a nord la \"curva ferrovia\", al sud la \"maratona scoperta\" (prive di tettoia) e al centro la \"maratona coperta\" (dotata di tettoia). Il settore \"maratona scoperta\" venne riservato ai tifosi ospiti (onde sommarsi alla preesistente tribuna laterale sinistra), mentre la \"curva ferrovia\" divenne la sede dei tifosi organizzati pratesi. A fronte di tale ammodernamento la capienza venne ridotta a 10.000 posti e confer\u00ec allo stadio un aspetto peculiare: mentre le tribune \"propriamente dette\" si presentavano tutte perfettamente allineate al terreno di gioco, gli spalti a lato ferrovia erano sfalsati e disallineati, con la curva e la \"maratona scoperta\" inclinate verso gli angoli del campo.\nA fine anni '90 furono abbattute la tribuna parterre (ubicata al di sotto della tribuna centrale) e la tribuna laterale destra, ormai vetuste e pericolanti per via della loro ultraventennale struttura lignea. Non venne interessata dall'intervento la tribuna laterale sinistra, pur se coeva della destra. Nel 2003 fu implementato un nuovo impianto di videosorveglianza sull'area dello stadio e si provvide a smantellare la pista di atletica (caduta ormai in disuso), nonch\u00e9 ad aprire una nuova entrata agli spalti a beneficio dei tifosi locali. La capienza cal\u00f2 ulteriormente da 10.000 a 5.000 posti.\nTerzo millennio.\nCon l'avvento degli anni 2000 i problemi del Lungobisenzio si acuirono: il Prato dovette spesso ricorrere a deroghe per mantenere l'agibilit\u00e0 dello stadio, le cui strutture (complice la carente manutenzione) s'erano vieppi\u00f9 fatte obsolescenti, pericolanti e limitate.\nNel 2004 la societ\u00e0 Valore, interessatasi all'acquisto dell'A.C. Prato, present\u00f2 un progetto denominato \"Prato Plaza Stadium\": esso prevedeva l'edificazione di un nuovo stadio da 20.000 posti (con annessi centro commerciale, palestra e piscine) in un'altra zona della citt\u00e0; ci\u00f2 avrebbe permesso la demolizione del Lungobisenzio, sul cui terreno sarebbero poi sorte palazzine residenziali. \nTutto ci\u00f2 rimase lettera morta e l'impianto pratese continu\u00f2 ad essere fonte di problemi. Nel febbraio 2012, poco prima dell'inizio della partita Prato-, una forte raffica di vento provoc\u00f2 il distacco di un riflettore da una delle torri faro: la lampada cadde per\u00f2 su una parte delle tribune priva di pubblico, senza creare danni a persone o cose. Nello stesso anno la scadenza della deroga d'agibilit\u00e0 al settore ospiti obblig\u00f2 il Prato a giocare una giornata di campionato ad Agliana. \nNell'estate del 2012 il perdurante stato di degrado dello stadio port\u00f2 il Prato vicino all'estromissione dal campionato di Lega Pro Prima Divisione 2012-2013: l'ipotesi fu scongiurata solo previo consolidamento e messa a norma dell'impianto d'illuminazione.\nNuovo Lungobisenzio (2014-2017).\nUn primo intervento di ristrutturazione venne intrapreso nell'estate 2014, con la demolizione della vecchia tribuna laterale sinistra, destinata alla tifoseria ospite, e la chiusura al pubblico della \"Tribuna Maratona scoperta\" e della \"Curva Ferrovia\". La nuova tribuna ospiti, ricollocata al posto della precedente, venne inaugurata il 7 settembre 2014 in vista della partita Prato-Tuttocuoio, terminata 1-4 per i ponteaegolesi.\nContestualmente venne formulato ed approvato il progetto del \"nuovo Lungobisenzio\", volto a conseguire la totale ristrutturazione dell'arena.\nL'attuazione del progetto vero e proprio prese il via nel 2015, allorch\u00e9 si provvide a costruire una vera e propria \"curva\" dietro la porta settentrionale (a beneficio dei tifosi organizzati locali) e a demolire le ormai inagibili \"Curva Ferrovia\" e \"Tribuna Maratona scoperta\". La nuova curva, costruita in prefabbricato metallico, venne inaugurata ufficialmente il 16 gennaio 2016 nel match Prato-Pisa terminata 0-1 per i nerazzurri. La capienza venne cos\u00ec transitoriamente attestata a 4.000 posti a sedere.\nNel giugno 2017 sono ufficialmente cominciati i lavori di completo restyling e di ristrutturazione dello stadio. Il terreno di gioco viene spostato di 15 m in direzione ovest, onde avvicinarlo alla tribuna centrale Biancalani: la rizollatura viene effettuata ancora in erba naturale, anzich\u00e9 (come inizialmente pianificato) in erba sintetica. Per quanto concerne gli spalti, l'ultimo settore rimasto della Maratona (la tribunetta coperta) e i due settori a latere della tribuna coperta vengono abbattuti: sul lato orientale del campo viene poi implementata un'unica piccola gradinata in acciaio, che viene adibita a settore ospiti. Nessuna modifica interviene invece sulla curva nord. La capienza viene cos\u00ec decrementata sotto i 3.000 posti a sedere, tenendo per\u00f2 pronto un progetto supplementare che, in caso di necessit\u00e0, consentirebbe di riportarla fino a perlomeno 6.000 unit\u00e0.\nI lavori procedono per\u00f2 a rilento: tra i mesi di luglio e agosto 2017 il cantiere viene posto sotto sequestro dalla Procura cittadina su segnalazione dell'azienda sanitaria locale, che aveva ravvisato alcune carenze nella documentazione inerente ai lavori di abbattimento di parte degli spalti. I lavori ripartono solo a dissequestro avvenuto, a fine agosto; il ritardo fa dunque slittare la data di fine cantiere all'anno solare seguente, obbligando il Prato a giocare tutta la stagione 2017-2018 in campo neutro, presso lo stadio Ettore Mannucci di Pontedera. \nChiusura e riapertura.\nA far saltare la riconsegna dell'impianto intervengono tuttavia le vicissitudini del club cittadino, che nel maggio 2018 retrocede in Serie D e a stretto giro viene messo in vendita (senza esito) dal patr\u00f2n Toccafondi. Il 3 agosto seguente il municipio, adducendo a motivo proprio la mancata cessione del sodalizio, col quale erano sorti ormai da tempo gravi dissapori, delibera lo sfratto dell'Associazione Calcio Prato dal Lungobisenzio, che il 3 settembre successivo viene forzosamente riacquisito dagli emissari comunali. La decisione viene poi confermata (previo respingimento del ricorso presentato dal club laniero) dal TAR della Toscana e dal Consiglio di Stato; da ultimo il 9 aprile 2019 il locale giudice per le udienze preliminari rigetta le opposizioni dell'A.C. Prato (che aveva anche denunciato per abuso d'ufficio il sindaco in carica Matteo Biffoni) e dispone l'archiviazione del caso.\nIn ragione di ci\u00f2 lo stadio, rimasto privo di gestore/usufruttario, rimase per mesi in stato di abbandono, per poi essere riaperto in occasione di estemporanei eventi ludico-sportivi patrocinati dal comune di Prato. Cinque anni dopo, a seguito del cambio di propriet\u00e0 del club e della ricucitura dei rapporti con l'amministrazione, il Prato fa ritorno al Lungobisenzio in occasione della gara di campionato del 30 gennaio 2022 contro il . La prolungata assenza del calcio giocato dall'impianto comporta per\u00f2 la necessit\u00e0 di attuare alcuni interventi manutentivi, in particolare alla tribuna centrale, che in attesa di tornare agibile viene sostituita da una piccola gradinata coperta in tubolare metallico.\nSettori.\nA seguito degli ultimi lavori di ristrutturazione (2017-2018), lo stadio Lungobisenzio presenta una struttura a pianta rettangolare. Gli spalti si suddividono nei seguenti tre settori indipendenti:\nI settori dismessi nel 2014 e demoliti entro il 2017 erano invece i seguenti:\nIncontri di selezioni nazionali.\nL'8 dicembre 2004, il Lungobisenzio ha ospitato un'amichevole tra le selezioni under-21 di Italia e Germania.\nEventi extracalcistici ospitati.\nRugby.\nPur se dedicato principalmente al calcio, lo stadio Lungobisenzio ha anche ospitato partite di rugby a 15. \nLa nazionale maggiore italiana vi ha disputato due amichevoli: nel marzo 2005 contro la Francia e nel novembre 2005 contro Tonga.\nIl club cittadino I Cavalieri (generalmente basato al pi\u00f9 piccolo stadio Enrico Chersoni) ha invece utilizzato il Lungobisenzio nel 2011 come stadio di casa per i gironi della Challenge Cup 2011-12.\nConcerti e spettacoli.\nTra gli eventi non sportivi svoltisi al Lungobisenzio si annoverano i seguenti:"}
{"id": "1146171", "revid": "287204", "url": "https://it.wikipedia.org/wiki?curid=1146171", "title": "GIV", "text": ""}
{"id": "1146172", "revid": "671029", "url": "https://it.wikipedia.org/wiki?curid=1146172", "title": "Bet Shemesh", "text": "Bet Shemesh (in lingua ebraica \u05d1\u05d9\u05ea \u05e9\u05de\u05e9) \u00e8 una citt\u00e0 israeliana appartenente al distretto di Gerusalemme. Secondo l'Ufficio Statistico Centrale Israeliano (CBS), alla fine del 2006 la citt\u00e0 aveva una popolazione di 64.800 abitanti.\nStoria e archeologia.\nL'antica citt\u00e0 di Bet Shemesh (\"Dimora del Sole\" in ebraico) ricevette il proprio nome della dea solare dei Canaaniti Shamash adorata nell'antichit\u00e0. I resti dell'antic\u00e0 citt\u00e0 risalente all'epoca biblica possono essere ancora ammirati sulla collina di Bet Shemesh situata nei pressi della citt\u00e0 odierna. Qui \u00e8 stato scoperto la pi\u00f9 antica forgia per il ferro scoperto nel 2003. Qui si possono ammirare i resti di un'antica citt\u00e0 fortificata con un moderno sistema idrico risalente all'epoca dei primi regni della Giudea. In tutti gli scavi del sito sono state ritrovate ossa di animali \"kosher\" suggerendo la presenza nel luogo di un insediamento di ebrei risalente all'epoca dei primi sovrani biblici, in netto contrasto con altri siti archeologici della regione come Maresha e Lachish.\nDurante le invasioni dei Babilonesi della Giudea il sistema idrico di Shemesh venne sigillato e ricoperto e venne riscoperto soltanto nel 2004.\nLa citt\u00e0 moderna.\nNel 1948 Bet Shemesh era un posto di blocco militare di confine posto a presidiare l'accesso alla linea ferroviaria diretta a Gush Etzion. Il blocco militare venne chiuso e riaperto successive volte nel tempo ed \u00e8 stato tenuto a turno sia da israeliani che dai militari egiziani. Nel 1949 dopo la creazione dello Stato di Israele, la regione divenne l'insediamento di coloni ebrei provenienti dalla Romania, dal Marocco e dal Kurdistan.\nPrecedentemente al 1948 l'area di Ramat Bet-Shemesh era il sito di un vasto insediamento arabo di nome \"Bet Natif\". Alcune zone della regione ancora appartiene al kibbutz di \"Netiv Halamed Heh\". A sua volta l'insediamento arabo era edificato sui resti di un'antica citt\u00e0 giudea, le cui testimonianza comprendono resti di mosaici, antiche cantine ed altre costruzioni risalenti al periodo dei re Asmonei ed a periodi ancora precedenti. L'area \u00e8 ancora oggetto di disputa per la sua conservazione, per la quale si sta battendo lo studioso Gil Karasanty che si sta adoperando per sollecitare tramite stampa e televisione una risposta concreta da parte delle autorit\u00e0 d'Israele.\nNel 1977 il giornale Haaretz sottoline\u00f2 in una sua inchiesta il fatto che Bet Shemesh fosse una roccaforte del movimento politico di Menachem Begin, il Likud. Durante la sua campagna elettorale, Begin promise di \"riorganizzare la regione\" e dopo la sua salita al potere la citt\u00e0 assistette a una pioggia di investimenti che diedero un rapido impulso al suo sviluppo. Nacquero nuovi insediamenti, a partire dal 1990, soprattutto da parte di emigrati dalla Russia, provenienti da villaggi di ebrei che erano riusciti a tenere nascosto il loro credo alla fede ebraica dagli occhi indiscreti del regime sovietico. In seguito si assistette a nuovi flussi migratori soprattutto dagli Stati Uniti e da altri paesi di lingua anglosassone.\nSuccessivamente vennero costruiti ulteriori insediamenti per ospitare ebrei ultra-ortodossi e alcune famiglie di palestinesi filo-israeliane che non accettavano di restare sotto le autorit\u00e0 palestinesi, dando cos\u00ec vita nel 1998 alle comunit\u00e0 di \"Bet Shemesh A\" e \"Bet Shemesh B\". Nel 2002 una numerosa comunit\u00e0 di ebrei etiopi ha raggiunto gli insediamenti di Bet Shemesh, diventandone una componente predominante.\nNel 2002 a seguito di aspri contrasti tra la comunit\u00e0 degli ultra-ortodossi e il resto della popolazione, venne progettata la costruzione di un nuovo insediamento con il nome di \"Hashachar\", che, a causa del persistere delle tensioni tra le due opposte realt\u00e0, non venne mai terminato."}
{"id": "1146194", "revid": "124626078", "url": "https://it.wikipedia.org/wiki?curid=1146194", "title": "Infezioni correlate all'assistenza", "text": "Le infezioni correlate all'assistenza o ICA, in passato denominate infezioni ospedaliere o infezioni nosocomiali sono un gruppo di patologie infettive correlate all'assistenza (esempio: una patologia infettiva contratta all'interno di una struttura sanitaria).\nL'OMS sottolinea le caratteristiche fondamentali delle ICA:\nDescrizione.\nLe infezioni ospedaliere sono generalmente causate da microrganismi opportunistici, presenti nell'ambiente, che di solito non danno luogo ad infezioni, ma possono provocarle in pazienti immunodepressi (immunocompromessi) sia durante il ricovero sia dopo la dimissione, oppure da agenti patogeni che, selezionatisi in un ambiente dove si fa un uso elevato di antibiotici di vario tipo, acquisiscono particolare virulenza e resistenza ai trattamenti terapeutici,\nPer affrontare l'aumento delle infezioni ospedaliere e dell'inefficacia della terapia antibiotica verso tutti quei microrganismi multiresistenti impiegano nelle sale operatorie, in Svezia \u00e8 stato messo a punto un nuovo tipo di flusso laminare mobile che investe il sito chirurgico e il tavolo portaferri con un flusso d'aria \"ultrapulita\" riducendo la carica batterica fino a 95% tramite filtri Hepa senza interferire con il sistema di ventilazione esistente. \nNella clinica universitaria di Uppsala, il tasso di infezione dei pazienti operati \u00e8 sceso da 5,5% a meno di 0,5%.\nUna strada per combattere le infezioni ospedaliere \u00e8 quella di \"ridurre o eliminare il numero dei microorganismi sulle superfici di oggetti che vengono toccati frequentemente\", come maniglie, rubinetti, ringhiere, piastre, ecc. Infatti queste superfici possono ricevere e ospitare molti batteri patogeni, che poi giungerebbero ai pazienti semplicemente attraverso il contatto con uno di questi oggetti \"contaminati\". Secondo alcune stime l'80% delle infezioni nosocomiali si trasmette proprio in questa maniera.\nSono in corso alcune sperimentazioni all'interno di ospedali per valutare l'azione del rame e delle sue leghe, che posseggono attivit\u00e0 antibatterica intrinseca; i risultati finora ottenuti sono molto promettenti: all'ospedale Selly Oak di Birmingham (Gran Bretagna) dove, sugli oggetti in rame, \u00e8 stata registrata una diminuzione del 90-100% dei batteri e all'Hospital del Cobre di Calama (Cile) dell'84%. Tre ospedali americani sono stati sede di un clinical trial, i cui dati preliminari hanno mostrato una \"diminuzione del 97% dei batteri patogeni sugli oggetti in rame ed una riduzione del 40,4% del rischio di contrarre un'infezione nosocomiale da parte del paziente\".\nEvitabilit\u00e0 delle infezioni correlate all'assistenza sanitaria.\nLe infezioni ospedaliere costituiscono una delle pi\u00f9 comuni complicanze delle prestazioni sanitarie. La letteratura scientifica ha evidenziato che circa il 60% dei casi potrebbe essere evitato con una stretta adesione alle indicazioni delle linee guida di prevenzione.\nRisarcimento da infezioni ospedaliere.\nOve l'infezione ospedaliera sia derivata da imperizia della struttura ospedaliera e/o per essa dei medici il paziente ha diritto al risarcimento dei danni subiti. Sul punto la giurispudenza ha ritenuto che, ove il paziente dimostri il sopraggiungere dei sintomi da infezione batterica e il danno, \u00e8 la struttura ospedaliera a dover dimostrare di aver adottato tutte le dovute precauzioni per evitare l'evento danno."}
{"id": "1146196", "revid": "110157", "url": "https://it.wikipedia.org/wiki?curid=1146196", "title": "Collezione (Nomadi)", "text": "Collezione \u00e8 una raccolta dei Nomadi pubblicata nel 1976 dalla EMI."}
{"id": "1146197", "revid": "1793900", "url": "https://it.wikipedia.org/wiki?curid=1146197", "title": "Tallero d'Eritrea", "text": "Il Tallero d'Eritrea fu una moneta coniata in Italia sotto il regno di Umberto I.\nStoria.\nCon l'annessione dell'Eritrea all'Italia, avvenuta nel 1890, si stabil\u00ec di coniare una moneta per i nuovi possedimenti, nei quali circolavano i vecchi Talleri di Maria Teresa, battuti dalla zecca di Vienna. Si introdusse in quelle terre il sistema monetario composto dal tallero, o pezzo da 5 lire, che, nel peso e nel diametro, era molto simile al tallero della vicina Etiopia; i sottomultipli erano composti da monete d'argento da 4/10, 2/10 e 1/10 di tallero, corrispondenti a lire italiane 2, 1 e 0,50. Tali monete avevano corso legale soltanto in Eritrea; in Italia potevano essere cambiate solo presso la Tesoreria, in altrettante monete nazionali. Con la convenzione tra l'Italia e l'Etiopia, del 1\u00ba ottobre 1889 vennero regolamentate le norme di circolazione. \nL'incarico di allestire i coni delle suddette monete, venne affidato all'incisore capo della zecca di Roma, Filippo Speranza e le monete vennero coniate in quella zecca, fatta eccezione per il pezzo da 0,50 che fu battuto a Milano.\nDescrizione.\nIl titolo \u00e8 di argento 800/1000, il diametro \u00e8 di 40 mm, il peso \u00e8 di 28,12 g ed il contorno \u00e8 rigato."}
{"id": "1146201", "revid": "5456", "url": "https://it.wikipedia.org/wiki?curid=1146201", "title": "Monumento nazionale caduti bcm", "text": ""}
{"id": "1146203", "revid": "438678", "url": "https://it.wikipedia.org/wiki?curid=1146203", "title": "Le colline hanno gli occhi II", "text": "Le colline hanno gli occhi II (\"The Hills Have Eyes Part II\") \u00e8 un film del 1985 diretto da Wes Craven.\nLa pellicola horror \u00e8 il sequel di \"Le colline hanno gli occhi\" del 1977.\nIn Italia il film usc\u00ec direttamente in DVD il 5 ottobre 2005.\nTrama.\nUn gruppo di motociclisti viaggia per il deserto e sono bloccati in una vecchia miniera. Presto si rendono conto che sono osservati da un gruppo di cannibali sconosciuti dal mondo civilizzato. Il film \u00e8 pieno di flashback che rappresentano scene del film originale; persino il cane ha un flashback. Ruby, Bobby e Pluto ritornano dal film originale.\nProduzione.\nIl film cost\u00f2 circa settecentomila dollari. Il film venne girato a San Bernardino, California. Wes Craven disse che fece questo film perch\u00e9 aveva bisogno di soldi e da allora in poi lo ha sempre rinnegato.\nL'attore Michael Berryman, nei panni del sadico figlio Pluto, compare anche nel primo film. Il personaggio di Reaper \u00e8 interpretato da John Bloom, che nel film \"Dracula vs. Frankenstein\" interpretava l'omonimo mostro."}
{"id": "1146206", "revid": "124151208", "url": "https://it.wikipedia.org/wiki?curid=1146206", "title": "Piazza Castello", "text": ""}
{"id": "1146208", "revid": "1305772", "url": "https://it.wikipedia.org/wiki?curid=1146208", "title": "Lozovo", "text": "Lozovo (in macedone: \"\u041b\u043e\u0437\u043e\u0432\u043e\") \u00e8 un comune nella parte centro-orientale della Macedonia del Nord. La sede comunale si trova a Lozovo.\nIl comune confina con Sveti Nikole a nord, con \u0160tip a est, con Gradsko a sud e con Veles a ovest.\nSociet\u00e0.\nEvoluzione demografica.\nSecondo il censimento nazionale del 2002 questo municipio ha abitanti. I principali gruppi etnici sono:\nLocalit\u00e0.\nIl comune \u00e8 formato dalle seguenti localit\u00e0:"}
{"id": "1146212", "revid": "83531", "url": "https://it.wikipedia.org/wiki?curid=1146212", "title": "Touch (manga)", "text": " \u00e8 un manga \"sh\u014dnen\" scritto e disegnato da Mitsuru Adachi, pubblicato in Giappone sulla rivista \"Sh\u014dnen Sunday\" di Shogakukan dall'agosto 1981 al novembre 1986. In Italia \u00e8 stato pubblicato, in seguito alla serie animata, da Star Comics tra il luglio 1999 e l'agosto 2001.\nDal manga \u00e8 stata tratta una serie televisiva anime, prodotta da Gallop e da Group TAC e andata in onda in Giappone su Fuji TV dal marzo 1985 al marzo 1987; in Italia \u00e8 stata trasmessa con il titolo Prendi il mondo e vai sull'emittente Italia 1 dal settembre 1988. Successivamente sono stati prodotti tre film cinematografici e due speciali televisivi che narrano le vicende successive alla fine del manga, pubblicati anche in Italia da Yamato Video. Tratto dalla serie \u00e8 anche un TV dorama del 1987 e un film live action del 2005 con Masami Nagasawa nella parte di Minami Asakura.\nL'opera ha vinto nel 1983 lo \"Shogakukan Manga Award\" nella categoria sh\u014dnen e in totale, all'anno 2004, ha venduto oltre i 100 milioni di copie.\nTrama.\nKazuya Uesugi (Kim Brandell, in Italia) \u00e8 un ragazzo modello: \u00e8 il primo della classe ed \u00e8 il campione della squadra di baseball dell'Istituto Meisei; Tatsuya (Tom) \u00e8 l'opposto del fratello: pigro e indolente, non ama studiare e non si dedica ad alcuno sport; Minami Asakura, invece, \u00e8 una loro amica d'infanzia, vicina di casa e compagna di classe dei gemelli.\nPrimo anno.\nMinami e i due gemelli Uesugi, insieme a K\u014dtar\u014d Matsudaira (Giancarlo), compagno di squadra di Kazuya, si ritrovano nella stessa classe. Quando si tratta di scegliere il club sportivo a cui iscriversi Kazuya, Minami e K\u014dtar\u014d non hanno alcun dubbio: scelgono il club del baseball. La manager del club di baseball, Sachiko Nishio, convinta che anche Tatsuya nasconda del talento, cerca di convincerlo ad iscriversi anch'egli al club di baseball, ma il ragazzo, bench\u00e9 tentato dall'idea, \u00e8 molto indeciso: non vuole competere con suo fratello, n\u00e9 sul campo di gioco, n\u00e9 per conquistare Minami. A complicare le cose c'\u00e8 il fatto che Kazuya in quanto volenteroso e vincente viene visto ed incoraggiato dalle famiglie come naturale pretendente di Minami; se non fosse che lei, segretamente, preferisce l'introverso Tatsuya. Cos\u00ec quando Shoei Harada gli d\u00e0 penna e quaderno, Tatsuya si ritrova, suo malgrado, iscritto al club di pugilato. Inizia il campionato studentesco e Kazuya porta la sua squadra fino alle finali, mentre Tatsuya perde l'unico incontro a cui partecipa (vince per\u00f2, come premio di consolazione, un bacio di Minami). Kazuya \u00e8 a un passo dal realizzare il sogno di Minami: portarla al K\u014dshien. La mattina della finale, Kazuya esce di casa per recarsi al campo di gioco, seguito poco dopo da Tatsuya. Ma Kazuya non arriver\u00e0 mai allo stadio: durante il tragitto ha un incidente in cui, per salvare un bambino, viene investito e muore, nonostante i soccorsi. Quando Tatsuya arriva al campo di gioco della scuola Meisei, punto di ritrovo della squadra, non vedendo suo fratello, si ricorda di un gruppo di persone che si erano raccolte lungo la strada, attratte da un incidente. Tatsuya torna quindi sui suoi passi, proprio per scoprire che la vittima dell'incidente, un ragazzo con un'uniforme da baseball, non era altri che suo fratello, che non sopravviver\u00e0 all'incidente, mentre il Meisei, orfano del suo asso, ovviamente non riesce a vincere la partita.\nDopo la morte di Kazuya, la squadra di baseball precipita nello sconforto, soprattutto K\u014dtar\u014d. Tatsuya nasconde dietro un'apparente serenit\u00e0 e scherzosit\u00e0 la sua enorme sofferenza, che solo Minami riesce a cogliere, mentre gli altri lo ritengono un insensibile. Un giorno, Tatsuya, vestendo i panni del gemello deceduto, per fare uno scherzo, fa un'apparizione sul campo di baseball e fa un lancio completamente fuori misura, ma talmente potente da rimanere incastrato nella rete metallica che delimita il campo, che viene deformata dalla forza del tiro. \u00c8 allora che Kuroki, capitano della squadra, capisce il talento di Tatsuya e fa di tutto per convincerlo a fargli cambiare club. Dopo una lunga trattativa con il capitano del club del pugilato, quest'ultimo \"vender\u00e0\" Tatsuya al club di baseball in cambio di un autografo di Rumiko Takahashi. Tatsuya, ancora non del tutto convinto, decide tuttavia di accettare la sfida e di prendere il posto di suo fratello all'interno della squadra, vestendo la maglia numero 1, quella dell'asso, che fu di Kazuya.\nSecondo anno.\nNovit\u00e0 per Minami, che pressata da una ginnasta decide di partecipare agli allenamenti della squadra di ginnastica oltre che essere la manager del club di baseball. Entrano nuovi comprimari nella storia: i due avversari principali di Tatsuya sia nel gioco che nella relazione con Minami che fatica sempre a decollare, Nitta del Sumi e Nishimura del Seinan. Alla fine del campionato il Meisei \u00e8 fermato in semifinale all'undicesimo inning per 1 a 0 dal Seinan di Nishimura che sar\u00e0 a sua volta battuto in finale dal Sumi.\nTerzo anno.\nL'allenatore Nishio viene ricoverato presso un ospedale per un attacco di cuore, ma, prima d'andare in pensione, trova un sostituto per portare la squadra in finale: Eiichiro Kashiwaba, anche se per un errore al liceo Meisei arriva il fratello minore, Eijiro. La prima cosa che il nuovo allenatore fa \u00e8 cacciare dal club Minami, con gran gioia di Yuka, sorella minore di Nitta e nuova manager innamorata di Tatsuya. Si scoprir\u00e0 poi che l'allenatore sostituto era nella squadra di baseball del medesimo istituto con il fratello maggiore, ma rimase sempre nella sua ombra nonostante la bravura e ora odia il baseball e rivede in Tatsuya e Katsuya s\u00e9 e il fratello. Minami pu\u00f2 dedicare tutto il suo tempo alla ginnastica ritmica e infatti arriva al primo posto nel campionato del Kanto. Il campionato inizia e il Meisei esce vittorioso dalle eliminatorie arrivando a giocare la finale con il Sumiko di Nitta. Dopo una lunga e faticosa partita, e grazie al repentino cambiamento dell'allenatore, Tatsuya e i suoi compagni vincono all'undicesimo inning per 5 a 4, conquistando l'accesso al K\u014dshien. Durante l'ultimo lancio contro Nitta, anche se solo per un momento, lo spirito del fratello Kazuya va a incoraggiare Tatsuya. A coronamento del sogno di Minami e del fratello morto, Tatsuya riesce anche a rivelare il suo amore a Minami, naturalmente corrisposto. La storia si chiude con il bacio fra i due ragazzi e con il trofeo del K\u014dshien nella libreria di Tatsuya, facendo capire che il Meisei ha vinto il campionato studentesco.\nManga.\nIl manga \u00e8 stato pubblicato sulla rivista \"Sh\u014dnen Sunday\" a partire dall'agosto 1981 al novembre 1986 e successivamente \u00e8 stato serializzato in 26 tank\u014dbon per conto della Shogakukan, pubblicati tra il dicembre 1981 e il gennaio 1987. L'opera ha ricevuto diverse ristampe in vari formati nel corso degli anni: in 11 wideban, in 14 bunkoban e in 17 volumi \"perfect edition\" con alcune pagine a colori.\nIn Italia \u00e8 uscito per Star Comics dal luglio 1999 all'agosto 2001, mantenendo il titolo originale cos\u00ec come i nomi dei personaggi, ma con il sottotitolo \"Prendi il mondo e vai\" in copertina per fidelizzazione con gli spettatori televisivi. Da novembre 2016 a ottobre 2017 \u00e8 stata pubblicata in 12 volumi la \"perfect edition\" con alcune pagine a colori.\nAnime.\nL'anime, prodotto da Group TAC e Gallop, \u00e8 stato trasmesso su Fuji TV tra marzo 1985 e marzo 1987 per un totale di 101 episodi. Un BOX laserdisc della serie \u00e8 uscito il 10 dicembre 1995. In Giappone \u00e8 stato uno degli anime pi\u00f9 visti durante il periodo di trasmissione. Nella lista dei 100 migliori anime stilata da TV Asahi nel 2005 e votata dai telespettatori giapponesi, \"Touch\" si \u00e8 classificata al 9\u00ba posto.\nIn Italia \u00e8 stato trasmesso su Italia 1 dal settembre 1988 con il titolo \"Prendi il mondo e vai\". La versione italiana presenta diverse censure, a partire dal cambio dei nomi dei personaggi.\nSigle.\nLa sigla italiana, scritta da Alessandra Valeri Manera con la musica di Massimiliano Pani ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura.\nFilm.\nFilm cinematografici.\nDal 1986 al 1987 sono stati trasposti tre film cinematografici che sono il riassunto della serie con immagini tratte dalla stessa seppur con qualche differenza. In Italia sono stati trasmessi tutti e tre da Italia 1.\nFilm televisivi.\n\"Touch - Miss Lonely Yesterday\".\nL'11 dicembre 1998 \u00e8 stato trasmesso su Nippon Television il film , diretto da Akinori Nagaoka. In Italia \u00e8 stato pubblicato, prima in VHS poi in DVD, da Yamato Video, mantenendo i medesimi doppiatori della serie principale, ma con un adattamento pi\u00f9 fedele all'originale. Esso narra le vicende dei protagonisti e comprimari cinque anni dopo quelle delle superiori.\nSono passati ben cinque anni dalla morte di Kim, e tre da quando Tom \u00e8 riuscito a realizzare il suo sogno e quello di suo fratello: vincere il campionato di baseball della scuola. Da allora molte cose sono cambiate: Tom ossessionato da quel perenne contrasto con il suo fratello gemello ha abbandonato il baseball, per dedicarsi alla carriera di studente universitario, mentre Minami ha proseguito con successo il suo percorso di ginnasta, pur non essendo felice. Il rapporto tra i due protagonisti nel mentre \u00e8 cambiato, se Tom infatti aveva dichiarato tutto il suo amore a Minami ora sembra distante, cosa che fa soffrire molto Minami. Tom inoltre viene corteggiato da una avvenente studentessa universitaria, Kayoko, il che fa molto ingelosire Minami, soprattutto perch\u00e9 Kayoko le fa credere che insieme loro due passino molto tempo assieme, e che lui non ami pi\u00f9 passare del tempo assieme a lei. Minami dunque rattristata dal comportamento di Tom accetta la corte di Nello, ex rivale di Tom, che a differenza sua continua a giocare a baseball. Nel frattempo Emanuele, ex rivale di Tom ora \u00e8 diventato una star del baseball, mentre Giancarlo \u00e8 ancora al liceo e continua a essere il capitano della squadra di baseball della scuola superiore, sotto la direzione del signor Doriano, ora ritornato saldamente ad allenare la squadra. Emanuele pur essendo diventato un campione non ha mai risolto del tutto il suo problema al gomito, ormai irrimediabilmente incurabile. Dopo una serie di sconfitte, la squadra di Emanuele viene retrocessa e lui si ritrova a giocare la sua ultima partita prima del ritiro, partita alla quale Tom partecipa come spettatore. L'aver rivisto una partita di baseball fa tornare a Tom la voglia di tornare a giocare, Minami invece decide di abbandonare la ginnastica artistica per inseguire un nuovo sogno. In seguito Kayoko rivela a Tom che era interessata a lui solo perch\u00e9 aveva avuto un passato in parte simile al suo, e che quella veramente innamorata di lui \u00e8 Minami. Nello invece dopo aver capito che Minami non lo potr\u00e0 mai amare decide di farsi da parte, e incoraggia Tom a recuperare il rapporto con lei. Alla fine della vicenda Tom e Minami ritornano finalmente insieme, ma il destino li separer\u00e0 di nuovo: Tom infatti parte per gli Stati Uniti per giocare a baseball da professionista.\n\"Touch - Cross Road\".\nIl 9 febbraio 2001 \u00e8 stato trasmesso su Nippon Television il film , diretto da Akinori Nagaoka. In Italia \u00e8 stato pubblicato, prima in VHS poi in DVD, da Yamato Video, mantenendo i medesimi doppiatori della serie principale, ma con un adattamento pi\u00f9 fedele all'originale. \u00c8 il seguito del film del 1998 e riprende la vita dei due protagonisti.\n\u00c8 passato del tempo da quando Tom e Minami si sono separati. Ora Tom \u00e8 approdato negli Stati Uniti per realizzare il suo grande sogno, cio\u00e8 giocare a baseball da professionista, mentre Minami in Giappone ha scelto di dedicarsi alla fotografia. I due protagonisti si sono fatti una promessa prima di separarsi: ognuno di loro avrebbe trovato la sua strada, Tom non sarebbe stato pi\u00f9 all'ombra del suo fratello gemello Kim, mentre Minami avrebbe finalmente capito cosa voleva fare dopo il suo ritiro dalla ginnastica artistica. Tom diventa uno dei lanciatori ufficiali degli Emeralds, squadra con un glorioso passato alle spalle, ma che non \u00e8 pi\u00f9 riuscita a tornare alla ribalta, nonostante questo per\u00f2 il suo anziano proprietario crede molto nella sua creatura, e non vuole abbandonarla. Tom all'interno della squadra diventa un campione, e grazie a lui presto gli Emeralds riescono a vincere una partita dietro l'altra, ma nonostante questo non mancheranno le difficolt\u00e0: Tom dovr\u00e0 vedersela oltre a i lanciatori pi\u00f9 forti del campionato, anche con Jos\u00e8, l'altro lanciatore della squadra, suo rivale. Minami nel mentre diventa l'aiutante di un fotografo, e dopo varie difficolt\u00e0, riesce a realizzare le sue prime foto, che non lasciano indifferente il suo capo, che tuttavia non lo ammetter\u00e0 apertamente. Fuori dal campo di baseball Tom instaura una forte amicizia con Alice, la nipote del proprietario degli Emeralds, grande appassionata di baseball e segretamente innamorata di lui. Alice un giorno decide di farsi avanti e dichiarare il suo amore a Tom, ma quando scopre che lui ha gi\u00e0 una ragazza che lo attende, decide di farsi da parte, seppur con grande sofferenza. Intanto a soffrire non \u00e8 solo Alice, ma anche suo nonno che sar\u00e0 costretto a sciogliere la sua squadra alla fine del campionato: ormai lo stadio ufficiale della squadra \u00e8 deserto e per questo a un passo dal fallimento. Gli Emeralds si guadagnano alla fine l'accesso alla finale del campionato, e dopo una partita combattuta Tom segna il punto della vittoria nell'ultimo inning, dopo che il coach gli fa prendere il posto di Jos\u00e8. Il successo della squadra ha scongiurato il suo scioglimento e Tom pu\u00f2 inoltre festeggiare la vittoria proprio con Minami, giunta fin negli Stati Uniti per fotografare la partita, dopo che il suo datore di lavoro l'aveva ingaggiata personalmente per effettuare il servizio. I due protagonisti si ritrovano; Tom ha finalmente trovato la sua strada e come spiega a Minami l'ha trovata proprio l\u00ec, quella sera, e lascia intendere che \u00e8 proprio l\u00ec che vuole restare; Minami invece torner\u00e0 in Giappone per trovare il proprio futuro che, probabilmente, sar\u00e0 nel mondo della fotografia. L'ultima immagine del film, in dissolvenza, lascia intravedere un bacio tra i due protagonisti.\nLive action.\nLive action 1987.\nIl 1\u00ba giugno 1987 \u00e8 stato trasmesso su Fuji TV, stessa rete che ha trasmesso la serie anime, un film basato sull'opera con attori veri, diretto da Yoshiharu Ueki.\nLive action 2005.\nIl 10 settembre 2005 \u00e8 uscito un secondo film con attori veri con la regia di Isshin Inudo e l'attrice Masami Nagasawa nella parte di Minami Asakura.\nAltro.\nVideogiochi.\nNel 1987 sono usciti due videogiochi, uno d'avventura e uno d'azione.\nMusical.\nL'opera \u00e8 stata adattata, con molte differenze dall'originale, anche in un musical per bambini nella primavera del 1987 con Shinobu Sakagami nella parte sia di Tatsuya e Kazuya Uesugi e Yuki Kud\u014d nella parte di Minami Asakura.\nRadio.\nIn occasione del 20\u00ba anniversario della serie animata, dal 29 settembre al 1\u00ba dicembre 2004 \u00e8 andato in onda , uno speciale condotto dalla doppiatrice originale di Minami, Noriko Hidaka, e con ospiti gli altri doppiatori dei personaggi principali.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Touch\" si \u00e8 classificata al 24\u00ba posto."}
{"id": "1146217", "revid": "76963", "url": "https://it.wikipedia.org/wiki?curid=1146217", "title": "Dyanne Thorne", "text": "Biografia.\nDiverse volte \u00e8 stata accreditata come Lahna Monroe, Rosalee Stein o Diane Thorne. Divenuta famosa in seguito all'apparizione nei film della saga di Ilsa e altri film women in prison, la Thorne appare nel film \"The Encounter\" del 1965 al fianco di Robert De Niro, all'epoca alla sua primissima esperienza cinematografica come protagonista. Scelta per partecipare in un B-movie al fianco di Bruce Lee, che si sarebbe chiamato \"Ilsa e Bruce Lee nel triangolo delle Bermude\", questo film non venne mai realizzato. Il suo ultimo ruolo fu quello del padre transessuale di James Belushi in \"Real Men - Noi uomini duri\". Lo stesso anno, lei e suo marito apparvero nel segmento \"Liebestod\" del film \"Aria\"."}
{"id": "1146218", "revid": "638792", "url": "https://it.wikipedia.org/wiki?curid=1146218", "title": "Team Galassia", "text": ""}
{"id": "1146221", "revid": "438678", "url": "https://it.wikipedia.org/wiki?curid=1146221", "title": "Le colline hanno gli occhi (film 2006)", "text": "\"Le colline hanno gli occhi (The Hills Have Eyes)\" \u00e8 un film del 2006, diretto da Alexandre Aja. \u00c8 il remake dell'omonimo film del 1977, diretto da Wes Craven.\nIl film \u00e8 uscito nei cinema statunitensi il 10 marzo 2006, e in quelli italiani il 25 agosto dello stesso anno.\nTrama.\nIl prologo si apre con un testo secondo il quale tra gli anni 1945 e 1962 il governo degli Stati Uniti d'America ha condotto pi\u00f9 di trecento esperimenti atomici nel deserto del Nuovo Messico senza rivelare gli effetti genetici causati delle radiazioni rilasciate da essi. Anni dopo un gruppo di scienziati in tute protettive esplora la zona contaminata prima di essere brutalmente uccisi da un individuo armato di piccone.\nAl termine dei titoli di testa del film che mostrano un montaggio di esperimenti atomici alternati a grottesche immagini di persone mutate dalle radiazioni, viene mostrato un vecchio addetto ad una pompa di benzina in una zona sperduta nel deserto, che cerca qualcuno di nome Jupiter e Ruby, gridando minacciosamente al primo di non volere pi\u00f9 essere coinvolto. Rientrato in casa, l'uomo trova una borsa piena di gioielli ed effetti personali ed un contenitore con un orecchio mozzato.\nLe inquadrature raccontano quindi dei Carter, tipica famiglia media americana, che decide di andare a trascorrere le proprie vacanze in roulotte a San Diego. Al nucleo familiare appartengono Big Bob, poliziotto in pensione, sua moglie Ethel ed i figli, Lynn, Brenda e Bobby. Lynn, la maggiore, \u00e8 accompagnata dal marito Doug Bukowski e dalla loro bambina di pochi mesi, Catherine.\nDurante il viaggio, Big Bob decide di fare una deviazione, ma finisce per perdersi. La comitiva si ferma cos\u00ec alla vecchia stazione di servizio per chiedere informazioni, dove vengono a conoscenza del vecchio benzinaio. Intanto Bobby \u00e8 costretto ad entrare in una lurida latrina, ma si sente osservato: qualcuno lo sta spiando.\nUno dei due cani della famiglia (Beauty), visibilmente agitata, scappa. Lynn \u00e8 costretta ad entrare nel negozio-abitazione annesso alla pompa per recuperarla e vede la borsa piena di oggetti che sembrano rubati. Il proprietario della pompa scopre Lynn e, temendo che questa abbia scoperto i segreti che nasconde, tende una trappola a tutta la famiglia, consigliando loro di prendere una scorciatoia tra le colline per far loro risparmiare due ore di viaggio. Si capisce che il proprietario si era messo precedentemente d'accordo con i mutanti per indicare alla gente che passava dalla sua pompa quella ipotetica scorciatoia. Dopodich\u00e9 lui prendeva parte, o tutti, degli oggetti rubati alle persone.\nI Carter iniziano cos\u00ec a percorrere diverse miglia lungo la strada, assai dissestata, che si perde fra queste, inconsapevoli di attraversare un ex sito militare per i test atomici, risalenti agli anni cinquanta. Proprio qui, qualcuno mette sulla carreggiata una catena irta di spuntoni metallici: gli pneumatici vengono bucati facendo sbandare l'auto e la roulotte che si schiantano contro una roccia. Nessuno resta ferito, ma l'auto ha ora il semiasse inservibile ed i Carter si ritrovano isolati nel mezzo del deserto.\nI cani della famiglia cominciano ad abbaiare, scappando in direzione delle colline. In effetti, qualcuno dalle colline li sta osservando con un binocolo. Big Bob e Doug decidono di andare in cerca di soccorso: il primo torna indietro, nella direzione della pompa di benzina, mentre il secondo prosegue lungo la strada.\nAlla ricerca dei cani, Bobby si avventura tra le colline e dopo aver trovato la cagna Beauty squartata, precipita in un crepaccio. Svenuto, viene sorvegliato da Ruby, una ragazzina deforme decisa a proteggere il ragazzo da Goggle, uomo mutante che ha ucciso la cagna e si sta cibando dei suoi resti.\nAll'alba, Doug torna con una mazza da baseball, una canna da pesca e altri oggetti trovati all'interno di molte auto abbandonate in un enorme cratere nel quale la loro \"scorciatoia\" s'interrompe.\nIntanto, Big Bob \u00e8 arrivato alla stazione dove non trova nessuno. Entrato nella stanza del proprietario, trova affissi al muro numerosi ritagli di giornale che raccontano di una comunit\u00e0 di minatori che, all'indomani dell'inizio di test nucleari nella zona in cui vivevano, non hanno voluto spostarsi altrove. Frugando tra le cose del proprietario, vede il contenitore dentro la borsa con l'orecchio mozzato. Consapevole del pericolo, estrae la pistola che ha portato con s\u00e9 e trova il benzinaio chiuso nella latrina, ubriaco ed in preda ad una crisi, che farfuglia di responsabilit\u00e0 per poi suicidarsi, facendosi saltare la testa con un colpo del proprio fucile.\nMentre Bob cerca di fuggire, voci minacciose lo circondano. Una di queste, appartenente a Papa Jupiter, grida: \"Pap\u00e0!, Pap\u00e0!, oh, Pap\u00e0!\". Salito su un'auto l\u00ec parcheggiata, Bob viene brutalmente colpito da Papa Jupiter (una sorta di patriarca del clan di mutanti) e trasportato in una miniera dallo stesso, assieme ai mutanti Lizard e Pluto.\nNell'ex zona militare, Brenda ritrova Bobby che, dopo le cure di Lynn, \u00e8 l'unico a restare sveglio e ad accorgersi di strani movimenti nei paraggi. Richiamata l'attenzione dei familiari, scopre che il padre \u00e8 stato legato ad un albero. Mentre corrono verso di lui, il corpo di Bob, ancora vivo, comincia a prendere fuoco. Intanto Lizard ed il cugino Pluto entrano nella roulotte e iniziano a violentare Brenda. Quando Lynn si accorge di strani movimenti, accorre in suo soccorso ma viene, a sua volta, sottomessa, e costretta a far bere a Lizard il latte dai propri seni.\nDopo che Big Bob \u00e8 completamente arso, sua moglie Ethel si accorge delle urla di Brenda, ma entrando nella roulotte viene colpita mortalmente da Lizard e con lei anche Lynn. La piccola Catherine viene rapita. Beast, il pastore tedesco superstite dei Carter, attacca Goggle che fa da vedetta sulle colline uccidendolo e staccandogli un braccio che viene riportato ai Carter. La mano stringe ancora un walkie-talkie e dalle frequenze radio apprendono che i mutanti si preparano ad attaccarli nuovamente.\nL'indomani, mentre Doug armato della mazza da baseball, va alla ricerca del covo dei mutanti con al seguito Beast, i due fratelli predispongono un rudimentale sistema di allarme perimetrale attorno all'area della roulotte con il filo della canna da pesca, per non farsi sorprendere dagli aggressori.\nDoug, percorsa una miniera, vi trova all'uscita il villaggio della famiglia dei mutanti che porta ancora i segni dell'allestimento della zona per i test atomici, con manichini sistemati per simulare la vita comune di una citt\u00e0. Trova la casa ove viene custodita la sua bambina ma, entratovi, viene stordito da Big Mama, donna mutante che si occupa dei bambini del proprio clan. L'uomo si risveglia rinchiuso in un frigorifero pieno di monconi di cadaveri, dal quale riesce a liberarsi.\nSi aggira per la casa dove era custodito e trova la salma semi-carbonizzata del suocero con una bandierina a stelle e strisce conficcata alla sommit\u00e0 della testa. Il mutante Big Brain, affetto da idrocefalia e gotta e costretto dalla nascita sulla sedia a rotelle, sta cantando l'inno nazionale statunitense. Questi racconta a Doug della storia dei mutanti, di come i loro padri minatori, traditi dal governo americano, furono costretti a vivere nelle cavit\u00e0 delle miniere, ad aggirarsi per sopravvivere nella zona contaminata dalle radiazioni nucleari causa delle mutazioni dei figli, asserendo che il loro modo crudele di sopravvivere non sia che la conseguenza della condotta del governo.\nUna volta concluso il racconto, Pluto fa irruzione nella casa ed ingaggia con Doug una violenta colluttazione, mozzandogli due dita con un'ascia. Con l'aiuto del suo cane, l'uomo riesce ad uccidere il mutante, piantandogli prima la bandierina americana nella gola, quindi finendolo con la sua stessa ascia. Per strada, Doug incontra ed uccide anche il mutante Cyst, appropriandosi del fucile che imbraccia.\nIntanto Big Brain impartisce a Lizard via radio l'ordine di uccidere Catherine, venendo poi sbranato da Beast. Ruby, percepito il pericolo per la neonata, la sottrae al fratello Lizard che, imbestialito, la insegue. Alla roulotte, Papa Jupiter sottrae di nascosto dai figli la salma di Ethel per cibarsene, ma viene scoperto da Bryan, un ex membro pi\u00f9 giovane del clan dei mutanti riluttante all'idea di uccidere innocenti, che in passato decise di voltare le spalle ai suoi compagni e familiari per vivere in clandestinit\u00e0 nel deserto,che, dopo aver ingaggiato col padre una dura lotta corpo a corpo,il ragazzo, con l'aiuto di Bobby e Brenda, lo intrappola nella roulotte e lo uccide facendo esplodere il mezzo: l'interno era stato riempito di gas ed erano stati posti dei fiammiferi alla base della porta. Una volta aperta dal mutante trattenuto da Bryan, l'attrito dei fiammiferi con il pavimento provoca l'esplosione dell'abitacolo che lo uccide. \nSubito dopo Brenda, accortasi che Bryan \u00e8 rimasto incredibilmente illeso dall'esplosione, lo libera di dai detriti nonostante la diffidenza del fratello. Poco dopo Bryan decide di restare con i due ragazzi, rimasti senza riparo, per proteggerli da un altro eventuale attacco dei mutanti. Durante la sera Brenda ha un confronto con Bryan, con il quale instaura un rapporto pi\u00f9 che di amicizia, che poco dopo sfogger\u00e0 in un bacio e una seguente inusuale relazione tra i due.\nMentre inizia a calare nuovamente la sera, Doug ingaggia sulle colline un violento scontro con Lizard: gli spara con il fucile, ma i colpi non riescono a ferirlo mortalmente. Solo grazie al sacrificio di Ruby, che si lancia in un burrone trascinando con s\u00e9 Lizard, Doug pu\u00f2 salvare Catherine.\nLizard sopravvive alla caduta ma verr\u00e0 inseguito e successivamente ucciso da Bryan, quest'ultimo furibondo per la morte della sorellina Ruby.\nQuest'ultimo fa ritorno insieme a Doug al luogo della roulotte e riabbraccia Bobby e Brenda. Assieme possono, infine, incamminarsi verso una direzione di uscita dalla zona.\nL'ultima scena mostra i superstiti della famiglia Carter nuovamente osservati dalle colline.\nProduzione.\nL'idea di realizzare un rifacimento de \"Le colline hanno gli occhi\" fu inizialmente considerata da Wes Craven - autore della saga -, il quale si convinse a realizzare il progetto dopo i buoni risultati ottenuti dai remake come \"Non aprite quella porta\" e \"The Amitivylle Horror\". Craven, che comunque era interessato solo ad un ruolo di produttore esecutivo, ricerc\u00f2 insieme alla sua socia Marianne Maddalena dei registi all'esordio. I due puntarono sin dall'inizio sul duo cinematografico Alexandre Aja, Gr\u00e9gory Levasseur, autori nel 2003 dello slasher \"Alta tensione\".\nDopo un primo colloquio sulla storia da sviluppare ed il piano di produzione, Craven comment\u00f2 cos\u00ec il duo:\nAja e Levasseur, iniziarono a lavorare sullo script il giorno seguente all'assunzione. Su decisione del duo, furono ricercate possibili location in Namibia, Sudafrica, Messico e Nuovo Messico, ma alla fine si opt\u00f2 per girare le riprese ad Ouarzazate, localit\u00e0 del Marocco sub-sahariano.\nCast.\nIl primo attore a presentarsi al casting \u00e8 stato Ted Levine, interessato al ruolo di Big Bob. Per la parte di Ethel \u00e8 stata provinata solamente Kathleen Quinlan, che espresse il desiderio di essere partecipe come co-protagonista in un film horror. Aaron Stanford \u00e8 stato scritturato per il ruolo di Doug, poich\u00e9 Aja voleva un attore in grado di trasformarsi interiormente nel corso della storia.\nL'attrice Vinessa Shaw era inizialmente contraria a partecipare al film, ma si convinse ad interpretare Lynn solo dopo aver avuto un incontro privato con Aja:\nPer il ruolo di Brenda, Aja voleva un'attice giovane, molto bella e quasi sconosciuta. La scelta ricadde \"in primis\" su Emilie de Ravin, agli esordi dopo il debutto nella serie televisiva \"Lost\". Gli interpreti nelle parti dei mutanti non sono stati scelti casualmente, tutti sono infatti stati partecipi di film horror di culto, anche se in parti minori.\nDesign.\nIl regista ha dichiarato che i concept art sviluppati per l'aspetto dei mutanti sono stati ricreati prendendo in visione foto e documenti riguardanti persone realmente contaminate dall'incidente di Chernobyl e dai Bombardamenti atomici di Hiroshima e Nagasaki. Gli effetti speciali e visivi sono stati sviluppati dall KNB EFX Group, nota per i suoi lavori in \"Il leone, la strega e l'armadio\" e \"Sin City\". Per ottenere il design finale dei mutanti, la KNB ha impiegato sei mesi di lavoro con tecnologia ZBrush e grafica computerizzata. Dopo aver creato al computer il make-up, agli attori/mutanti sono state inserite delle protesi prima di ogni ripresa.\nL'attore Robert Joy, nel film Lizard, parl\u00f2 cos\u00ec del suo trucco:\nGli oltre 130 effetti visivi, sono stati curati da Jamison Goei, noto per i suoi lavori in \"Hellraiser\" e \"Halloween - La resurrezione\". Laura Ortiz, nel film Ruby, \u00e8 stata l'unica attrice a cui il design non \u00e8 stato modificato digitalmente: \u00e8 stato utilizzato solamente il trucco per modificarne l'aspetto.\nEdizione italiana.\nLa direzione del doppiaggio italiano \u00e8 a cura di Liliana Sorrentino, su dialoghi di Renato Cecchetto, per conto della Dubbing Brothers International Italia."}
{"id": "1146227", "revid": "76963", "url": "https://it.wikipedia.org/wiki?curid=1146227", "title": "Fernando de Rojas", "text": "\u00c8 stato uno scrittore di identit\u00e0 incerta, spagnolo perch\u00e9 svolse la sua attivit\u00e0, a quanto pare, in Spagna.\nDa alcuni gli viene attribuita la paternit\u00e0 di uno dei capolavori della letteratura spagnola, \"La Celestina\".\nBiografia.\nPare si trattasse di un ebreo convertito: \u00e8 questa una delle ragioni dell'incerta identit\u00e0 e della dubbia attribuzione. Il titolo completo di quest'opera \u00e8 \"La comedia de Calixto y Melibea\" o \"Libro de Calisto y Melibea y de la puta vieja Celestina\".\nPubblicata nel 1499 inizialmente in 16 atti e dopo due anni in una nuova edizione in 21 atti, ha avuto numerosissime edizioni, a riprova della sua enorme fortuna.\nNel 1505 si sposa con Eleonor \u00c1lvares di Montalb\u00e1n di cui avr\u00e0 7 figli, solo il primogenito continua la carriera del padre.\nLa Celestina.\nLa vicenda si impernia sull'amore di Calisto per Melibea e trova la sua forza drammatica nell'azione dell'astuta mezzana Celestina, che favorisce l'unione dei due giovani, provocandone per\u00f2 anche la morte e cadendo ella stessa vittima dei propri intrighi.\nTutta l'opera \u00e8 un perenne incrociarsi di motivi ora rinascimentali ora medievali, avvertibili sia nella caratterizzazione dei vari personaggi, sia nello stile che ad autentici sfoggi di retorica alterna sanguigne espressioni popolari.\nDalle pagine di questa specie di \"romanzo dialogato\" emergono con prepotenza da un lato la figura di Celestina, al tempo stesso ripugnante e sornionamente accattivante, perfida e popolarescamente saggia e, dall'altro, la storia dei due amanti, di delicata e squisita tessitura poetica, culminante nella stupenda scena della morte."}
{"id": "1146248", "revid": "1013865", "url": "https://it.wikipedia.org/wiki?curid=1146248", "title": "Airai", "text": "Airai \u00e8 uno dei 16 stati in cui si divide Palau.\nGeografia fisica.\nLo Stato di Airai \u00e8 costituito dalla parte sud-orientale dell'isola di Babeldaob, la principale delle isole delle Palau, e alcune isolette minori, per un'estensione totale di 44\u00a0km\u00b2 ed una popolazione (2004) di 2.700 abitanti (secondo Stato pi\u00f9 popoloso del Paese).\nPrincipale villaggio dello Stato \u00e8 il villaggio omonimo, Airai, con una popolazione di 920 persone (2004), il villaggio pi\u00f9 popoloso del Paese se si esclude lo Stato di Koror.\nAll'interno vi si trova il principale aeroporto ed \u00e8 connesso dal ponte Koror-Babeldaob alla vicina isola Koror.\nStoria.\nAirai \u00e8 molto nota per la sua \"Bai\" (la casa di incontro degli uomini), risalente a 200 anni fa e che \u00e8 la pi\u00f9 vecchia esistente."}
{"id": "1146264", "revid": "75775", "url": "https://it.wikipedia.org/wiki?curid=1146264", "title": "Storia di Warcraft", "text": ""}
{"id": "1146274", "revid": "125658474", "url": "https://it.wikipedia.org/wiki?curid=1146274", "title": "Reika Nogami", "text": " \u00e8 un personaggio del fumetto \"City Hunter\". Il suo nome \u00e8 menzionato anche in un altro fumetto del medesimo autore, \"Angel Heart\", una spin-off ambientato in un universo alternativo. Qui per\u00f2 Reika \u00e8 stata assassinata dalla mafia giapponese prima dell'inizio del fumetto.\nInizialmente era una poliziotta come la sorella Saeko. Dopo la scomparsa del suo partner nella polizia, decide di dimettersi per intraprendere la carriera di detective privato onde vendicare l'amico morto. In pratica, diventa concorrente dell'assai pi\u00f9 famoso \"City Hunter\". Anzi apre un'agenzia proprio di fianco all'appartamento del famoso duo composto da Ryo Saeba e Kaori Makimura. Ci\u00f2 le permette una serie di libert\u00e0 che prima non aveva e obbliga la sorella a coprire anche le sue attivit\u00e0 illegali, oltre a quelle del gi\u00e0 citato City Hunter.\nTra le varie rivali di Kaori per l'amore di Ryo \u00e8 probabilmente la pi\u00f9 pericolosa e agguerrita: ha solo qualche anno in pi\u00f9 di Kaori, ma \u00e8 molto pi\u00f9 disinibita e tende a cedere pi\u00f9 facilmente ai tentativi di seduzione di Ryo. Senza contare che lo sfrutta assai meno della sorella."}
{"id": "1146275", "revid": "1442080", "url": "https://it.wikipedia.org/wiki?curid=1146275", "title": "Agust\u00edn Ori\u00f3n", "text": "Carriera.\nClub.\nCresciuto nelle giovanili del San Lorenzo, fa il suo debutto in primera divisi\u00f3n il 27 febbraio 2005. Per alcuni anni \u00e8 rimasto riserva di Sebasti\u00e1n Saja sinch\u00e9 nel 2007 \u00e8 riuscito a diventare titolare dopo che quest'ultimo si \u00e8 trasferito al Gr\u00eamio. Lo stesso anno ha conquistato il Torneo di Clausura.\nLe sue buone prestazioni richiamarono l'attenzione dei club europei e nell'agosto 2007 arriv\u00f2 una prima offerta di 2,8 milioni di euro da parte del Racing Santader, mentre nel gennaio 2008 fu il (che aveva acquistato sei mesi prima il suo compagno di squadra Ezequiel Lavezzi) a offrire 5 milioni per il giocatore. Il San Lorenzo rifiut\u00f2 entrambe le offerte su richiesta dell'allenatore Ramon D\u00edaz, e questo inizi\u00f2 ad incrinare il rapporto fra Ori\u00f3n e il club rossoblu.\nLa crisi fra il giocatore e il club ebbe il suo culmine durante il Torneo di Apertura 2008, a causa delle sue richieste di aumento dello stipendio. Nel successivo Torneo di Clausura Ori\u00f3n fu messo fuori rosa e successivamente ceduto all'Estudiantes in prestito.\nCon la maglia biancorossa Ori\u00f2n vinse il Torneo di Apertura 2010, per poi passare dopo un solo anno al Boca Juniors con cui ha subito conquistato il Torneo di Apertura 2011.\nNazionale.\nOri\u00f3n \u00e8 stato convocato in nazionale per la prima volta da Alfio Basile, come terzo portiere per la Copa Am\u00e9rica 2007, dietro Roberto Abbondanzieri e Juan Pablo Carrizo.\nViene convocato da Alejandro Sabella nel 2011, in occasione di una doppia sfida amichevole contro la nazionale brasiliana, esordendo come titolare.\nStatistiche.\nPresenze e reti nei club.\n\"Statistiche aggiornate al 2 settembre 2012.\""}
{"id": "1146276", "revid": "35804", "url": "https://it.wikipedia.org/wiki?curid=1146276", "title": "Ngiwal", "text": "Ngiwal \u00e8 uno dei 16 stati in cui si divide Palau.\nGeografia fisica.\nI residenti sono maggiormente dei pescatori o lavoratori statali. Ci sono 3 piccoli negozi a conduzione familiare, una scuola elementare ed una biblioteca pubblica. La biblioteca ha una larga collezione di libri in inglese per bambini, una copia di tutti i libri disponibili a Palau ed un piccolo numero di libri in giapponese e spagnolo.\nIl villaggio \u00e8 conosciuto per le sue bellissime spiagge, sebbene da quando una strada pavimentata fu costruita troppo vicina alla Honeymoon Beach, la sabbia ha eroso considerevolmente.\nPer raggiungere direttamente il villaggio di Ngiwal con la barca, lo si dovrebbe raggiungere con l'alta marea. C'\u00e8 un altro bacino per arrivare a qualsiasi livello della marea, ma \u00e8 localizzato a pochi chilometri a sud del villaggio.\nStoria.\nSecondo la leggenda palauana, la pi\u00f9 bella donna venne da Ngiwal. Il suo nome fu Surech, e quando il capo sent\u00ec parlare della sua bellezza, lui chiese di vedere la sua faccia. Impaurita che il capo volesse sposarla, lei chiese al suo ragazzo di tagliarle la testa ed inviarla in una cesta al capo e lui accett\u00f2."}
{"id": "1146284", "revid": "1573940", "url": "https://it.wikipedia.org/wiki?curid=1146284", "title": "Yuka Nogami", "text": " \u00e8 un personaggio del fumetto \"City Hunter\". Pur essendo ancora una \"teenager\", \u00e8 un'affermata scrittrice di gialli. Fa il suo ingresso nella vita di Ryo perch\u00e9, avendo sentito parlare di lui dalle altre due sorelle Nogami, Reika e Saeko, vuole usarlo come il personaggio del suo prossimo \"best seller\". Per fare ci\u00f2 si mette in testa di andare a vivere con lui. Questo creer\u00e0 alcuni problemini a Ryo, a cominciare dal fatto che il padre, il commissario Nogami, penser\u00e0 che egli abbia sedotto la giovane figlia e gli chieder\u00e0 di assumersi le sue responsabilit\u00e0. \nLa perspicace ragazzina capisce subito il sentimento che lega Ryo e Kaori, anche se questi si rifiutano di ammetterlo.\nAlla fine Yuka rinuncer\u00e0 al suo progetto, dopo aver appreso che un romanzo su City Hunter potrebbe mettere in difficolt\u00e0 sia Ryo che Kaori."}
{"id": "1146285", "revid": "287204", "url": "https://it.wikipedia.org/wiki?curid=1146285", "title": "Uragano (film)", "text": ""}
{"id": "1146287", "revid": "1305772", "url": "https://it.wikipedia.org/wiki?curid=1146287", "title": "GWM", "text": ""}
{"id": "1146288", "revid": "729019", "url": "https://it.wikipedia.org/wiki?curid=1146288", "title": "Babeldaob", "text": "Babeldaob (anche Babelthuap) \u00e8 la pi\u00f9 estesa isola di Palau. La sua area, 331\u00a0km\u00b2 (128\u00a0mi\u00b2), occupa pi\u00f9 del 70% dell'intera superficie dello Stato. Si trova a nord-est di Koror ed ospita la nuova capitale della nazione, Ngerulmud.\nA differenza della maggior parte delle altre isole che compongono Palau, Babeldaob \u00e8 montagnosa. Vi si trova il pi\u00f9 alto punto dello Stato, il Monte Ngerchelchuus che raggiunge i 242 metri sul livello del mare.\nIl secondo Stato pi\u00f9 popoloso di Palau, Airai, si trova all'estremit\u00e0 sud dell'isola. Airai contiene il principale aeroporto dello Stato, cos\u00ec come il ponte che la unisce a Koror.\nBabeldaob comprende 10 dei 16 stati di Palau:"}
{"id": "1146297", "revid": "1318658", "url": "https://it.wikipedia.org/wiki?curid=1146297", "title": "Pierre-Yves Artaud", "text": "Biografia.\nPrimo premio di flauto e musica da camera al Conservatorio di Parigi, Pierre-Yves Artaud affianca all'attivit\u00e0 concertistica il ruolo di docente e ricercatore.\nDal 1981 al 1986, dietro incarico di Pierre Boulez, ha diretto l'Atelier de recherche instrumentale presso l'Institut de recherche et coordination acoustique/musique (IRCAM) di Parigi mentre, dal 1994 al 1997, \u00e8 stato direttore artistico dell'\"ensemble 2e2m\", nel quale ha anche ricoperto a lungo il ruolo di solista.\nInterprete insigne del repertorio contemporaneo, ha suscitato la creazione di un ampio numero di opere per flauto da parte di compositori come Gilbert Amy, Andr\u00e9 Boucourechliev, Franco Donatoni, Brian Ferneyhough, Sofia Gubaidulina, Klaus Huber, Betsy Jolas, Micha\u00ebl Levinas, Paul M\u00e9fano, Emmanuel Nunes, Luis de Pablo e Yoshihisa Taira, cimentandosi egli stesso con la composizione.\nProfessore di flauto e musica da camera presso il Conservatorio di Parigi (CNSMDP), oltre che all'\u00c9cole normale de musique de Paris, Pierre-Yves Artaud ha tenuto numerose masterclasses in Europa e in Asia (soprattutto in Giappone). Autore di svariati trattati pedagogici, presso il CNSMDP si occupa altres\u00ec dell'insegnamento della didattica.\n\u00c8 stato insignito di numerosi riconoscimenti, tra cui il \"Premio dell'Acad\u00e9mie Charles Cros\" (ricevuto per tre volte), il \"Gran premio d'interpretazione della musica francese contemporanea\" della \"Soci\u00e9t\u00e9 des auteurs, compositeurs et \u00e9diteurs de musique\" (SACEM) (1982), il \"Gran premio del disco\" in Giappone (1984) e il \"Prix de la r\u00e9alisation p\u00e9dagogique\", ancora della SACEM (1998).\nNell'agosto del 2009 ha fatto parte dei componenti della giuria del VII Concorso Internazionale \"Leonardo De Lorenzo\" tenutosi a Viggiano (PZ), insieme ai maestri Andr\u00e0s Adorj\u00e0n, Rocco Abate e Ransom Wilson."}
{"id": "1146305", "revid": "1305772", "url": "https://it.wikipedia.org/wiki?curid=1146305", "title": "Peh\u010devo", "text": " \nPeh\u010devo (in macedone: \"\u041f\u0435\u0445\u0447\u0435\u0432\u043e\") \u00e8 un comune nella parte orientale della Macedonia del Nord. La sede municipale si trova a Peh\u010devo.\nIl comune confina con Del\u010devo e Berovo a ovest e con la Bulgaria a est.\nSociet\u00e0.\nEvoluzione demografica.\nSecondo il censimento nazionale del 2002 questo comune ha 5.517 abitanti. I principali gruppi etnici sono:\nLocalit\u00e0.\nIl comune \u00e8 formato dalle seguenti localit\u00e0:"}
{"id": "1146321", "revid": "84184", "url": "https://it.wikipedia.org/wiki?curid=1146321", "title": "Cagots", "text": "I Cagots costituivano, nei territori a cavallo del confine franco-spagnolo, una parte della popolazione segregata nel Medioevo per motivi ancor oggi abbastanza misteriosi. Rappresentarono un fenomeno atipico e particolarmente singolare. Nel corso dei secoli sono stati vittime di una sorta di razzismo popolare, fortemente radicato a livello locale, in genere condannato sia da parte del clero - perch\u00e9 i \"Cagots\" erano cristiani - sia da parte dell'aristocrazia, che aveva un suo buon motivo per condannare gli eccessi dei paesani su cui gravavano corv\u00e9e e imposte da cui i \"Cagots\" erano esentati, essendo dei paria messi al bando della societ\u00e0. La loro sorte infatti pu\u00f2 essere paragonata solo a quella degli intoccabili dell'India.\nIl fenomeno dei Cagots riguarda soprattutto il sud-ovest della Francia (Guascogna, Paesi Baschi, valli pirenaiche) e il nord della Spagna (Navarra, Aragona). I Cagots sono dei paria che nel Medioevo vivevano su entrambi i lati dei Pirenei e che la superstizione popolare vedeva come oggetto di disprezzo e orrore, in parte ispirata dalla paura viscerale che provavano le popolazioni messe a contatto della lebbra.\nEtimologia del nome.\nA seconda dei luoghi e dell'epoca i Cagots furono chiamati anche \"Chrestians\" o \"Crestias\" (prima del XVI secolo), \"G\u00e9zitans\" (a partire dal XVI secolo), \"Gahets\" (Bordeaux, Agenais, \"Landes de Gascogne\"), \"Agots\" Paesi Baschi, \"Capots\" (Armagnac). \nUn altro nome loro riservato era \u00abCrestias\u00bb, \u00abChrestia\u00bb o \u00abChristianus\u00bb, sinonimo in bearnese di \u00ablebbroso\u00bb, che compare nei testi verso l'anno 1300. Nel Medioevo, la lebbra indica svariate malattie: la lebbra rossa, quasi sempre mortale; la lebbra bianca o lebbra tubercolare che presenta sintomi simili ma pu\u00f2 essere stabilizzata. Tutte queste malattie ispirano la paura del contagio e i contagiati sono tenuti isolati fuori dei villaggi.\nIl termine \"Chrestians\" indicava i cristiani \"ariani\", di religione ariana, adottata dai Longobardi, dai Visigoti e dagli Ostrogoti. Nei testi antichi, \"christianus\" \u00e8 indissociabile da \"lebbroso\" e spesso utilizzato al suo posto.\nI Cagots sono detti anche \u00abGi\u00e9zitains\u00bb, \u00abG\u00e9sitains\u00bb, \u00abG\u00e9sites\u00bb con riferimento al personaggio biblico Gu\u00e9hazi (il cui nome ebraico non pu\u00f2 non ricordare Geenna), servo di Eliseo, lebbroso a causa della sua cupidigia. L'Antico Testamento racconta che si riteneva che la lebbra si diffondesse attraverso i vestiti, ma anche per difetti morali.\nOltre ai nomi gi\u00e0 citati, sono usati anche \"Gafets\" o \"Gaffets\", \"Agotas\", e nella Contea di Bigorre \"Graou\u00e8s\" o \"Cascarrots\". A Bordeaux sono numerosi e si chiamano \"Ladres\" o \"Gahetz\". Si trovano loro tracce anche nell'Anjou con il nome di \"Capots\" o \"Gens des Marais\", e in Bretagna con i nomi di \"Caqueux\", \"Caquins\" o \"Caquous\".\nSecondo una ipotesi, il termine di \"cagot\" potrebbe anche derivare da \u00ab\"cans goth\"\u00bb : i \u00abcani di Ghoth\u00bb nel VI secolo. Si \u00e8 creduto che fossero ci\u00f2 che resta degli antichi Visigoti, che dominarono a lungo l'Aquitania: da ci\u00f2 sarebbe disceso il nome ingiuroso di Cagots (caas goths, chiens goths), che sarebbe stato loro attribuito dai vinti. Quest'ipotesi si scontra con il fatto che il termine \"cagot\" sia comparso verso il 1550. Il nome presenta anche una analogia con la parola greca \u00ab\"cacos\"\u00bb che significa \u00abcattivo\u00bb, simile alla parola bretone \u00abcaqueux\u00bb dallo stesso significato, ma verosimilmente e pi\u00f9 semplicemente dal tardo latino \u00ab\"cagare\"\u00bb. L'etimologia resta dunque molto incerta.\nLe cronache li indicano spesso anche con le denominazioni di \"Caqueux\", \"Cacous\", \"Capos\", \"Gaffos\", termini dispregiativi che significavano lebbrosi - li si credeva infatti colpiti da questa orribile malattia. Li si definiva anche \"Canard\" (\"Oche\"), perch\u00e9 dovevano portare sui loro abiti il segno di una zampa d'oca per farsi riconoscere.\nSi deve notare che in alcuni testi del XVI secolo, il termine \"cagot\" e i suoi equivalenti sono utilizzati come sinonimi di \"lebbroso\". Fino alla met\u00e0 del XX secolo, \"cagot\", impiegato come un insulto, significava anche \"idiota del villaggio\", \"bigotto\" o \"gozzuto\".\nSignificato derivato.\nIl termine \"cagot\" ha acquistato, proprio come \"bigotto\", il significato di persona devota fino all'eccesso; probabilmente ci\u00f2 deriverebbe dai disperati sforzi fatti dai Cagots per integrarsi nelle comunit\u00e0 locali.\nEstensione geografica e differenti nomi dati ai Cagots.\nFurono presenti in tutta Europa fino alla fine del XVII secolo, ma particolarmente nei Pirenei, sia in Francia che in Spagna, principalmente nel B\u00e9arn e in Navarra, in tutto il Paese basco e nelle Asturie, in Guienna e in Guascogna.\nAlcuni riferimenti storici.\nIl fenomeno rappresentato dai Cagots sembra aver avuto origine verso l'anno Mille per attenuarsi a partire dal XVII secolo e terminare progressivamente nel XIX secolo.\nCronologia dei fatti noti:\nOrigini.\nSono state date le spiegazioni pi\u00f9 disparate sulle loro origini. \u00c8 comunque verosimile che nel corso dei secoli si siano mescolate differenti popolazioni. Le loro origini sono probabilmente numerose come i nomi loro attribuiti, ciascuno dei quali ha una spiegazione diversa. Si \u00e8 parlato di Visigoti sconfitti dai Franchi, oppure di musulmani che avevano trovato rifugio nelle vallate pirenaiche durante la Riconquista della Spagna ad opera dei re cattolici, di musulmani sconfitti al momento dei loro raid in Francia nell'VIII secolo o fatti prigionieri al momento della Riconquista, di ebrei, di Catari, di gitani, di lebbrosi o di ogni altro tipo di escluso dalla societ\u00e0 (vagabondi, senza terra, figli cadetti, banditi, ecc.). \u00c8 possibile che i primi Cagots siano stati i discendenti di un popolo sconfitto o da fuggiaschi che trovarono rifugio fuori delle citt\u00e0 nelle sole comunit\u00e0 in cui erano certi che nessuno avrebbe osato cercarli: quelle dei lebbrosi.\nL'origine catara \u00e8 sostenuta dalla supplica del 1514 al papa Leone X poich\u00e9 i Cagots chiedono di essere perdonati e di rientrare nei loro diritti poich\u00e9 \u00abi loro antenati avevano prestato man forte a Raimondo di Tolosa nella sua rivolta contro la Chiesa di Roma\u00bb. Usano il termine \u00ab crestians \u00bb, che evoca il nome che i Catari davano a loro stessi: \u00ab bons crestians \u00bb. Quest'ipotesi \u00e8 respinta da alcuni storici che notano che i Catari non sono comparsi prima del XII secolo e che erano assenti dalla Guascogna.\nSecondo Alain Guerriau, ricercatore del CNRS, la riorganizzazione della societ\u00e0 feudale nel sud-est della Francia nei secoli XII e XIII, ha creato, in un contesto economico e politico consolidato, una categoria di esclusi (figli cadetti, senza terra) che ne vivevano ai margini. Si sarebbe quindi creata un amalgama tra questi e i lebbrosi, che nella stessa epoca vivevano ai margini della societ\u00e0. In seguito, quando fu dimenticata la loro origine, i fantasmi di ciascuna epoca prestarono loro differenti storie.\nCome si \u00e8 gi\u00e0 visto, lo stesso nome di \u00abcagot\u00bb \u00e8 di origine incerta.\nPregiudizi.\nA differenza delle discriminazioni basate sulla razza, la religione, la lingua, che possono essere diffuse da teorici o da politici, questa segregazione \u00e8 rimasta locale e per lo pi\u00f9 arbitraria: la nascita in una famiglia di Cagots era sufficiente a determinare per il resto della vita la condizione di Cagot.\nLa paura della lebbra \u00e8 senza dubbio all'origine della discriminazione di questa popolazione messa al bando prima dalla popolazione medievale e poi da quella moderna, facendo la funzione di capro espiatorio per esorcizzare la paura di questa malattia di cui si ignorava l'origine e che all'epoca non si sapeva curare. Li si accusava dunque di avvelenare i pozzi; li si diceva dannosi e malefici, si pretendeva perfino che fossero stregoni, coloro che gravavano con tutti i mali e i vizi, i portatori di tare inverosimili quali l'assenza di lobi alle orecchie, l'avere i piedi e le mani palmati, o di essere gozzuti. Fantasmi evidenti della sequenza fisica della lebbra, mentre il gozzo era una malattia tipica delle popolazioni montane prive di iodio nel nutrimento. L'isolamento e la consanguineit\u00e0 infine spiegano dei casi di ritardo mentale in questa popolazione, ma si pu\u00f2 supporre che la loro percentuale non fosse molto differente al resto della popolazione locale.\nSi supponeva emanassero un odore nauseabondo e alcuni documenti li descrivono a volte bassi e bruni di colorito olivastro, talvolta alti e con gli occhi azzurri. In realt\u00e0 non si evidenzia chiaramente alcuna origine razziale omogenea o particolare, e nulla li distingueva dal resto della popolazione.\nSegregazione e discriminazioni.\nSui Cagots pesarono numerose prescrizioni, alcune solo in forma orale, ma altre trascritte nei \u00abfors\u00bb (leggi) di Navarra e del B\u00e9arn del XII e XIII secolo.\nEssi dovevano portare un segno distintivo, generalmente una zampa d'oca ritagliata da una stoffa rossa e cucita sulle vesti (a Marmande nel 1396, il regolamento precisa che i Gahets dovranno portare, cucito sulla loro biancheria, sul lato sinistro, un segno di stoffa rosso, lungo una mano e largo tre dita). Non avevano un patronimico: solo un prenome seguito dalla menzione \u00abChrestians\u00bb o \u00abCagot\u00bb figurava sui loro atti di battesimo, e le cerimonie religiose che li riguardavano si svolgevano generalmente a notte fonda. Alla loro morte, erano sepolti in un settore separato del cimitero o in un cimitero a parte. Erano autorizzati a sposarsi solo tra loro. Bench\u00e9 cristiani, erano relegati in fondo alle chiese, nelle quali potevano entrare solo attraverso porte speciali molto basse, per obbligarli a curvarsi all'ingresso; a loro era riservata un'acquasantiera speciale. Essi infine vivevano in quartieri speciali, spesso antichi lebbrosari. Non dovevano camminare a piedi nudi (cosa abituale per i poveri) e in alcune regioni dovevano segnalare la loro presenza con una raganella di legno. Non era loro risparmiata alcuna umiliazione.\nVivendo come proscritti pesavano su loro un gran numero di interdizioni dettate dalla superstizione: alcuni mestieri erano loro vietati, generalmente tutti quelli che avevano relazione con elementi ritenuti capaci di trasmettere la lebbra, come la terra, il fuoco e l'acqua (che dovevano attingere a fontane loro riservate). Non erano quindi mai coltivatori. Egualmente erano loro vietati i mestieri che avevano rapporti con l'alimentazione. Non dovevano portare alcun oggetto tagliente, quindi n\u00e9 armi n\u00e9 coltelli, ma curiosamente li si trova a esercitare professioni come il chirurgo e gli si riconoscono volentieri doti di guaritori. Le donne erano spesso ostetriche; fino al XV secolo le donne Cagots ebbero addirittura l'esclusiva di tali attivit\u00e0. Essi erano invece autorizzati a maneggiare il legno, per cui erano frequentemente carpentieri o muratori, taglialegna o bottai. Se gli strumenti di tortura erano di legno, cosa frequente nei paesi e nei villaggi, potevano essere boia o falegnami, costruttori di bare o affossatori, funzioni che certo non miglioravano la loro immagine, n\u00e9 per conseguenza la loro sorte. Le professioni che esercitarono pi\u00f9 spesso furono quelle di intrecciatori di vimini, di cordai e di tessitori. Pagati in natura, non ricevevano salario e costituivano quindi una manodopera a buon mercato. Furono, di conseguenza, esentati dalle imposte, almeno fino al regno di Luigi XIV, quando nel B\u00e9arn contavano 2500 anime. Essi riscattarono allora, con lo strumento finanziario che compensava le imposte a cui erano stati esentati, il loro \u00abaffrancamento\u00bb per decreto reale.\nQueste condizioni di vita li facevano spesso dipendere dalla carit\u00e0 pubblica, in particolare da quella della Chiesa e delle fondazioni destinate a soccorrere i bisogni dei lebbrosi ritornati dalle Crociate.\nLa lenta lotta dei Cagots verso l'integrazione.\nLa pi\u00f9 antica testimonianza della lotta dei Cagots per la libert\u00e0 e la dignit\u00e0 apparve in Navarra. Nel 1514 i Cagots si rivolsero al papa Leone X, lamentando le discriminazioni fatte nelle chiese. Leone X rispose con una bolla che imponeva di \u00abtrattarli con benevolenza al pari degli altri fedeli\u00bb e affid\u00f2 l'applicazione della bolla al canonico di Pamplona Don Juan de Santa Maria. Ma l'applicazione di queste disposizioni nei loro riguardi provoc\u00f2 processi interminabili, nonostante l'appoggio dell'imperatore Carlo V nel 1524.\nPer pi\u00f9 di tre secoli lo scenario rimase lo stesso: i soprusi si succedevano nei loro confronti, i processi venivano da loro vinti sempre pi\u00f9 spesso, con l'appoggio dell'alto clero e dei principi, ma con la resistenza delle autorit\u00e0 locali e del popolo.\nSi valuta che nel XVI secolo essi rappresentassero circa il dieci per cento della popolazione locale. A partire da questa epoca, anche se le interdizioni rimanevano, l'isolamento inizi\u00f2 a diminuire; nel corso dei secoli successivi, essi cominciarono un po' alla volta ad integrarsi nella popolazione al punto che i loro nomi di famiglia, ormai inseriti nei registri dello stato civile, non si distinsero pi\u00f9 dalle famiglie non Cagots della stessa parrocchia e con lo stesso cognome. In effetti, la maggior parte delle famiglie del sud ovest della Francia e del corrispondente versante spagnolo dei Pirenei contano almeno un antenato Cagot.\n\u00c8 la rivoluzione francese che permette loro di divenire cittadini a tutti gli effetti, cos\u00ec come gli ebrei e i protestanti. Nel XIX secolo si trovano tracce di questa popolazione oppressa nell'ovest e nel mezzogiorno della Francia; e malgrado i progressi civili, la prevenzione ispirata da questi sventurati non era ancora scomparsa. Sar\u00e0 necessario attendere la fine del XIX secolo e il rimescolamento della popolazione dovuto all'esodo dalle campagne provocato dalla crescente industrializzazione per far scomparire i pregiudizi di cui erano ancora oggetto, non pi\u00f9 sotto forma di discriminazione, ma come ingiuria, una delle quali \u00e8 l'utilizzo del termine \"cagot\", ancora oggi in uso nel sud ovest della Francia senza che se ne conosca pi\u00f9 l'origine."}
{"id": "1146326", "revid": "767487", "url": "https://it.wikipedia.org/wiki?curid=1146326", "title": "Anton Fig", "text": "Biografia.\nAnton Fig inizi\u00f2 a suonare la batteria a 4 anni. La sua crescente passione musicale lo spinse a frequentare la \"New England Conservatory of Music\" a Boston, studiando il jazz e la musica classica e diplomandosi nel 1975. L'anno successivo, Fig si trasfer\u00ec a New York, iniziando a lavorare come turnista.\nIl batterista \u00e8 pi\u00f9 che altro noto per la sua collaborazione nella CBS Orchestra presente nello show americano di David Letterman chiamato \"Late Show with David Letterman\", collaborazione attiva dal 1986. Fig \u00e8 anche conosciuto nell'ambiente hard rock per aver suonato assieme ai Kiss, prendendo il posto di Peter Criss nel 1979. Con il gruppo di Paul Stanley, Anton pubblic\u00f2 due dischi, \"Dynasty\" e \"Unmasked\", nonostante venga accreditato come membro esterno, dato che nelle foto dei due album compare ancora Criss. Successivamente, Fig suon\u00f2 anche con i Frehley's Comet dell'ex chitarrista dei KISS, Ace Frehley e partecip\u00f2 anche nella sua carriera solista.\nNel 1996, Fig ha anche pubblicato dei metodi di batteria intitolati \"In the Groove\" e \"Late Night Drumming\". Nel 2002, ha prodotto un disco a suo nome intitolato \"Figments\", il quale presenta altri musicisti come Randy Brecker, Sebastian Bach, Al Kooper e Brian Wilson. Nel 2006 ha suonato le parti di batteria di \"The Village Lanterne\" con i Blackmore's Night di Ritchie Blackmore. Attualmente continua la sua attivit\u00e0 di turnista.\nNel gennaio del 2016 collabora col chitarrista statunitense Joe Bonamassa alla registrazione dell'album \"Blues of Desperation\"."}
{"id": "1146328", "revid": "46291", "url": "https://it.wikipedia.org/wiki?curid=1146328", "title": "Drosera rotundifolia", "text": "La ros\u00f2lida (Drosera rotundifolia L., 1753) \u00e8 una pianta carnivora della famiglia delle Droseraceae.\nDescrizione.\n\u00c8 una pianta erbacea alta 10\u201320\u00a0cm, con foglie obovate e con un lungo picciolo, disposte a rosetta basale, dotate di lunghi tentacoli con peli porporini che secernono gocciole di un liquido vischioso, nel quale restano intrappolati piccoli insetti. I tentacoli si ripiegano sulla preda dopo la cattura.\nFiorisce da aprile a settembre con piccoli fiori bianchi.\n\"La drosera rotundifolia\" var. \"corsica\" a differenza della forma tipica produce brattee fogliari \"carnivore\" lungo lo stelo floreale.\nDurante i mesi primaverili ed estivi, la fioritura avviene copiosa con steli floreali lunghi che producono piccoli fiori bianchi.\nDurante i mesi invernali, la pianta si chiude in una sorta di ibernacolo per affrontare il periodo di riposo.\nDistribuzione e habitat.\nHa una distribuzione cosmopolita, limitata all'emisfero settentrionale.\nIn Nord America si trova in Alaska meridionale, in gran parte del Canada, negli Stati Uniti nord-orientali, lungo la catena dei monti Appalachi e a sud sino alla Georgia e alla Louisiana.In Asia \u00e8 segnalata in Siberia, nella penisola della Kam\u010datka, in Giappone e in Corea del Sud, cos\u00ec come in zone della Turchia e nella regione del Caucaso. Alcune popolazioni sono state rinvenute anche in Nuova Guinea.Si trova in gran parte dell'Europa, includendo la Gran Bretagna, l'Islanda, la parte settentrionale della Spagna, gran parte della Francia, i paesi del Benelux, la Germania, la Danimarca, la Svizzera, la Polonia, la Romania, i paesi baltici (Estonia, Lettonia e Lituania) la Svezia, la Finlandia, le regioni meridionali di Norvegia e Groenlandia. \u00c8 poco frequente in Austria e Ungheria.In Italia un tempo era molto comune, oggi \u00e8 rarissima ed \u00e8 possibile incontrarla saltuariamente lungo l'arco alpino e prealpino. Il limite meridionale della sua distribuzione \u00e8 in Toscana, all'interno del Parco naturale di Migliarino, San Rossore, Massaciuccoli.\n\"Drosera rotundifolia\" var. \"corsica\", descritta originariamente in Corsica nel lago di Creno, \u00e8 presente in Toscana nella sfagneta di Buti, nelle sfagnete del Lago di Massaciuccoli, nel lago di Sibolla, nelle sfagnete di San Lorenzo a Vaccoli presso Lucca, e in stazioni puntiformi sulle Cerbaie.\nPredilige i luoghi umidi e paludosi, le torbiere e i pascoli umidi alpini con substrato acido, ad altitudini da 300 a 1600 m.\nPropriet\u00e0 fitoterapiche.\nLa \"Drosera rotundifolia\" \u00e8 utilizzata abitualmente in fitoterapia per le propriet\u00e0 espettoranti, come calmante della tosse, nel trattamento di bronchiti croniche e nell'asma.\nContiene notevoli quantit\u00e0 di polisaccaridi, polifenoli tra cui: iperosside, quercitina e isoquercitina pi\u00f9 vari metaboliti secondari. \nLe foglie di \"Drosera\" venivano raccolte per preparare varie preparazioni medicinali utili nella tosse importante (tosse convulsa) e per varie malattie respiratorie, grazie anche alla presenza di flavonoidi e derivati dell'acido ellagico. Inoltre, sono studiate le attivit\u00e0 antimicrobiche degli estratti di parti aeree contro vari tipi batterici. La \"Drosera\" produce vari metaboliti secondari tra cui il pi\u00f9 abbondanti, tra questi composti, sono i naftochinoni. L'interesse per i naftochinoni nasce dal fatto che essi mostrano interessanti propriet\u00e0 fungicide e antibatteriche.\nLe analisi chimiche di estratti di \"Drosera\" hanno mostrato che essi possiedono propriet\u00e0 antinfiammatorie, questo effetto che pu\u00f2 essere attribuito alla presenza di naftoquinone e/o di flavonoidi. Mentre l'acido ellagico gioca un ruolo importante nell'effetto antiangiogenica degli estratti di \"Drosera\".\nLe propriet\u00e0 antinfiammatorie in vitro sono da attribuire anche all'inibizione della produzione di PGs.\nLa Drosera rotundifolia produce, inoltre, una vasta gamma di enzimi chitinolitici.\nUno studio giapponese del 2009, fatto presso la , documenta come la \"Drosera\" sia in grado di sopprimere la risposta infiammatoria sulle membrane dei mastociti e dei linfociti T in risposta all'ATC-m.\nIn una ricerca su animale condotta nel 2004 presso l'Universit\u00e0 di Vienna, \u00e8 stata scoperta la propriet\u00e0 antibroncospastica della \"Drosera\" per un'azione mediata sui recettori muscarinici di tipo 3 (M3), questo effetto sembra imputabile alla presenza dell'acido ellagico. Questo dato conferma una precedente ricerca tedesca del 2002."}
{"id": "1146332", "revid": "76963", "url": "https://it.wikipedia.org/wiki?curid=1146332", "title": "Shin'ichi Watanabe", "text": "\u00c8 famoso per la regia dell'anime demenziale \"Excel Saga\", dove compare sotto forma di personaggio con il nome di Nabeshin; appare anche in \"Puni Puni Poemi\".\nIl suo nome d'arte \u00e8 , che equivale al suo vero nome scritto per\u00f2 in sillabe katakana, usate in giapponese prevalentemente per trascrivere parole di origine straniera.\nShin'ichi come Nabeshin.\n appare nell'anime \"Excel Saga\", dove rappresenta proprio il regista dell'anime, e in \"Puni Puni Poemi\". Nabeshin incarna perfettamente l'aspetto reale di Shin'ichi Watanabe. Nella serie non spiegano molto di lui, ma conosce molte persone, e sa molte cose. Appare spesso, ed Excel nell'episodio 2 lo definisce \"peggio del prezzemolo\": nella serie di lui si sa che era fidanzato con Testuko (parodia di Maisha di \"Galaxy Express 999\"), ed \u00e8 rivale dell'autore del manga di \"Excel Saga\", Koshi Rikdo. Ha un ruolo marginale anche se aiuta Pedro e Sandro a sconfiggere Quell'uomo.\nPremi.\nNel 1998 Vince \"Best Individual\" o \"Individual Achievement\" premio alla terza edizione dell'Animation K\u014dbe."}
{"id": "1146334", "revid": "827882", "url": "https://it.wikipedia.org/wiki?curid=1146334", "title": "Giovanna Flora", "text": "Biografia.\n, Giovanna fa il suo ingresso in Rai grazie all'incontro con Michele Guard\u00ec; Collabora cos\u00ec alla sua prima trasmissione, dal titolo \"Buona Fortuna\" e poi, l'anno successivo, \u00e8 autrice della trasmissione radiofonica \"Domenica Mondiale\", in onda durante i campionati del mondo di calcio organizzati in Italia del 1990.\nNella stagione televisiva 1989/1990 \u00e8 autrice di \"Gran Gal\u00e1 Prix Italia\" e del format \"Europa Europa\", trasmissione ispirata all'Unione europea. Nel 1990 \u00e8 alla guida del gruppo di autori de \"I fatti vostri\" e vi rester\u00e0 fino al 2003.\nNel corso di quegli anni firma i successi di \"Papaveri e papere\" e \"Mille lire al mese\". Nel 1998 Giovanna passa dietro la macchina da presa: oltre a curarne i testi, infatti, \u00e8 alla regia di due stagioni de \"Il lotto alle otto\" e di \"Nientepopodimenoch\u00e9\".\nCura, tra l'altro, diverse edizioni degli speciali serali su Padre Pio, sulla festivit\u00e0 di san Valentino e l'Oroscopo di inizio anno. Parallelamente lavora a sette edizioni di \"Telethon\", fino ad allora affidata alle diverse redazioni dei programmi che ne ospitavano le tematiche.\nSotto la sua guida, invece, \"Telethon\" diventa una trasmissione unica, coordinata e condotta da uno studio centrale, trasmessa in diretta per 36 ore.\nNel settembre del 2003, dopo aver collaborato all'ultima edizione di \"Scommettiamo che...\" parte con la nuova avventura di \"Piazza Grande\".\nDall'8 settembre 2008, insieme a Michele Guard\u00ec, Rory Zamponi e Milo Infante, \u00e8 autrice della trasmissione di Rai 2 \"Insieme sul Due\", condotta da Milo Infante."}
{"id": "1146337", "revid": "125696439", "url": "https://it.wikipedia.org/wiki?curid=1146337", "title": "Caio Duilio (D 554)", "text": "Il Caio Duilio \u00e8 un cacciatorpediniere lanciamissili della Marina Militare. Esso fa parte, con l\"Andrea Doria\", della classe Orizzonte, a loro volta, assieme alle navi francesi \"Forbin\" e \"Chevalier Paul\".\nIl \"Caio Duilio\" \u00e8 contraddistinto dal distintivo ottico D 554 secondo la classificazione NATO.\nStoria.\nLa nave prende il nome dal console romano Gaio Duilio che nel 260 a.C. fece costruire un'armata di 120 navi dotate di un ponte mobile con uncini, detto \"corvo\", per riuscire a contrastare la potente flotta nemica cartaginese.\nQuesta invenzione consent\u00ec ai Romani di trasformare lo scontro navale in un combattimento corpo a corpo dove potevano esprimere la loro superiorit\u00e0.\nIn quello stesso anno le flotte romana e cartaginese si scontrarono nella battaglia di Milazzo dove i Cartaginesi furono pesantemente sconfitti: con questa vittoria i Romani divennero i nuovi padroni del Mediterraneo occidentale. Primo romano a vincere in mare, Duilio fu onorato con un trionfo e con l'erezione nel Foro di una colonna costruita con i rostri delle navi nemiche; colonna rostrata che ancora oggi appare nel crest della nave.\nIl cacciatorpediniere \"Caio Duilio\" \u00e8 la quarta unit\u00e0 della Marina Italiana che adotta questo storico nome. La prima fu la corazzata che prest\u00f2 servizio dal 1880 al 1909; quando fu costruita, con i suoi cannoni da 450 mm, era una delle pi\u00f9 potenti navi da guerra dell'epoca e, anche se non fu mai impiegata in battaglia, contribu\u00ec alla crescita internazionale dell'allora neonato Stato unitario italiano.\nLa seconda unit\u00e0 fu una nave da battaglia varata nel 1913 e ammodernata nel 1937, che partecip\u00f2 alla prima e alla seconda guerra mondiale rimanendo poi in servizio fino al 1956, divenendo tra l'altro la prima nave ammiraglia dell'appena costituita Marina Militare repubblicana.\nInfine la terza fu l'incrociatore lanciamissili varato nel 1960 e ritirato nel 1990, primo vascello di questa tipologia a essere costruito in Italia nel dopoguerra. Nei suoi ultimi anni questa nave fu impiegata anche come nave scuola. Da ricordare al riguardo le crociere del 1984, svolta in concomitanza con i giochi olimpici di Los Angeles, in cui la nave ha toccato le due coste degli Stati Uniti, del 1987, nella quale oper\u00f2 con due fregate classe Maestrale lungo le coste dell'America Latina, e quella del 1988 in Australia in concomitanza dei festeggiamenti del bicentenario della sua scoperta. Sia la corazzata del 1880 sia la nave da battaglia del 1931 e l'incrociatore lanciamissili del 1960 furono costruiti e varati nel bicentenario cantiere navale di Castellammare di Stabia, il pi\u00f9 antico d'Europa.\nMotto \u201cNomen Numen\u201d.\nIl motto del \"Caio Duilio\" fa riferimento all'antica tradizione romana in cui il nome acquista una connotazione religiosa; alcuni frammenti ritrovati sottolineano questo profondo significato.\n\u201cNomen Numen\u201d si pu\u00f2 tradurre con \u201cil nome significa potenza\u201d: probabilmente il motto fu creato per rievocare la potenza associata al nome \"Caio Duilio\". Tuttavia non tutte le unit\u00e0 cos\u00ec chiamate hanno condiviso il motto visto che alla prima, la corazzata in servizio dal 1880 al 1909, non ne fu assegnato alcuno.\nLa vita della nave.\nIl \"Caio Duilio\" \u00e8 stato varato il 23 ottobre 2007 e trasportato presso i cantieri navali del Muggiano (SP) il 29 ottobre successivo per l'allestimento del sistema di combattimento.\nIl 12 febbraio 2008 ha effettuato la prima prova in mare in moto autonomo ed \u00e8 entrato in servizio nel naviglio militare con la consegna alla Marina il 3 aprile 2009. Il 5 maggio, nelle acque di La Spezia, ha preso parte insieme alla gemella \"Andrea Doria\" e alle sorelle francesi \"Forbin\" e \"Chevalier Paul\" a un'esercitazione congiunta che ha visto riunirsi l'intera classe Orizzonte.\n\u00c8 stato, insieme alla portaerei \"Cavour\" e alla nave scuola \"Amerigo Vespucci\", una delle unit\u00e0 della Marina Militare visitabili presso il porto di Civitavecchia (RM) in occasione della Festa dell'Unit\u00e0 d'Italia e delle Forze Armate il 4 novembre 2009.\nHa partecipato alle parate navali per le celebrazioni della Festa della Marina Militare a Napoli il 10 giugno 2010 e alla Spezia nel 2011, entrambe le volte alla presenza del Presidente della Repubblica Giorgio Napolitano.\nDurante il periodo di messa a punto dei molti e complessi sistemi imbarcati, con prove che lo hanno portato numerose volte nella Stazione Navale di Taranto, ha avuto il suo esordio in ambito internazionale durante l'esercitazione NATO \"Proud Manta\" dal 4 al 17 febbraio 2011, nelle acque del Mar Ionio, operando insieme a navi, sommergibili e aeromobili di nove Nazioni alleate.\nQuesto ancora prima della consegna della bandiera di combattimento, evento avvenuto a Gaeta (LT) il 22 settembre dello stesso anno, alla presenza del capo di stato maggiore della difesa Biagio Abrate, del capo di stato maggiore della Marina militare Bruno Branciforte e del sindaco di Roma, citt\u00e0 donatrice del vessillo, Gianni Alemanno.\nHa ottenuto la caratteristica \"prontezza al combattimento\" dopo il conseguimento della piena efficienza operativa e il superamento del tirocinio navale presso il Centro addestramento aeronavale della Marina militare durante i primi mesi del 2012, durante i quali ha anche effettuato positivamente i primi test per il sistema missilistico PAAMS effettuati senza il personale tecnico MBDA.\nDi particolare rilievo la Campagna addestrativa svolta negli ultimi mesi del 2013 nei mari dell'Europa del Nord, in concomitanza con l'esercitazione NATO \"Steadfast Jazz\", durante la quale la nave ha percorso oltre 8\u00a0500 miglia toccando i porti di Spagna, Polonia, Finlandia, Lituania e Portogallo, svolgendo numerose attivit\u00e0 con le Marine alleate e fornendo un fattivo supporto all'attivit\u00e0 diplomatica italiana nella regione.\n Dal 12 settembre 2014, a seguito della ristrutturazione dei comandi di demoltiplica delle forze d'altura della Marina militare ubicati nelle basi principali, ha assunto il ruolo di nave ammiraglia del comandante della 1\u00aa divisione navale (Comdinav Uno). In tale veste \u00e8 l'unico cacciatorpediniere di sede a La Spezia ed \u00e8 al comando del capitano di vascello Pietro Alighieri.\nAllestimento ed esercitazioni.\n23 ottobre 2007: il varo.\nMarted\u00ec 23 ottobre 2007, presso gli stabilimenti Fincantieri di Riva Trigoso, ha avuto luogo la cerimonia del varo del \"Caio Duilio\", alla presenza del Ministro della difesa Arturo Parisi, del capo di stato maggiore della difesa, ammiraglio Giampaolo Di Paola e del capo di stato maggiore della Marina, ammiraglio di squadra Paolo La Rosa. Madrina del varo \u00e8 stata la signora Anna Piga Parisi, consorte del Ministro.\n12 febbraio 2008: la prima uscita.\nMarted\u00ec 12 febbraio 2008 nelle acque antistanti il golfo della Spezia, ha avuto luogo la prima uscita in mare della nave. A poco pi\u00f9 di tre mesi dal varo, con il battesimo del mare, l'unit\u00e0 inizia cos\u00ec l'intensa fase delle prove in navigazione che la porteranno alla consegna alla Marina militare nei primi mesi del 2009.\n3 aprile 2009: la consegna alla Marina militare.\nVenerd\u00ec 3 aprile 2009 il \"Caio Duilio\" fu consegnato alla Marina Militare nel corso di una cerimonia avvenuta nello stabilimento Fincantieri del Muggiano (SP) durante la quale \u00e8 stata alzata per la prima volta sul pennone la bandiera della Marina Militare. La nave \u00e8 stata affidata al comandante designato capitano di vascello Daniele Dotti.\n5 maggio 2009: la riunione delle Orizzonte.\nMarted\u00ec 5 maggio 2009 le due nuove unit\u00e0 navali della Marina Militare frutto del Programma Orizzonte, i cacciatorpediniere \"Caio Duilio\" e \"Andrea Doria\", hanno navigato in formazione con le unit\u00e0 della Marine nationale francese, il \"Forbin\" e \"Chevalier Paul\" davanti alla rada di La Spezia. Si \u00e8 trattato della prima riunione delle quattro unit\u00e0 della classe omonima che hanno cos\u00ec voluto celebrare la riuscita del programma italo-francese.\nMarzo 2010: Mare Aperto 2010.\nImpegnato nell'installazione e nella messa a punto del sistema di combattimento, il \"Caio Duilio\" ha approfittato dell'esercitazione nazionale \"Mare Aperto 2010\", svoltasi dal 9 al 17 marzo nel Mar Tirreno, e della contemporanea presenza in mare di dodici navi, due sommergibili e numerosi aeromobili, per testare a fondo le nuove tecnologie di cui \u00e8 dotato e iniziare il processo di integrazione con le altre unit\u00e0 della flotta.\nLa Mare Aperto \u00e8 il principale evento addestrativo della Marina Militare ed \u00e8 organizzata per verificare le procedure operative e tattiche nei principali scenari marittimi tra i quali la sorveglianza marittima, il controllo delle vie di comunicazione, la difesa aerea di forze navali e le operazioni di proiezione di capacit\u00e0 dal mare e sul mare. Preziosa per la sua riuscita \u00e8 la collaborazione delle Marine alleate e delle altre Forze Armate.\nFebbraio 2011: Proud Manta 11.\nDal 4 al 17 febbraio si \u00e8 svolta positivamente nel Mar Ionio l'esercitazione aeronavale NATO denominata \"Proud Manta 2011\" che ha impegnato pi\u00f9 di 2000 marinai provenienti da 10 Paesi diversi dell'Alleanza Atlantica: Belgio, Canada, Francia, Germania, Grecia, Italia, Spagna, Turchia, Regno Unito e Stati Uniti. In totale si sono addestrati 6 sottomarini, 19 tra aerei ed elicotteri e 8 navi militari.\nLa Proud Manta ha confermato il proprio ruolo vitale per mantenere e migliorare la interoperabilit\u00e0 delle forze alleate in tutti gli aspetti della guerra moderna che prevedono l'impiego di forze subacquee, o la difesa contro questo tipo di forze. Durante l'esercitazione i sottomarini, nell'operare a difesa o a contrasto delle forze navali e aeree, hanno messo in pratica l'intero spettro delle loro potenziali missioni, dall'imposizione di embargo alla sorveglianza delle linee di comunicazione marittime, attivit\u00e0 questa che svolgono abitualmente anche in supporto alla lotta contro il terrorismo. A questo riguardo le unit\u00e0 di superficie hanno potuto testare e perfezionare, oltre che le tecniche ASW, anche tutte le operazioni necessarie per il controllo dei traffici illegali sul mare.\nLa Marina Militare ha partecipato con la nave rifornitrice \"Etna\" nella sua veste di nave di bandiera del 1\u00ba Gruppo navale permanente della NATO (SNMG1), il \"Caio Duilio\" e la fregata \"Euro\", entrambe con il proprio elicottero imbarcato, il sommergibile \"Longobardo\", la nave trasporto fari \"Levanzo\", un velivolo da pattugliamento marittimo \"Atlantic\" del 41\u00ba Stormo A/S di Sigonella, 2 elicotteri EH-101 provenienti dal 3\u00ba Gruppo di base presso la Stazione Elicotteri della Marina Militare di Catania e con un team del Reggimento \"San Marco\".\nDurante l'esercitazione l'unit\u00e0 ha ricevuto la visita del comandante in capo della Squadra Navale, ammiraglio di squadra Luigi Binelli Mantelli che ha successivamente raggiunto a bordo dell\"Etna\" il contrammiraglio Gualtiero Mattesi, comandante della SNMG1.\n22 settembre 2011: la bandiera di combattimento.\nGioved\u00ec 22 settembre 2011 sulla banchina commerciale Salvo D'Acquisto sul golfo di Gaeta si \u00e8 svolta la cerimonia di consegna della bandiera di combattimento alla nave, nell'ambito della Settimana del Mare e delle celebrazioni del XVIII raduno nazionale dell'ANMI.\nAlla presenza del capo di stato maggiore della difesa generale Biagio Abrate e del capo di stato maggiore della Marina ammiraglio di squadra Bruno Branciforte, il comandante della nave capitano di vascello Paolo Pezzutti ha ricevuto dal sindaco di Roma Gianni Alemanno la bandiera di combattimento. Questa verr\u00e0 custodita in uno scrigno in legno situato nell'alloggio del Comandante e verr\u00e0 issata solo nel caso la nave sia impegnata in combattimento.\nCon la consegna della bandiera di combattimento - vessillo distintivo di ogni nave militare, simbolo dell'onore, della solidit\u00e0 morale e dello spirito del suo equipaggio\u00a0\u2013 il \"Caio Duilio\" entra a tutti gli effetti nella squadra navale della Marina.\nIl dono della bandiera da parte del primo cittadino di Roma all'unit\u00e0 navale accresce il legame tra la citt\u00e0 e la sua storia con la Marina. In quest'occasione l'equipaggio della nave \u00e8 stato invitato in Campidoglio dal sindaco Alemanno per stringere ancora di pi\u00f9 il gemellaggio appena suggellato.\n13 gennaio 2012: conseguimento della piena efficienza operativa.\nIl 13 gennaio 2012 a bordo del cacciatorpediniere \"Caio Duilio\", ormeggiato al molo Varicella 2 della Base Navale di La Spezia, ha avuto luogo l'ultima riunione della Commissione per i Lavori di Fine Garanzia che ha formalizzato il termine dei lavori e la piena operativit\u00e0 tecnica della pi\u00f9 recente unit\u00e0 consegnata fino a quel momento alla Squadra Navale.\nCon la firma del verbale da parte dell'ammiraglio ispettore capo Alberto Gauzolino, nella sua qualit\u00e0 di presidente di commissione, si \u00e8 concluso cos\u00ec un lungo e complesso periodo durante il quale la Marina Militare, in sinergia con l'industria nazionale e le rispettive controparti francesi, ha saputo rinnovarsi profondamente dal punto di vista tecnologico per poter operare sempre pi\u00f9 efficacemente nella difesa degli interessi nazionali\nFebbraio - aprile 2012: il Tir.Nav..\nDopo la fine delle prove tecniche il \"Caio Duilio\" \u00e8 stato impegnato, per l'inizio del 2012, nel tirocinio navale presso il Centro Addestramento Aeronavale della Marina Militare. Il tirocinio navale ha lo scopo di far acquisire alle unit\u00e0 partecipanti l'addestramento di team, cio\u00e8 far conseguire al personale, non pi\u00f9 considerato individualmente ma raggruppato in team, la capacit\u00e0 di operare coordinatamente nell'ambito dell'unit\u00e0 per consentirle di assolvere i compiti per essa previsti.\nI tirocini navali sono previsti per tutte le unit\u00e0 combattenti che:\nTerminato con la qualifica di \"combat ready\" il cacciatorpediniere \u00e8 diventato pienamente impiegabile in tutta la tipologia di missioni che possono essere richieste a una nave militare.\nMaggio 2012: Amphex 12-1.\nPer l'Amphex 2012, iniziata sabato 19 maggio, la Squadra Navale si \u00e8 divisa in due partiti contrapposti, ognuno dei quali ha giocato un proprio ruolo in uno scenario di crisi internazionale predefinito attraverso un attento lavoro di pianificazione: in pratica sono state ricreate situazioni del tutto simili ai gi\u00e0 sperimentati teatri operativi in cui la Marina Militare normalmente \u00e8 chiamata a operare.\nLo scopo dell'esercitazione \u00e8 stato quello di addestrare lo strumento aeronavale a gestire una situazione di crisi in un Paese straniero, preparandosi a proiettare le proprie truppe da sbarco sul terreno, sia per difendere i connazionali ed eventualmente evacuarli dalla zona di crisi, sia per creare una cornice di sicurezza all'ingresso di aiuti umanitari.\nAl termine della stessa, in cui il \"Caio Duilio\" ha operato principalmente nella funzione dell'ottenimento del controllo dello spazio aereo, la nave \u00e8 stata visitata dal capo di stato maggiore della Marina Militare, ammiraglio di squadra Luigi Binelli Mantelli, che ha accompagnato il sottosegretario di Stato alla difesa con delega per la Marina, Gianluigi Magri.\nNovembre 2012: Amphex 12-2.\nAnche la seconda esercitazione Amphex del 2012 ha visto tra i suoi protagonisti il \"Caio Duilio\": per dieci giorni uomini e mezzi della Marina Militare sono stati divisi ancora una volta in due squadre contrapposte. Da una parte la forza aeronavale di uno Stato democratico membro delle Nazioni Unite, di cui il \"Duilio\" faceva parte, dall'altra la flotta di uno Stato controllato da un governo autoritario e sospettato di violare i diritti umani. Giocata interamente nel Mare Ionio settentrionale e nel golfo di Taranto, l'esercitazione \u00e8 stata il momento clou dell'addestramento della Squadra Navale, studiato perch\u00e9 dalla complessit\u00e0 della pianificazione derivi la massima preparazione di uomini e mezzi.\nSettembre 2013: Brilliant Mariner 2013.\nDal 26 settembre 2013, Nave \"Duilio\" ha partecipato, con numerose unit\u00e0 navali salpate dai porti di tutta Europa, all'Esercitazione NATO Brilliant Mariner \u2013 Mare Aperto 2013, che ha avuto come scopo quello del raggiungimento di un elevato livello di integrazione di parte delle forze che dal 1\u00ba gennaio 2014 faranno parte della Componente Marittima della NATO Response Force sotto guida italiana.\nL'attivit\u00e0, che ha visto impegnati oltre 5\u00a0000 uomini e donne, 21 unit\u00e0 navali delle Marine di Francia, Germania, Italia, Regno Unito, Spagna e Turchia, \u00e8 stata diretta dal Comando della componente marittima della NATO di Northwood (GB) e condotta da uno staff internazionale composto da 188 uomini e donne al comando dell'ammiraglio di divisione Paolo Treu, comandante delle forze d'altura e designato alla guida della componente marittima della NRF 2014.\nOttobre - dicembre 2013: Campagna addestrativa in Nord Europa / Steadfast Jazz 2013.\nIl cacciatorpediniere lanciamissili \"Caio Duilio\" \u00e8 partito il giorno 9 ottobre da La Spezia per raggiungere il Mar Baltico in Nord Europa dove ha preso parte all'esercitazione NATO Steadfast Jazz 2013. Lo scopo dell'esercitazione \u00e8 stato quello di addestrare e verificare la preparazione della Forza di reazione rapida della NATO nonch\u00e9 la cooperazione tra le marine dei 14 Paesi alleati coinvolti.\nAl comando del capitano di vascello Fabio Agostini e, per l'occasione, con un equipaggio di 240 militari il \"Caio Duilio\", oltre all'attivit\u00e0 addestrativa, ha avuto anche il compito di rappresentare il sistema Italia e l'eccellenza della sua cantieristica navale e tecnologica nel mondo.\nDurante la navigazione, attraversato lo stretto di Gibilterra ed entrando per la prima volta nell'oceano Atlantico, ha effettuato attivit\u00e0 congiunta con le Forze armate portoghesi, che hanno schierato la fregata Vasco da Gama e velivoli F-16.\nSuccessivamente ha effettuato scalo nel porto spagnolo di La Coru\u00f1a, dove \u00e8 stato aperto alle visite della popolazione civile e della locale comunit\u00e0 italiana.\nDopo l'attraversamento del Canale di Kiel, l'unit\u00e0 \u00e8 entrata nel porto di Gdynia, in Polonia, per la cosiddetta fase \u201cHarbour\u201d dell'esercitazione, dove, oltre a condurre un'intensa attivit\u00e0 di pianificazione insieme alle altre marine alleate presenti, ha ricevuto quotidianamente le visite a bordo della popolazione e ha ospitato la comunit\u00e0 italiana locale riscuotendo in generale interesse e apprezzamento da parte della cittadinanza cos\u00ec come testimoniato dai servizi della stampa locale. Durante la sosta la \"Duilio\" ha ricevuto in visita il comandante dell'Accademia navale polacca e il comandante del Maritime Operations Center e ha partecipato alle celebrazioni per il 40\u00ba anniversario della costituzione dello Standing NATO Maritime Counter Measures Group 1. Il grande interesse suscitato dalla presenza dell'unit\u00e0 nella base polacca si \u00e8 inoltre tradotto nella visita del vice presidente della commissione parlamentare Difesa, on. Krystyna Klosin.\nDal 2 al 9 novembre la Steadfast Jazz 2013 ha visto svolgersi la parte \"Live\" nelle acque del Mar Baltico. Il \"Caio Duilio\", unit\u00e0 maggiore del gruppo navale costituito, tra gli altri, dalla fregata olandese De Ruyter, dalla fregata polacca Kosciuszko e dal sommergibile polacco Sokol, ha assicurato le funzioni di coordinamento della difesa aerea e di superficie, conducendo anche numerose attivit\u00e0 antisommergibile. Nel corso dell'esercitazione il \"Duilio \"\u00e8 stato anche protagonista della prima medevac reale (medical evacuation) condotta da un SH-90 configurato in versione antisommergibile. L'elicottero italiano, unico all'interno della formazione navale in grado di compiere tale attivit\u00e0 in quel frangente, \u00e8 infatti intervenuto in soccorso a un militare polacco infortunatosi a bordo della Kosciuszko e prontamente trasportato a terra per ricevere idonea assistenza. L'operazione \u00e8 stata ancora pi\u00f9 complicata dall'impossibilit\u00e0 di metter le ruote sul piccolo ponte di volo della nave polacca e dalle difficili condizioni meteorologiche.\nAl rientro in porto, domenica 10 novembre, l'ambasciatore d'Italia in Polonia, Riccardo Guariglia, si \u00e8 recato in visita a bordo per rendere omaggio alla nave e al suo equipaggio.\nDopo la breve sosta in Polonia, il \"Caio Duilio\" \u00e8 arrivato il 13 novembre in Finlandia, a Helsinki, dove ad attenderla nel porto di Helsinki c'era l'ambasciatore d'Italia Giorgio Visetti. Anche a seguito delle visite e degli incontri organizzati a bordo tra i rappresentanti del Ministero della Difesa finlandese, gli Addetti Militari accreditati in Finlandia e i membri della Federazione Aziende Italiane per l'Aerospazio, la Difesa e la Sicurezza (AIAD) l'ambasciatore ha rivolto al Comandante e all'equipaggio un caloroso saluto e un sentito ringraziamento per aver portato sino l\u00ec il tricolore ed essere \u201cinsieme alle caratteristiche tecniche del Caio Duilio, una espressione di primissimo livello che consente all'Italia ed ai suoi Ambasciatori ed Addetti alla Difesa di proiettare in questa Regione la migliore immagine di capacit\u00e0, competenza professionale e militare, disciplina, simpatia e calore umano della nostra Nazione\u201d.\nAl termine della sosta il \"Duilio\" ha svolto esercitazioni congiunte con il pattugliatore Hanko della marina finlandese ed \u00e8 ripartita alla volta di Klaip\u0117da, dove mercoled\u00ec 20 novembre, alla presenza dell'ambasciatore d'Italia in Lituania Stefano Taliani de Marchio, ha ospitato una conferenza, tenuta da rappresentanti dello Stato Maggiore della Difesa, sulla visione italiana per l'impiego di combustibili alternativi a quelli di derivazione fossile. Da evidenziare la presenza e il forte interessamento delle massime autorit\u00e0 politiche e militari lituane, tra cui il viceministro della Difesa Marijus Velicka, il Consigliere capo per la sicurezza nazionale del presidente della Repubblica Jonas Markevicius oltre ai rappresentanti del Centro di Eccellenza NATO per la Sicurezza Energetica di Vilnius.\nPercorrendo nuovamente il suggestivo e difficile passaggio attraverso il canale di Kiel e poi costeggiando le famose scogliere di Dover nel canale della Manica, dove si sono svolte esercitazioni con la nave Louise-Marie della Marina belga, il \"Duilio\" ha raggiunto l'oceano Atlantico e la citt\u00e0 di Lisbona, tappa della sua ultima sosta.\nAd attenderlo c'era l'ambasciatore d'Italia in Portogallo, Renato Varriale, che si \u00e8 intrattenuto con l'equipaggio schierato sul ponte di volo per elogiarne l'operato e sottolineare come la visita in un porto estero di una moderna unit\u00e0 militare ben si inserisca nel rapporto sinergico da sempre esistente tra la Difesa e il Corpo diplomatico e che vede la Marina e le sue navi come naturali ambasciatrici dell'Italia nel mondo.\nNumerose ancora una volta le iniziative in cui l'unit\u00e0 \u00e8 stata coinvolta, tra cui la commemorazione del grande navigatore Vasco da Gama e gli scambi di visite con l'omonima unit\u00e0 della Marina portoghese e con la locale Accademia navale. Sicuramente \u00e8 da evidenziare la visita a bordo di una delegazione di STRIKEFORNATO, guidata dal capo di stato maggiore Rear Admiral Brad Williamson, al la quale sono state illustrate le caratteristiche tecniche della classe Orizzonte e il progetto Diesel verde per la ricerca di un biocombustibile di nuova generazione, presentato dallo stato maggiore della difesa durante la precedente sosta in Lituania.\nMarted\u00ec 10 dicembre il \"Duilio\", dopo un'esercitazione congiunta con la nave spagnola \"Vigia\" ha attraversato le Colonne d\u2019Ercole, entrando in Mediterraneo e dando inizio al ritorno in l'Italia: dopo aver percorso oltre 8\u00a0500 miglia, venerd\u00ec 13 dicembre \u00e8 giunto nella base navale di La Spezia terminando la campagna addestrativa in Nord Europa.\nSettembre 2014: la NATO Naval Electromagnetic Operation.\nDal 22 al 26 settembre ha partecipato nelle acque del golfo di Taranto, insieme a diciassette assetti terrestri, due aerei e altre sei unit\u00e0 navali (tra cui le fregate \"Alvaro de Bazan\", \"Jean Bar\"t, \"Turgutreis\" e l'unit\u00e0 veloce di attacco \"Kristallidis\") di dieci Nazioni alleate, alla \"NATO Naval Electromagnetic Operation\" (NEMO) per testare le capacit\u00e0 delle forze marittime dell'Alleanza nel campo della guerra elettronica.\nDicembre 2014: Gabian 14.4.\nNelle prime settimane del dicembre 2014, nelle acque del golfo del Leone tra la Francia e la Corsica, il \"Caio Duilio\" ha svolto un intenso periodo di addestramento in mare in collaborazione con la Marine Nationale. La nave \u00e8 stata infatti l'unica unit\u00e0 straniera a essere invitata a partecipare alla quarta edizione dell'importante esercitazione Gabian durante la quale gli equipaggi si sono esercitati, in un ritmo crescente, ad affrontare le sfide a cui sono stati posti di fronte, con l'obiettivo di conseguire una perfetta interoperabilit\u00e0 e la padronanza di tutte le competenze necessarie per svolgere le loro missioni, da quelle di Difesa e sicurezza marittima sino alle operazioni di pi\u00f9 alta intensit\u00e0.\nNel corso dell'esercitazione, inoltre, \u00e8 avvenuto un proficuo scambio di esperienze tra l'equipaggio del \"Duilio\" e quello della sua gemella \"Forbin\", con una corposa delegazione di quest'ultimo che ha passato un'intera giornata di esercitazione sulla nave italiana operando fianco a fianco con i colleghi italiani.\nOperazioni.\nCampagna Medor 13.\nIl \"Caio Duilio\" ha partecipato nei primi mesi del 2013 a un'attivit\u00e0 di presenza e sorveglianza in Mediterraneo orientale, inserito in una Task Force nazionale insieme alla portaerei \"Cavour\", il cacciatorpediniere \"Luigi Durand de la Penne\", la fregata \"Zeffiro\" e la rifornitrice \"Stromboli\". Durante il periodo in mare \u00e8 stato svolto un programma di visite e di cooperazione militare con i Paesi partner della NATO e del \u201cMediterranean Dialogue\u201d nella regione.\nAlluvione di Genova.\nIn occasione della calamit\u00e0 naturale che ha colpito il capoluogo ligure il 10 ottobre 2014 il cacciatorpediniere \"Caio Duilio\" \u00e8 stato messo a disposizione dalla Marina Militare per essere dislocato a Genova per le esigenze della Protezione Civile.\nMare Sicuro.\nA seguito dell'inasprirsi della crisi in Libia, col conseguente aggravarsi del fenomeno migratorio dal Nord Africa e le prime infiltrazioni del cosiddetto Stato Islamico nelle zone di Derna e Sirte, il governo italiano vara a inizio 2015 l'\"Operazione Mare Sicuro\" per prevenire attacchi terroristici contro pescherecci e navi commerciali nel Mediterraneo.\nLa Marina Militare invia quindi nel Mediterraneo centrale, con baricentro le acque prospicienti la Libia, una Task Force composta da cinque navi, compreso il \"Caio Duilio.\" Tra i compiti assegnati al dispositivo aeronavale \u00abla protezione delle linee di comunicazione, dei natanti commerciali e delle piattaforme off-shore nazionali\u00bb, la \u00absorveglianza delle formazioni jihadiste\u00bb e \u00abla raccolta di informazioni\u00bb.\nAll'inizio del settembre dello stesso anno la nave risulta ancora essere impegnata nell'operazione: infatti, il 7 settembre, sul canale YouTube della Marina Militare viene pubblicato un video che ritrae il \"Duilio\" impegnato in un rifornimento di viveri e carburante da nave Etna nel Mediterraneo Centrale \"dopo 28 giorni consecutivi di navigazione e 5000 miglia percorse\".\nCaratteristiche della nave.\nIl cacciatorpediniere \"Caio Duilio\" \u00e8 un'unit\u00e0 multiruolo dalle spiccate caratteristiche antiaeree: la nave possiede in tal senso prestazioni di gran lunga superiori rispetto ai caccia precedentemente in servizio essendo capace di controllare coi sensori imbarcati oltre 500\u00a0000 km\u00b2 di spazio e potendo le sue armi intervenire in oltre 30\u00a0000 km\u00b2. Le capacit\u00e0 di difesa a corto e medio raggio sono affiancate alla possibilit\u00e0 di operare efficacemente nelle altre forme di lotta, anti-superficie e anti-sommergibile.\nL'unit\u00e0 \u00e8 progettata per imbarcare e integrarsi con elicotteri (EH-101 e NH-90) di prestazioni e autonomia molto superiori rispetto ai mezzi della precedente generazione, allungando considerevolmente il braccio operativo nello svolgimento delle proprie missioni. La movimentazione degli elicotteri ruotati sul ponte di volo \u00e8 garantita, fino a stato del mare 6, dal sistema semiautomatico canadese TC-ASIST della Indal Technologies che impegna per tali operazioni un solo operatore.\nL'aviorimessa fissa, di 201,5\u00a0m\u00b2, \u00e8 dotata di carro ponte con portata massima di 2 t e di locali per le manutenzioni tecniche: il personale di bordo pu\u00f2 eseguire in modo indipendente interventi tecnici, manutenzioni e ispezioni di media/bassa entit\u00e0.\nGli elicotteri AB-212, ancora al servizio dell'Aviazione Navale, possono operare per appontaggio, rifornimento e messa in moto ma non sono previste apparecchiature per il supporto e la manutenzione per questa linea volo. Inoltre, per le operazioni di volo, vi \u00e8 la Flyco: un locale indipendente, opportunamente equipaggiato, sovrastante il ponte di volo dal quale opera l'ufficiale addetto al ponte di volo (\"flight deck officer\" o FDO) per il controllo a vista degli elicotteri in fase di decollo o appontaggio. Le luci del ponte di volo sono dotate di modalit\u00e0 per la visione senza fastidi con NVG (Night Vision Goggles - occhiali per la visione notturna).\nPer le operazioni di boarding e di trasporto in mare la nave \u00e8 dotata di due Rib (Rigid-hulled Inflatable Boat): due gommoni a chiglia rigida a idrogetto da 7 m che possono trasportare fino a 14 persone a una velocit\u00e0 massima di 24 nodi.\nPer tipologia di nave e per tecnologia imbarcata il \"Caio Duilio\" \u00e8 in grado di coprire un ampio spettro di attivit\u00e0 marittime, che spaziano dagli interventi militari ad alta intensit\u00e0 alle operazioni di Maritime Security. In particolare, le missioni che l'unit\u00e0 pu\u00f2 assolvere consistono in:\nUna caratteristica di rilievo nella progettazione dell'unit\u00e0 \u00e8 la cura posta nel rendere la nave quanto meno rilevabile dai radar (tecnologia \"stealth\"), prevedendo per lo scafo e le sovrastrutture forme e soluzioni tecnologiche appositamente studiate. Allo stesso tempo \u00e8 stata ottimizzata la capacit\u00e0 di tenuta al mare, per garantire il massimo grado di operativit\u00e0 e di comfort in condizioni meteo-marine poco favorevoli anche grazie a due coppie di pinne stabilizzatrici.\nOltre alla segnatura radar \u00e8 stata ridotta anche la segnatura acustica operando un'appropriata scelta di macchinari e di soluzioni ingegneristiche e controllando, fin dalla fase di progetto, l'intensit\u00e0 del rumore irradiato. Pari attenzioni sono state rivolte all'emissione nel campo dell'infrarosso (IR), con l'abbassamento della temperatura degli scarichi dell'apparato motore tramite collettori coassiali, mentre la segnatura magnetica \u00e8 ridotta grazie alla presenza di una cintura di demagnetizzazione (degaussing). I locali operativi particolarmente sensibili o di pericolosit\u00e0 intrinseca (come i depositi munizioni), per resistere a eventuali colpi nemici a segno, godono di una corazzatura supplementare in kevlar.\nIl sistema di combattimento.\nLa nave rappresenta la nuova generazione di unit\u00e0 che serviranno nella Marina Militare. Abbandonato il vecchio sistema di Comando e Controllo SADOC, che rimane nella sua ultima versione ammodernata sulla classe Ammiragli e sulle Maestrale, \u00e8 stato installato da parte di EuroSysNav un CMS (\"Command Management System\") di tipo federato, basato sul sistema operativo Linux, che si avvale di dieci server ridondanti e ventiquattro console dette MFC (\"Multi Function Console\"), delle quali diciannove sono ubicate nella COC (Centrale Operativa di Combattimento) primaria, tre nella COC secondaria posizionata in una zona opposta alla COC primaria, una in COC Ammiraglio (per personale a livello di CTF/CTG, dotata di appositi sistemi di supporto al comando) e una in plancia.\nDalle MFC ogni operatore, una volta effettuato l'accesso con il proprio nome utente e parola chiave, pu\u00f2 avere accesso a tutti i dati tattici di interesse per il proprio ruolo e inoltre ha la possibilit\u00e0 di usufruire di alcune funzionalit\u00e0 comuni come ad esempio visualizzare il video delle telecamere delle ADT o quello del sistema IR, il piano di ingaggio dei sistemi d'arma, la situazione hardware e software dei vari sottosistemi, gli ordini di volo o la situazione meteo. Grazie a funzionalit\u00e0 di navigazione in rete, si pu\u00f2 avere accesso a una serie di informazioni che possono andare dalla messaggistica in arrivo/partenza, allo scambio di tracce con le reti di supporto al comando (\"Command Support System\"), alla cartella meteo e a pagine informative programmabili di varia natura.\nInserite nel CMS le unit\u00e0 da scortare con la relativa priorit\u00e0, il sistema automaticamente effettua il controllo e i relativi calcoli di pericolosit\u00e0 di ogni bersaglio aereo tracciato e ne suggerisce l'eventuale ingaggio missilistico, con le artiglierie o i disturbatori radar. Il sistema pu\u00f2 controllare e avere in volo contemporaneamente fino a ventiquattro missili Aster, con capacit\u00e0 di fornire all'operatore la valutazione del danno (\"kill assesment\").\nNotevole \u00e8 la presenza di un modulo di esercitazione che, sotto la supervisione di un direttore dell'esercitazione (\"exercise director\"), permette di simulare complesse situazioni tattiche riproducendo fedelmente le capacit\u00e0 di armamenti e sensori di bordo e consentendo di effettuare esercitazioni prima possibili solo con la nave effettivamente in mare.\nPer la prima volta nella storia un'unit\u00e0 navale della Marina Militare dispone di un sistema meteorologico e oceanografico (METOC) autonomo, capace anche di lanciare palloni sonda atmosferici, per effettuare le previsioni di portata dei sensori acustici, ottici e radar.\nTutti i sottosistemi di bordo, quando in modalit\u00e0 integrata, lavorano gestiti direttamente dalle funzioni dedicate del CMS, ma in caso di assetto degradato possono essere condotti in modalit\u00e0 locale e assicurare cos\u00ec una sopravvivenza al combattimento dell'unit\u00e0.\nAmpio risalto \u00e8 dato dalle capacit\u00e0 di comunicazione e scambio dati per la quale assume un particolare pregio il sistema Multi-link di Elsag Datamat, M-DLP (Multi Data Link Processor): questo apparato, installato nei primi mesi del 2014, permette la gestione in contemporanea di reti link multiple, con funzioni di gateway e forwarding, del tipo Link11, Link16, JREAP e Link22, sia su vettori radio tradizionali che satellitari. Questi ultimi, anche per la parte voce, sono completamente integrati e gestiti dal CMS tramite il sottosistema FICS (Fully Integrated Communications System) della Thales Communications.\nI sistemi d'arma.\nPAAMS.\nLa polivalenza di nave \"Caio Duilio\" \u00e8 data anche dai sistemi d'arma in dotazione. Tra tutti sicuramente il posto d'onore va riservato al sistema missilistico antiaereo principale (\"Principal Anti Air Missile System\" - PAAMS), destinato a proteggere le unit\u00e0 che ne sono equipaggiate e quelle da esse scortate dalle minacce missilistiche e aeree; idoneo, operando a breve distanza dalla costa, a proteggere dalla minaccia aerea anche forze di terra, come ad esempio truppe da sbarco, aeroporti e obiettivi sensibili.\nIl sistema si basa sulle capacit\u00e0 di scoperta a lunga distanza fornite dal radar S1850M, con portate superiori alle 200 NM e in grado di seguire oltre 1\u00a0000 tracce. Il secondo sensore della versione franco-italiana del PAAMS \u00e8 l'EMPAR (European Multifunction Phased Array Radar), un radar a singola faccia rotante con una portata di oltre 50 M, una velocit\u00e0 di rotazione dell'antenna di 60 giri al minuto e in grado di generare un fascio a scansione elettronica sia in altezza sia in azimut: queste caratteristiche consentono di controllare oltre 300 tracce e di effettuare la guida della fase iniziale del volo dei missili, tramite uplink, su dodici bersagli contemporaneamente.\nLa scelta dei missili, del tipo a inseguimento radar attivo (cio\u00e8 senza la necessit\u00e0 di un supporto esterno nella fase terminale del volo), \u00e8 stata fatta considerando la distanza di ingaggio desiderata e utilizzando la stessa munizione con la sola differenza del booster, il primo stadio. Il sistema ha quindi a disposizione, in numero e combinazione variabile a seconda della missione:\nQuesti sono conservati e impiegati tramite i VLS Sylver A-50, capaci di lanciare fino a otto missili al secondo e in grado di effettuare il lancio di un missile in soli 150 millisecondi.\nLa Marina militare ha espresso pi\u00f9 volte interesse al programma NATO per la difesa da missili balistici di teatro (\"Active Layered Theatre Ballistic Missile Defence\") inserendo le unit\u00e0 della classe Orizzonte tra quelle idonee a questo tipo di attivit\u00e0, tramite l'adozione di una nuova munizione allo studio della MBDA e l'adattamento del radar a lungo raggio.\nTESEO.\nSono inoltre installati quattro lanciatori binati per otto missili antinave Teseo nella nuova versione Mk2/A con capacit\u00e0 di attacco a bersagli terrestri e guida GPS.\nILDS.\nUn'ulteriore linea difensiva \u00e8 costituita dall'ILDS (Inner Layer Defense System): i tre cannoni Oto Melara 76/62 Super Rapido. Disposti in modo da coprire interamente i 360\u00b0 dell'orizzonte, questi impianti di medio calibro hanno una cadenza di tiro di oltre 120 colpi/min e una gittata utile fino a 9\u00a0000 m.\nI due sistemi per il controllo del fuoco NA-25X, totalmente integrati nel sistema di combattimento, sono in grado di guidare le artiglierie in funzione antiaerea, anti-superficie e nel tiro contro costa. Le apparecchiature per la direzione del tiro si basano sui nuovi radar di inseguimento, funzionanti in banda J, Orion RTN-30X, caratterizzati da funzionalit\u00e0 anti-nodding, anti-clutter ed EPM di nuova generazione; un insieme di due sensori optronici (TV e telecamera IR) \u00e8 affiancato al radar, per permettere la valutazione visiva del tiro e per fornire una linea di mira alternativa sullo stesso bersaglio.\nUn notevole miglioramento alle prestazioni antiaeree si \u00e8 ottenuto con l'adozione del sistema Strales, derivato dal programma di munizionamento guidato Davide di OTO Melara. Il programma Davide prevede l'impiego di un fascio di guida (originato da un'antenna indipendente) puntato sul bersaglio e di un proiettile manovrante del tipo DART (Driven Ammunition Reduced Time of flight), con funzionalit\u00e0 \"beam-riding\".\nSostanzialmente il \"Davide\" consente tempi di reazione e capacit\u00e0 di manovra del proiettile estremamente performanti garantendo, nel contempo, un oggettivo contenimento dei costi (\u201ccosto per obiettivo eliminato\u201d e \u201ccosto del ciclo di vita\u201d) rispetto ai sistemi a corto raggio basati su missili come il RAM americano.\nSCGS.\n Il sistema d'arma di piccolo calibro (\"Small Caliber Gun System\" o SCGS) opera per il contrasto ravvicinato di velivoli e piccoli natanti: dietro la plancia sono installate due mitragliere Oerlikon KBA 25/80, costruite su licenza dalla Oto Melara, con una cadenza tiro di 550 proiettili al minuto e con 272 proiettili pronti al fuoco senza necessit\u00e0 di ricarica; la scelta tra munizioni perforanti decalibrate o esplosive consente una vasta gamma d'impieghi; questo anche grazie alla portata effettiva di tiro che si attesta sui 2\u00a0000 m. Le mitragliere non sono asservite ad alcuna apparecchiatura per la direzione del tiro o radar e per la mira l'operatore, che siede dietro l'affusto, si serve di un puntatore optronico, con possibilit\u00e0 di visione notturna, coassiale rispetto alla canna.\nLe armi, movimentate da servomotori, hanno la possibilit\u00e0 di essere alimentate da fonti elettriche diversificate per motivi di ridondanza: normalmente l'alimentazione proviene dall'impianto elettrico della nave ma, in caso di necessita o in emergenza, sono installate delle batterie che consentono di avere 30 minuti di autonomia; successivamente i 30 minuti il controllo e i movimenti sono completamente manuali.\nL'Oerlikon KBA 25/80, essendo in servizio sulla classe Comandanti, su nave \"Cavour\", sulla classe Orizzonte e sulle nuove FREMM, pu\u00f2 essere ormai considerata come uno standard assodato per la Marina Militare italiana.\nTLS.\nLa minaccia subacquea \u00e8 fronteggiata, oltre che dall'elicottero imbarcato, da due tubi lanciasiluri (TLS) EuroTorp B515/1 per siluri MU90 corredati da un sistema semiautomatico di movimentazione delle armi. I MU90 sono siluri leggeri (cio\u00e8 di calibro 324 mm) di nuova generazione, impiegabili in qualsiasi scenario geografico e in grado di contrastare l'eventuale minaccia rappresentata dai sottomarini nelle loro diverse tipologie (convenzionale e nucleare) e dimensioni.\nMASS.\nInfine, il contrasto delle minacce asimmetriche e le operazioni di ricerca e soccorso (SAR) sono affidate a due cannoni acustici della Sitep Italia detti \"Multirole Acoustic Stabilized System\" (MASS), installati a poppavia delle mitragliere KBA 25/80, ognuno dei quali comprende anche una telecamera diurna e IR con uno zoom di 20x, un telemetro laser, un accecatore laser e un faro di ricerca da 12 milioni di cd.\nLa piattaforma.\nAl pari del sistema di combattimento altrettanto innovativo \u00e8 il sistema per la gestione della piattaforma (PMS) della DCNS, attraverso il quale si comandano e monitorizzano l'apparato motore, l'impianto elettrico, i servizi ausiliari e il servizio di sicurezza. L'intero sistema pu\u00f2 essere gestito da un semplice computer portatile ma ha le sue console dedicate nella COP (centrale operativa di piattaforma), nelle due centrali di sicurezza (Control Post) di prora e poppa e in plancia oltre a postazioni situate nei singoli locali tecnici.\nPer migliorare le caratteristiche di difesa antincendio e antiallagamento (la cosiddetta \"difesa passiva\") lo scafo dell'unit\u00e0 \u00e8 suddiviso in due zone di vulnerabilit\u00e0 da una doppia paratia e da un'intercapedine.\nOgni zona di vulnerabilit\u00e0 \u00e8 costituita a sua volta da due zone di sicurezza suddivise in compartimenti stagni che garantiscono la galleggiabilit\u00e0 con tre compartimenti contigui allagati. Molti impianti di bordo, sia della piattaforma sia del sistema di combattimento, sono duplicati in modo che ogni zona di vulnerabilit\u00e0 sia indipendente dall'altra.\nLa capacit\u00e0 di operare in modalit\u00e0 degradata, ad esempio a seguito di una collisione o di un colpo a bordo, \u00e8 fortemente migliorata dalla presenza di due gallerie di servizio, una per ogni lato, che corrono lungo tutto lo scafo. Queste gallerie compartimentate consentono di assorbire parzialmente gli effetti di siluri o missili mentre offrono una protezione totale dai colpi di artiglieria che si sfogano in esse; un altro utilizzo delle gallerie tecniche \u00e8 fornire percorsi alternativi per l'evacuazione del personale o l'intervento delle squadre di sicurezza.\nLa maggior parte dei locali \u00e8 dotata di impianti automatici di rilevazione fiamma e fumo e di impianti antincendio fissi o semifissi a nebulizzazione, ad acqua additivata da F-500 (di superiori prestazioni rispetto agli schiumogeni) o a CO2; questi, a differenza delle unit\u00e0 di generazione precedente, sono attivabili direttamente in remoto dalla Centrale di Sicurezza (di massima la COP) tramite il PMS.\nParticolarmente curata anche la difesa contro le minacce NBC (Nucleare Biologico Chimico) con una stazione di decontaminazione appositamente dedicata, una serie di sensori di nuova generazione per il rilevamento di tali pericoli sparsi lungo tutta la nave e un impianto di prelavaggio esterno oltre, ovviamente, alla possibilit\u00e0 di portare i locali interni a una pressione superiore a quella atmosferica per evitare infiltrazioni di contaminanti e la presenza di appositi filtri nelle stazioni di condizionamento.\nL'apparato propulsivo \u00e8 costituito da due eliche a passo variabile che possono essere accoppiate indipendentemente l'una dall'altra, tramite giunti riduttori, a un motore Diesel o a una turbina a gas nella tipica configurazione CODOG (COmbined Diesel Or Gas). La manovrabilit\u00e0 \u00e8 assicurata da una coppia di timoni e da un'elica di manovra di prodiera ad alimentazione elettrica.\nLa produzione di acqua potabile, palesemente sovrabbondante per un equipaggio di circa 200 persone, \u00e8 di oltre 50 m\u00b3 giornalieri grazie a due dissalatori a osmosi inversa."}
{"id": "1146346", "revid": "599013", "url": "https://it.wikipedia.org/wiki?curid=1146346", "title": "Paolo Galletti", "text": "Biografia.\nPartecipa negli anni settanta al Tribunale Russell 2 per l'America latina, poi \u00abLega internazionale per i Diritti dei Popoli\u00bb. \nAgli inizi degli anni ottanta ha contribuito alla fondazione dell'\u00abUniversit\u00e0 Popolare di Romagna\u00bb, una delle prime \"Universit\u00e0 verdi\" italiane. \u00c8 stato direttore del periodico \"La Malalingua\" e fondatore del Coordinamento Romagnolo Ecologico Alternativo. Alla fine del decennio \u00e8 promotore del referendum nazionale contro l'impiego dei fitofarmaci in agricoltura, in quanto componente del coordinamento nazionale delle Liste Verdi.\nTra i fondatori dei Verdi italiani, Paolo Galletti \u00e8 stato consigliere regionale dell'Emilia-Romagna dal 1990 al 1994, deputato per i Progressisti dal 1994 al 1996 e per i Verdi-l'ulivo dal 1996 al 2001.\nNel consiglio regionale dell'Emilia-Romagna ha fatto approvare leggi per l'agricoltura biologica, la valorizzazione del dialetto, la tutela degli anziani.\nAlla Camera dei deputati \u00e8 stato relatore e promotore della legge quadro a favore della mobilit\u00e0 ciclistica e di varie proposte di legge per le medicine non convenzionali.\n\u00c8 stato componente delle commissioni \"Affari Sociali\", \"Agricoltura\", \"Trasporti\" e \"Affari Regionali\".\nComponente dell'Esecutivo nazionale dei Verdi dal 2001 al 2004.\n fa parte dell'esecutivo regionale dei Verdi dell'Emilia-Romagna.\nDirige il periodico \"ECO\" e si occupa di attivit\u00e0 culturali sul territorio."}
{"id": "1146348", "revid": "10125", "url": "https://it.wikipedia.org/wiki?curid=1146348", "title": "Luca Cavalli Sforza", "text": ""}
{"id": "1146354", "revid": "94902", "url": "https://it.wikipedia.org/wiki?curid=1146354", "title": "Genetica di popolazione", "text": ""}
{"id": "1146356", "revid": "78273", "url": "https://it.wikipedia.org/wiki?curid=1146356", "title": "Rin Taro", "text": ""}
{"id": "1146357", "revid": "41851", "url": "https://it.wikipedia.org/wiki?curid=1146357", "title": "Enhanced Graphics Adapter", "text": "EGA, acronimo che sta per Enhanced Graphics Adapter, \u00e8 una scheda grafica prodotta nel 1984 da IBM e costituisce l'evoluzione del precedente standard CGA.\nCaratteristiche.\nA differenza del CGA, l'EGA fornisce la possibilit\u00e0 di avere 16 colori da una palette di 64 e possibilit\u00e0 di avere una risoluzioni fino ai 640\u00d7350 per la grafica; per i modi testuali invece si era sempre vincolati a una \"risoluzione\" massima di 80 colonne per 25 righe.\nA quell'epoca il divario di prestazioni visive era notevole, e negli home computer venne molto utilizzata soprattutto per i giochi, ai quali conferiva un \"realismo\" molto pi\u00f9 elevato di quanto fino ad allora visto.\nSempre nel 1984 IBM introdusse un altro standard, Professional Graphics Controller, molto pi\u00f9 avanzato rispetto all'EGA (dotato anche di accelerazione 3D) e dedicato a un pubblico di professionisti, ma altrettanto rapido nel diventare obsoleto.\nTuttavia le difficolt\u00e0 di programmazione (relative alla gestione dei 4 piani di bit) e l'insufficienza per l'utilizzo in applicazioni professionali, ne hanno decretato una rapida fine: infatti dopo soli 3 anni usc\u00ec lo standard VGA, sempre di IBM, che forniva prestazioni superiori sia in termini di risoluzione sia di numero di colori, e una ben pi\u00f9 semplice gestione dei medesimi per i programmatori, ma soprattutto con la risoluzione 640 x 480 i pixel quadrati sui monitor 4:3 del periodo.\nLa palette grafica EGA.\nLa palette EGA permette di utilizzare tutti i 16 colori CGA simultaneamente, e permette che ciascuno di questi sia selezionato da un totale di 64 colori (due bit per ciascun canale, rosso, verde e blu). Questo permette anche che il colore sia utilizzato senza nessun hardware aggiuntivo. La successiva VGA consente un'ulteriore personalizzazione dei colori.\nCome detto sopra, quando si seleziona un colore dalla palette EGA, vengono utilizzati due bit per ciascun canale. Da questo consegue che ciascun canale venga ad avere un valore compreso tra 0 e 3 (00 - 11 in binario). Per selezionare il colore magenta, il rosso e il blue devono essere di media intensit\u00e0 (2, 10 in binario) e il valore del canale verde pari a 0.\nQuando si considera il valore nella palette EGA, il numero binario del colore desiderato \u00e8 nella forma \"rgbRGB\", dove la lettera minuscola \u00e8 il bit meno significativo del canale intensit\u00e0 e la maiuscola \u00e8 quello pi\u00f9 significativo. Sempre per il magenta, quindi, il bit pi\u00f9 significativo nei canali rosso e blu \u00e8 1, per cui le lettere R e B (maiuscole) saranno poste a 1. Tutte le altre cifre saranno poste a 0, per cui il binario risultante 000101 sta a indicare il magenta.\nPoich\u00e9 questo numero espresso in decimale equivale a 5, impostando l'indice della palette a 5 il pixel corrispondente sar\u00e0 magenta.\nI possibili 16 colori della palette di default sono listati nella tabella sottostante.\nEsempio.\nEsempi di software in modalit\u00e0 EGA:"}
{"id": "1146361", "revid": "155613", "url": "https://it.wikipedia.org/wiki?curid=1146361", "title": "Santuario della Madonna delle Grazie (Livorno)", "text": "Il santuario della Madonna delle Grazie, assai pi\u00f9 noto come santuario di Montenero, si erge sul colle di Monte Nero, a Livorno. Il complesso, elevato al rango di basilica minore da papa Pio VII nel 1818, \u00e8 tenuto dai monaci vallombrosani ed \u00e8 consacrato alla Madonna delle Grazie di Montenero, patrona della Toscana (\"Mater Etruriae\"); il santuario comprende anche una ricca galleria di \"ex voto\" e, all'esterno, \u00e8 preceduto dal famedio, il luogo di sepoltura riservato ad alcuni illustri livornesi.\nStoria.\nIl santuario di Montenero \u00e8 un complesso architettonico di origini antiche: infatti, secondo la tradizione, un pastore claudicante, nel 1345, trovando ai piedi del colle un dipinto raffigurante la Madonna, avrebbe avuto una visione grazie alla quale fu spinto a trasportare l'effigie sino in cima alla collina, dove arriv\u00f2 guarito della sua malattia. Per ricordare l'episodio, all'inizio della strada che conduce al santuario fu realizzata la piccola cappella detta dell'Apparizione, risalente al 1603; questa fu ampliata nel 1723, danneggiata durante la seconda guerra mondiale e sostituita nel 1957 da una chiesa pi\u00f9 grande.\nLa fama legata a quell'evento fu tanta che gi\u00e0 sul finire del medesimo secolo i numerosi pellegrinaggi permisero l'ampliamento del primo oratorio, tenuto inizialmente dai frati terziari, poi dai gesuati (XV - XVII secolo), e quindi dai teatini (XVII - XVIII secolo). Furono proprio i teatini a iniziare i lavori di ampliamento del santuario, fino ad allora costituito da una semplice aula a pianta rettangolare. Tra la fine del Seicento e l'inizio del Settecento fu aggiunto un atrio di forma ovale riccamente decorato, mentre, intorno al 1721 e su disegno di Giovanni del Fantasia, furono iniziati i lavori nella parte posteriore della chiesa, con l'inserimento di un corpo cruciforme destinato a ospitare l'immagine sacra della Madonna, che fece assumere al complesso una pianta a croce latina.\nCon la soppressione degli ordini religiosi voluta da Pietro Leopoldo, il santuario cadde in rovina, fino a quando, subentrato al potere Ferdinando III, non fu affidato alla custodia dei monaci vallombrosani (1792), che apportarono alcuni restauri.\nDopo i restauri apportati tra la fine dell'Ottocento e l'inizio del Novecento, un importante ampliamento si registra tra gli anni sessanta e settanta del XX secolo ad opera dell'architetto Giovanni Salghetti Drioli, con il completamento del cortile di levante e la realizzazione del chiostro del convento dei vallombrosani; alcuni anni pi\u00f9 tardi il medesimo architetto fu incaricato di eseguire il progetto della cappella dei ceri votivi (ultimata nel 1988).\nIl 15 maggio 1947 la Madonna di Montenero \u00e8 stata dichiarate \"Mater Etruriae\" (patrona della Toscana) da papa Pio XII. Da allora il 15 maggio pellegrini da tutte le diocesi toscane si radunano al santuario della Madonna delle Grazie per donare l'olio santo.\nIl 27 gennaio 2015 la chiesa di Santa Maria delle Grazie \u00e8 stata ufficialmente elevata a santuario.\nIl santuario.\nIl santuario \u00e8 costituito da diversi corpi di fabbrica disposti attorno ad una piazza rettangolare accessibile attraverso una scalinata.\nL'edificio principale \u00e8 il corpo della chiesa, preceduto da un porticato e affiancato da un campanile (1820) dotato di orologio meccanico e a meridiana: lungo il portico si trovano alcune lapidi commemorative, tra le quali si segnalano quelle di importanti famiglie maronite. Non distante dal portico \u00e8 situato un bassorilievo di Antonio Vinciguerra raffigurante papa Giovanni Paolo II; l'opera ricorda la visita che il pontefice fece al santuario e alla citt\u00e0 nel 1982.\nIl tempio vero e proprio \u00e8 preceduto da un atrio ovale, sontuosamente decorato con pitture di Filippo Maria Galletti.\nDa qui tre ingressi conducono alla navata della chiesa barocca, coperta da un soffitto ligneo intagliato da Pietro Giambelli e dove sono collocate alcune tele del medesimo Galletti raffiguranti tre episodi della vita di san Gaetano di Thiene; il mirabile soffitto \u00e8 l'unico rimasto integro a Livorno tra quelli analoghi un tempo presenti nel duomo e nella chiesa della Santissima Annunziata (distrutti durante la seconda guerra mondiale e ricostruiti in forme pi\u00f9 semplici).\nPresso l'altare maggiore si innalza uno splendido tabernacolo, opera di Giovanni Baratta e del nipote Giovanni Antonio Cybei (1752), che racchiude l'immagine sacra della \"Madonna di Montenero\" (XIV secolo). Nel transetto si trovano le statue ottocentesche di \"San Giovanni Gualberto\" e di \"San Bernardo\", opera di Temistocle Guerrazzi, fratello del celebre Francesco Domenico. La cupola \u00e8 affrescata dall'artista fiorentino Giuliano Traballesi e presenta ornati di Giuseppe Maria Terreni.\nOrgano a canne.\nNella chiesa vi \u00e8 un organo a canne della ditta Marin e Rossi progettato in collaborazione con Fernando Germani (1965) a tre tastiere e pedaliera concavo-radiale. Le canne dell'organo sono suddivise in due corpi collocati nei due transetti e sono comandate da una consolle situata sulla cantoria di destra.\nLa galleria degli ex voto.\nLungo i fianchi della chiesa si snoda la galleria degli ex voto, tra le pi\u00f9 ricche d'Italia e contenente circa 700 raffigurazioni realizzate tra l'Ottocento ed i giorni nostri. Tra gli spaccati di vita popolare di un tempo, si possono ammirare anche le tavole di Giovanni Fattori e Renato Natali.\nInoltre, tra i numerosi ex voto presenti nelle gallerie attorno al santuario ce n'\u00e8 uno particolarmente celebre e curioso: si tratta di un paio di babbucce di velluto rosso e di un corpetto tramato in oro di quelli in uso negli harem di Istanbul ai primi dell'Ottocento. Appartenevano ad una ragazza livornese (\"Ponsivinio\") che venne rapita dai turchi in mare presso Antignano e miracolosamente salvata poco tempo dopo dal fratello che era rocambolescamente riuscito a riscattarla.\nLa galleria dei Comuni.\nNegli spazi ricavati sul retro dell'abside della chiesa si apre la galleria dei Comuni, dove sono esposti gli stemmi donati dalle giunte comunali della Toscana dopo la proclamazione della Madonna di Montenero a patrona principale della Toscana.\nL'Aula Mariana.\nL'Aula Mariana, inaugurata il 25 marzo 2000, si trova alle spalle della piazza di Montenero ed \u00e8 stata realizzata con i finanziamenti provenienti dal Grande Giubileo.\nSi tratta di una vasta sala ipogea, a pianta ovale (50 x 28 metri), capace di contenere 1.200 pellegrini e coperta da un giardino pensile; il progetto si deve alla mano di Adolfo Natalini.\nEsternamente, gli elementi murari sono caratterizzati da un rivestimento in pietra che, verso la sommit\u00e0, lascia spazio ad una parete intonacata; l'interno, nel quale predomina il chiarore delle superfici, \u00e8 attualmente inagibile per molteplici problemi strutturali ed oggetto di un contenzioso tra i committenti ed il costruttore.\nIl famedio.\nSi tratta di un porticato che in origine doveva ospitare i dormitori dei pellegrini. Incompleto, fu allora ampliato e trasformato in una sorta di \"Tempio della Fama\", destinato ad ospitare le tombe dei livornesi illustri. Qui riposano ad esempio Francesco Domenico Guerrazzi, Enrico Pollastrini, Carlo Bini, Giovanni Fattori e Paolo Emilio Demi, mentre due lapidi ricordano Amedeo Modigliani e Pietro Mascagni, sepolti rispettivamente a Parigi e nel cimitero della Misericordia di Livorno.\nNello spazio del famedio si trovano anche alcune tombe dei Castelli, una ricca famiglia proveniente dall'isola di Chios, in Grecia.\nLa struttura \u00e8 stata oggetto di un restauro, conclusosi nel settembre 2021.\nLe grotte.\nLa presenza di grotte scavate nella collina retrostante al santuario \u00e8 attestata sin dai tempi antichi e in origine probabilmente sono state anche rifugio di briganti. Tuttavia, nei primi decenni del Novecento, vennero ampliate a seguito dell'interessamento di una societ\u00e0 di escavazione, che ottenne il permesso per l'estrazione del materiale lapideo. Dopo aver ospitato rifugi durante la seconda guerra mondiale, sono state completamente consolidate nel 1971 e quindi aperte ai visitatori del santuario."}
{"id": "1146363", "revid": "363629", "url": "https://it.wikipedia.org/wiki?curid=1146363", "title": "Hbv", "text": ""}
{"id": "1146366", "revid": "1318658", "url": "https://it.wikipedia.org/wiki?curid=1146366", "title": "Aroldo Bonzagni", "text": "Biografia.\nNato nel 1887 a Cento frequent\u00f2 la locale \"Scuola di Disegno e Ornato\" intitolata al concittadino Guercino sotto la direzione di Marcello Basilio Mallarini e, dietro suo suggerimento, nel 1906 si trasferisce con la madre a Milano, dove si iscrive all'Accademia di Brera sotto la guida di Cesare Tallone.\nDivenuto amico di Umberto Boccioni, firma la prima edizione del \"Manifesto dei pittori futuristi\" (1910) per poi allontanarsi dal gruppo (verr\u00e0 sostituito da Giacomo Balla).\nRivolge il suo interesse alla realt\u00e0 che osserva con una vena d'ironia. Numerosi i suoi lavori grafici, influenzati anche dalla conoscenza della rivista Ver Sacrum e dal contatto con la cultura di matrice secessionista esposta in quegli anni alla Biennale.\nDal 1910 al 1911 si dedica alla decorazione di una villa a \"San Donnino della Nizzola\", nei pressi di Modena. Nel 1912 espone a Milano nella \"Mostra della pittura e scultura rifiutata\", espone poi alla Biennale di Venezia.\nNel 1913 espone a Bergamo nella \"Mostra nazionale della caricatura\" e l'anno seguente si reca in Argentina dove espone, collabora con illustrazioni in importanti riviste ed esegue alcuni affreschi nell'ippodromo di Buenos Aires.\n&lt;br&gt;Di ritorno in patria, espone a Milano nel 1915. Negli ultimi tempi la sua arte \u00e8 sempre pi\u00f9 rivolta al mondo degli umili e dei derelitti. Durante la guerra mondiale si dedica anche ad illustrazioni di sostegno patriottico.\nMuore a Milano il 30 dicembre 1918, colpito dall'epidemia di influenza spagnola.\nA Cento gli venne dedicata nel 1959 la Galleria d'arte moderna Aroldo Bonzagni.\nNello stesso anno alcune sue opere (\"Il girovago addormentato\", \"Cavalli\", \"Veglione alla Scala\", \"Molinari, il violinista ambulante\" e \"Il cieco\") vengono esposte alla mostra \"50 anni d'arte a Milano. Dal divisionismo ad oggi\", organizzata dalla Permanente."}
{"id": "1146369", "revid": "14480", "url": "https://it.wikipedia.org/wiki?curid=1146369", "title": "Concerto Grosso per i New Trolls", "text": ""}
{"id": "1146376", "revid": "57342", "url": "https://it.wikipedia.org/wiki?curid=1146376", "title": "Maida vale", "text": ""}
{"id": "1146400", "revid": "148107", "url": "https://it.wikipedia.org/wiki?curid=1146400", "title": "Dimero dell'acqua protonato", "text": "Il dimero dell'acqua formula_1 pu\u00f2 legare uno ione &lt;chem&gt;H+&lt;/chem&gt;, formando il complesso intermolecolare \nformula_2 secondo la reazione di protonazione\nStruttura e propriet\u00e0.\nil complesso formula_2 pu\u00f2 avere due principali configurazioni geometriche a seconda della posizione del protone &lt;chem&gt;H+&lt;/chem&gt;. Se il protone \u00e8 fortemente legato ad una delle due molecole di acqua, il sistema pu\u00f2 essere considerato come il complesso intermolecolare tra &lt;chem&gt;H3O+&lt;/chem&gt; e &lt;chem&gt;H2O&lt;/chem&gt; e viene chiamato \"Eigen\" . \nSe invece protone \u00e8 condiviso in modo uguale dalle due molecole di acqua, \nla struttura \u00e8 chiamata \"Zundel\". Le due strutture possiedono differenti propriet\u00e0 di simmetria e\nla loro relativa stabilit\u00e0 \u00e8 stata stimata attorno a formula_5 a favore dell'isomero \"Zundel\" utilizzando i metodi della chimica quantistica.\nL'energia di interazione tra il dimero (H2O)2 e il dimero protonato formula_2 nel vuoto \u00e8 chiamata affinit\u00e0 protonica di formula_1\nL'affinit\u00e0 protonica sperimentale del dimero dell'acqua \u00e8 formula_9."}
{"id": "1146418", "revid": "764447", "url": "https://it.wikipedia.org/wiki?curid=1146418", "title": "Golden Iris", "text": "Golden Iris \u00e8 una nave da crociera appartenente alla compagnia israeliana Mano Maritime.\nLa nave fu costruita negli anni settanta per la Cunard Line con il nome di Cunard Princess. Nel 1995 \u00e8 stata acquistata dalla MSC Crociere e chiamata Rhapsody. Nell'aprile 2009 la MSC Crociere ha venduto la nave alla Mano Cruises."}
{"id": "1146431", "revid": "729019", "url": "https://it.wikipedia.org/wiki?curid=1146431", "title": "Longino (console 486)", "text": "Biografia.\nLongino era originario dell'Isauria. Aveva una madre di nome Lallis o Lalis, una moglie di nome Valeria e una figlia di nome Longina.\nQuando il fratello Zenone fu deposto da Basilisco e inseguito dall'esercito imperiale in Isauria (475), Longino venne catturato dal generale Illo e tenuto prigioniero per un decennio: Illo, che era stato un sostenitore di Basilisco, pass\u00f2 poi dalla parte di Zenone, che contava di controllare proprio in virt\u00f9 della prigionia di Longino. Nel 483 Zenone chiese a Illo di rilasciare Longino, ma il generale si rifiut\u00f2. Inizi\u00f2 una ribellione che lo port\u00f2 alla morte.\nUna volta liberato (485), Longino fece carriera, venendo nominato \"magister militum praesentalis\" (485) e tenendo per due volte il consolato (486 e 490). Condusse una campagna militare contro gli Tzani e munific\u00f2 il popolo di Costantinopoli dando quattro nuovi danzatori alle fazioni del circo, per sostituire quelli invecchiati.\nAlla morte di Zenone (491), Longino era uno dei possibili candidati alla successione, ma la sua origine isaurica, che aveva gi\u00e0 causato problemi a Zenone, lo sfavor\u00ec: Ariadne, la vedova di Zenone incaricata di selezionare il successore di Zenone, opt\u00f2 per Anastasio, un anziano ufficiale.\nLongino allora istig\u00f2 una rivolta in Isauria, nota come Guerra isaurica: Anastasio lo obblig\u00f2 a prendere i voti e lo mand\u00f2 in esilio in Tebaide, sconfiggendo poi l'esercito ribelle (492) guidato da Longino di Cardala e sedando definitivamente la rivolta sei anni dopo, con la morte dell'ultimo capo dei rivoltosi, Longino di Selino.\nLongino mor\u00ec di fame dopo otto anni di esilio; alla notizia della sua morte, Lallis, Valeria e Longina si ritirarono in un santuario a Brochthi, in Bitinia, dove vissero a lungo di elemosina."}
{"id": "1146433", "revid": "139409", "url": "https://it.wikipedia.org/wiki?curid=1146433", "title": "Scott La Faro", "text": ""}
{"id": "1146434", "revid": "281779", "url": "https://it.wikipedia.org/wiki?curid=1146434", "title": "DIN A1", "text": ""}
{"id": "1146438", "revid": "281779", "url": "https://it.wikipedia.org/wiki?curid=1146438", "title": "DIN A2", "text": ""}
{"id": "1146448", "revid": "438678", "url": "https://it.wikipedia.org/wiki?curid=1146448", "title": "Poliritmia", "text": "Nella teoria musicale, la poliritmia in musica consiste nell'impiego simultaneo di ritmi diversi tra le voci di una composizione e si differenzia dal semplice impiego di gruppi irregolari (es. terzine) in una sola voce che produce soltanto una diversione melodica. Una poliritmia, per essere detta tale, richiede che l'impiego simultaneo dei ritmi nelle diverse parti produca una ricchezza di variet\u00e0 ritmica, piuttosto che semplicemente melodica.\nGli esempi pi\u00f9 frequenti di poliritmia coinvolgono ritmi pari e dispari o comunque non multipli della stessa unit\u00e0 temporale, in modo da ottenere figure ritmiche diverse da quelle gi\u00e0 presenti in ognuno dei ritmi presi singolarmente.\nUna comune poliritmia \u00e8 il \"tre contro due\" (3:2) corrispondente all'esecuzione simultanea di terzine e duine, rappresentato in figura. Analogamente possono essere costruite poliritmie 3:4, 5:4, 7:4. All'ascolto esse suonano come segue:\nImpiegata occasionalmente in ogni ambito musicale, la poliritmia \u00e8 stata per\u00f2 usata estensivamente da alcune tradizioni musicali popolari, soprattutto in quelle Africane (soprattutto per quello che riguarda la musica per percussioni). Da queste, la poliritmia ha trovato spazio anche in ambiti musicali pi\u00f9 moderni quali jazz, jazz-fusion, musica latina, math rock e progressive metal. In ambito rock e metal, gruppi come i Meshuggah hanno sovrapposto tempi dispari particolarmente insoliti (9/16 - 13/16 - 17/16 - 27/16 ecc..) su una base ritmica ostinata in 4/4."}
{"id": "1146449", "revid": "281779", "url": "https://it.wikipedia.org/wiki?curid=1146449", "title": "DIN A3", "text": ""}
