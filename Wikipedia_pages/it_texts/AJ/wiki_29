{"id": "1117074", "revid": "2216110", "url": "https://it.wikipedia.org/wiki?curid=1117074", "title": "Ciclo economico", "text": "In macroeconomia il ciclo economico \u00e8 l'alternanza di fasi caratterizzate da una diversa intensit\u00e0 dell'attivit\u00e0 economica di un paese o di un gruppo di paesi economicamente collegati.\nDescrizione.\nFasi del ciclo economico.\nFino ai primi decenni del XX secolo, il principale indicatore del ciclo era il livello dei prezzi, che subiva forti oscillazioni. Successivamente \u00e8 iniziata una fase, che ancora dura, in cui il livello dei prezzi mostra un andamento continuamente crescente; l'attenzione si \u00e8 quindi spostata sui livelli della produzione e dell'occupazione e, una volta definiti, dopo la seconda guerra mondiale, standard internazionali di contabilit\u00e0 nazionale, si \u00e9 iniziata ad usare la variazione del PIL come principale indicatore.\nNei cicli economici vengono individuate le seguenti fasi:\nQuanto alla durata delle fasi, si sono individuati tre modelli principali:\nPi\u00f9 incerta l'individuazione di cicli successivi, per la scomparsa delle ampie fluttuazioni dei prezzi che avevano caratterizzato i cicli precedenti e per la diffusione di politiche anticicliche di tipo keynesiano.\nTeorie del ciclo economico.\nGli economisti classici non avevano elaborato una teoria del ciclo economico, anche perch\u00e9, essendo d'accordo con la legge di Say, detta legge degli sbocchi, ritenevano che il mercato fosse in grado di garantire l'equilibrio tra domanda e offerta poich\u00e9 era l'offerta a determinare la domanda dei beni. Solo Malthus aveva sottolineato che poteva verificarsi un non completo assorbimento del prodotto sul mercato con la conseguenza della creazione di giacenza dei beni invenduti (Malthus aveva osservato che a causa del risparmio la domanda pu\u00f2 essere inferiore alla produzione).\nVere e proprie teorie del ciclo si hanno solo dopo il lavoro di Cl\u00e9ment Juglar, che aveva individuato un ciclo della durata media di 9 anni caratterizzato dall'espansione del credito e dalla riduzione delle riserve bancarie nelle fasi di ripresa e di prosperit\u00e0, dall'andamento opposto nelle fasi di recessione e depressione.\nIn una prima fase, le teorie del ciclo miravano soprattutto ad individuare strumenti monetari in grado di contenere le ampie oscillazioni dei prezzi o almeno di mitigare i loro effetti. Successivamente, l'obiettivo \u00e8 diventato quello di prolungare il pi\u00f9 possibile le fasi di espansione e ridurre quelle di contrazione, sostenendo la produzione e l'occupazione.\nTeorie climatiche.\nWilliam Stanley Jevons - uno dei padri del marginalismo insieme a Carl Menger ed a L\u00e9on Walras - credette di individuare le origini delle fluttuazioni economiche studiate da Juglar nel ciclo delle macchie solari, che ha una periodicit\u00e0 analoga; riteneva che le macchie solari, per via del loro effetto sul clima, influenzassero i raccolti e, quindi, il prezzo del grano. Al tempo stesso, rilevava gli effetti negativi delle oscillazioni dei prezzi sui pagamenti differiti e ripropose il \"Tabular Standard\" (proposto da Loewe e Scrope all'inizio del XIX secolo): un indice dei prezzi che consentisse di rettificare il valore nominale dei pagamenti alla scadenza.\nSuccessivamente, teorie analoghe sono state proposte nel 1914 da Henry Ludwell Moore, il quale ipotizz\u00f2 l'influenza delle condizioni meteorologiche sul prezzo del cotone, e negli anni 1930 da Johan Henryk \u00c5kerman che tent\u00f2 di studiare l'interazione di cicli climatici di diversa lunghezza.\nTeorie monetarie.\nAlfred Marshall non elabor\u00f2 una teoria del ciclo, ma rilev\u00f2 come Jevons gli effetti negativi delle oscillazioni dei prezzi sui pagamenti differiti (comprese le cedole dei titoli pubblici) e sul tasso d'interesse; come Jevons, ripropose il \"Tabular Standard\".\nIrving Fisher, prendendo le mosse da Marshall, distinse tra tasso d'interesse \"nominale\" e tasso d'interesse \"reale\", legati dalla relazione:\nin cui rr \u00e8 il tasso d'interesse reale, rn il tasso d'interesse nominale e \u03c0 il tasso di inflazione.\nSecondo Fisher, il tasso nominale non si adegua mai pienamente al tasso reale; quando i prezzi salgono, quale che ne sia il motivo, il tasso d'interesse reale risulta minore di quello nominale; per mantenere invariato il tasso reale, le banche dovrebbero aumentare i tassi praticati e in realt\u00e0 lo fanno gradualmente, ma mai in misura completa. Le imprese hanno quindi convenienza ad indebitarsi sempre pi\u00f9; tuttavia, quando provano a rinnovare i loro prestiti allo stesso tasso a cui li avevano contratti, le banche hanno aumentato ancora i tassi; si trovano quindi in difficolt\u00e0 ed alcune falliscono. Si ha cos\u00ec una crisi di fiducia ed i clienti delle banche iniziano a ritirare i loro depositi. Le banche reagiscono alzando ancora i tassi d'interesse, ma alcune falliscono. Si avvia cos\u00ec un processo di contrazione del credito, di minore attivit\u00e0 produttiva e di calo dei prezzi, quindi un processo inverso. Anche in questo caso, tuttavia, le banche non riducono il tasso d'interesse in misura sufficiente, rendendo pi\u00f9 oneroso l'indebitamento e creando ulteriori difficolt\u00e0 per le imprese. Fisher riteneva pertanto essenziale una migliore conoscenza delle variazioni dei prezzi e dette notevoli contributi alla teoria dei numeri indice. Propose anche un sistema monetario tale da contrastare le variazioni dei prezzi, detto \"dollaro compensato\", e basato su un paniere di merci: il contenuto in oro del dollaro sarebbe cambiato in proporzione inversa al livello dei prezzi calcolato sui beni del paniere.\nKnut Wicksell aveva invece sostenuto la necessit\u00e0 di distinguere tra un tasso d'interesse \"naturale\", equivalente al saggio di profitto, e il tasso di interesse \"monetario\", affermando che se il tasso monetario praticato dalle banche risulta inferiore al tasso naturale, le imprese hanno convenienza ad indebitarsi e si ha un aumento del livello dei prezzi. In teoria il processo potrebbe continuare indefinitamente (il cosiddetto \"processo cumulativo\" di Wicksell), in quanto l'aumento dei prezzi a sua volta favorisce l'indebitamento, anche se, in realt\u00e0, l'aumento della circolazione monetaria induce prima o poi le banche ad aumentare i tassi. Quella di Wicksell non era una teoria del ciclo, ma il fondamento di una proposta per contenere l'ampiezza delle oscillazioni cicliche; a tale scopo, le banche avrebbero dovuto abbassare i tassi in caso di prezzi calanti, alzarli in caso di prezzi crescenti. Le sue considerazioni, tuttavia, influenzarono molti economisti.\nRalph George Hawtrey, in particolare, si bas\u00f2 sul processo cumulativo di Wicksell per sostenere che, quando le banche concedono prestiti a tassi di interesse bassi, i commercianti all'ingrosso aumentano le scorte, acquistate mediante credito bancario. Ci\u00f2 stimola la produzione e gli investimenti. Ma l'espansione del credito riduce le riserve bancarie e le banche tornano ad elevare il tasso di interesse riducendo l'acquisto di scorte, l'attivit\u00e0 produttiva e gli investimenti. In tal modo si ricostituiscono le riserve creditizie causando l'inversione del ciclo e l'avvio di una fase di espansione.\nRientrano nelle teorie monetarie anche alcune delle prime opere di John Maynard Keynes. Ne \"La riforma monetaria\" sostenne la necessit\u00e0 di tendere alla stabilit\u00e0 dei prezzi interni mediante una politica monetaria che agisse sia sulla quantit\u00e0 di moneta (mediante acquisti e vendite di titoli da parte della Banca centrale), sia e soprattutto sulla percentuale di reddito che gli individui detengono in forma liquida (mediante il tasso d'interesse: bassi tassi, quindi un facile accesso al credito, riducono la necessit\u00e0 di detenere scorte liquide, e viceversa). Nel \"Trattato sulla moneta\" osserv\u00f2 che le decisioni di risparmio e di investimento sono prese da persone diverse e, quindi, possono non coincidere; vedeva in una manovra del tasso di interesse il modo migliore per assicurare l'uguaglianza, ovvero per sostenere gli investimenti.\nTeorie della sproporzione.\nKarl Marx, negli appunti preparatori (i Grundrisse), spieg\u00f2 che le crisi sono insieme crisi di sovra-produzione, sottoconsumo, sovrainvestimento, sovracapacit\u00e0, sproporzione, domanda, saggio del profitto. Tuttavia non aveva una vera teoria del ciclo, in quanto riteneva che le crisi fossero il sintomo del progressivo esaurirsi, non automatico, del capitalismo. I suoi schemi di riproduzione (II libro del Capitale), basati sulla distinzione tra la produzione di mezzi di produzione e quella di beni di consumo, influenzarono molte teorie del ciclo. In particolare, per il tramite di Tugan-Baranovsky e di Spiethoff, influenzarono la teoria \"austriaca\" di Friedrich Hayek.\nMikhail Ivanovich Tugan-Baranovsky si bas\u00f2 sugli schemi di riproduzione di Marx per sostenere che le crisi non sono il sintomo di un progressivo avvicinarsi del capitalismo alla sua estinzione, ma solo il manifestarsi ed il ricomporsi ciclico di squilibri tra diversi settori produttivi. In particolare, un eccesso di credito bancario induce un aumento degli investimenti in capitale fisso e, con essi, una fase espansiva di tutta l'economia. Tale fase prosegue fino a che l'espansione del credito si arresta; a quel punto, le imprese che producono beni capitale si trovano in difficolt\u00e0 (il settore dei mezzi di produzione risulta essersi sviluppato troppo) e falliscono, dando inizio ad una contrazione che coinvolge tutta l'economia. Nella fase recessiva, peraltro, coloro che percepiscono redditi fissi si giovano della caduta dei prezzi e possono cos\u00ec risparmiare ed aumentare i loro depositi nelle banche; le banche, quindi, arrivano prima o poi a poter essere pi\u00f9 larghe nella gestione del credito, dando inizio ad una nuova fase espansiva.\nArthur Spiethoff riprese la teoria di Tugan-Baranovsky, aggiungendo che la fase espansiva non si basa solo sulla disponibilit\u00e0 della banche a concedere credito, ma anche e soprattutto sulla domanda di credito che proviene dalle imprese a seguito di innovazioni tecnologiche o dell'apertura di nuovi mercati. Oltre ad Hayek, il lavoro di Spiethoff influenz\u00f2 anche Schumpeter.\nTeoria schumpeteriana.\nTeoria dello sviluppo economico.\nNella \"Teoria dello sviluppo economico\", Schumpeter si propose di integrare la teoria \"statica\" dell'equilibrio economico generale di Walras\u2014interpretata alla luce del principio di imputazione di Menger e della posizione di B\u00f6hm-Bawerk secondo cui gli unici fattori produttivi originari sono la terra e il lavoro\u2014con una teoria dinamica che renda conto, insieme, dei cicli e dello sviluppo. Nella sua teoria dinamica Schumpeter fu influenzato da Spiethoff, ma sostitu\u00ec al semplice apparire di nuove opportunit\u00e0, quali invenzioni o apertura di nuovi mercati, il ruolo attivo dell'imprenditore capace di sfruttarle.\nIn una situazione di equilibrio, i prezzi di tutti i prodotti sono uguali ai prezzi dei servizi del lavoro e della terra in essi contenuti e tutti i redditi si risolvono i salari e rendite. Non esistono risparmi n\u00e9 interesse, non vi sono imprenditori n\u00e9 capitalisti, la moneta \u00e8 solo un velo e non vi sono crisi. Vi \u00e8 semplicemente la continua ripetizione di scelte ormai consolidate dall'esperienza.\nBen altra la situazione nello sviluppo economico. Interviene qui la figura dell\"imprenditore\", che attua diverse combinazioni delle forze produttive per produrre un nuovo bene, per introdurre un nuovo metodo di produzione, per sfruttare l'apertura di un nuovo mercato o la conquista di una nuova fonte di approvvigionamento di materie prime e di semilavorati, per attuare una riorganizzazione di una qualsiasi industria.\nNel far ci\u00f2, essendo il sistema in equilibrio, ha bisogno di sottrarre i mezzi di produzione di cui ha bisogno alle imprese esistenti, per fondare accanto ed in concorrenza con esse la sua nuova impresa. Intervengono quindi altre figure ed altre categorie economiche: l'imprenditore si avvale dei mezzi di pagamento creati dal \"banchiere\" (sono questi, non beni reali, ci\u00f2 che secondo Schumpeter costituiscono il \"capitale\"), pagando un \"interesse\"; pu\u00f2 pagare un interesse in quanto la nuova combinazione produttiva gli consente di lucrare un \"profitto\".\nLa domanda di servizi produttivi ne fa aumentare il prezzo; si ha quindi una sorta di inflazione da credito, in quanto il potere d'acquisto creato dal banchiere ed utilizzato dall'imprenditore non \u00e8 orientato tanto a beni presenti, quanto piuttosto a beni futuri. Quando per\u00f2 i nuovi beni sono sul mercato, si ristabilisce il parallelismo tra flusso di moneta e flusso di beni e l'inflazione viene eliminata; si ha anzi una diminuzione del livello dei prezzi.\nTale dinamica \u00e8 enfatizzata da fenomeni di imitazione. L'imprenditore, per attuare l'innovazione, deve rimuovere ostacoli, consentendo cos\u00ec ad altri di seguire il suo esempio. Si ha quindi la comparsa di imprenditori \u00aba gruppi\u00bb, ad ondate successive; ci\u00f2 spiega, secondo Schumpeter, perch\u00e9 i sintomi delle fasi espansive dei cicli sono l'aumento degli\ninvestimenti di capitale, il consumo di ferro, la comparsa di nuovo potere creditizio e l'aumento dei prezzi. Anche i nuovi prodotti giungono \u00abin massa\u00bb, facendo concorrenza a quelli vecchi e mettendo in difficolt\u00e0 le vecchie imprese; la nuova massa di prodotti, insieme al rimborso dei prestiti contratti dagli imprenditori, determina una caduta dei prezzi e pone fine all'espansione provocando una depressione, eventualmente una vera e propria crisi.\nSchumpeter distingueva nettamente tra le normali depressioni e crisi anormali. Le depressioni sono normali in quanto servono a sgombrare il campo da imprese ormai obsolete, sono brevi, si traducono in un ritorno all'equilibrio e non sono cos\u00ec nere come sembra (le variazioni dei redditi e dei prezzi sono contenute in pochi punti percentuali). Le crisi sono invece caratterizzate da panico, fallimenti, incrinature nel sistema creditizio che non sono necessariamente presenti in una depressione, ma possono aggravarla. Schumpeter proponeva quindi una politica selettiva del credito, che lasciasse a se stesse le imprese obsolete e sostenesse invece quelle minacciate solo dalle esasperazioni delle crisi.\nSchumpeter riteneva inoltre che fosse in atto un cambiamento epocale dal capitalismo concorrenziale al capitalismo \"trustificato\", ad un capitalismo caratterizzato da imprese di notevoli dimensioni. Riteneva che le innovazioni potessero essere attuate da esse senza necessit\u00e0 di creare nuove imprese e, grazie all'autofinanziamento ed all'accesso diretto ai mercati monetari, con minor ricorso al credito bancario; riteneva quindi che si sarebbero avuti in futuro (scriveva nel 1911) cicli economici di minore ampiezza insieme ad un continuo calo dei prezzi.\nCicli economici.\nEntrambe le previsioni si rivelarono sbagliate; in particolare, la grande crisi del 1929 risult\u00f2 profonda e di lunga durata.\nNella sua opera sui \"Cicli economici\" (1939), Schumpeter tent\u00f2 di individuare nella storia economica le diverse fasi dei cicli di Kitchin, Juglar e Kondratiev. Quanto alla crisi del '29, vi vide la simultanea caduta di tutti e tre e ne interpret\u00f2 la gravit\u00e0 sostenendo che la \"trustificazione\" era appena agli inizi.\nNeanche i tre cicli, tuttavia, riuscivano a spiegare l'effettivo andamento della crisi. Si era infatti registrata una ripresa nel 1933-1934 che, interpretata alla luce del ciclo di Juglar, avrebbe dovuto dare inizio ad un ciclo di almeno 7 anni, ma vi fu invece una nuova crisi nel 1937-1938. Schumpeter attribu\u00ec la mancata ripresa a misure politiche \u00abostili al capitalismo\u00bb; si tratta di una tesi, poi sviluppata pi\u00f9 ampiamente in \"Capitalismo, socialismo e democrazia\", secondo cui \u00abil capitalismo produce, nel suo stesso svolgersi, un'atmosfera sociale - un codice morale, se il lettore preferisce - ostile ad esso; e quest'atmosfera, a sua volta, produce politiche che non permettono ad esso di funzionare\u00bb.\nTeoria austriaca.\nLa teoria del ciclo di Friedrich Hayek considera la transizione tra due stati, entrambi di equilibrio e il secondo dei quali caratterizzato da una maggior produzione di mezzi di produzione, delineando due ipotesi:\nDa ci\u00f2 Hayek deduceva la necessit\u00e0 di mantenere costante l'offerta di moneta, o almeno di limitare l'erogazione del credito in caso di aumento della produzione e, soprattutto, di non ricorrere a politiche inflazionistiche in caso di depressione.\nTeoria del sottoconsumo.\nL'idea di Malthus circa gli effetti negativi del risparmio venne ripresa alla fine del XIX secolo dall'inglese John Atkinson Hobson.\nSecondo Hobson, durante le fasi espansive del ciclo crescono sia i redditi che i consumi, ma questi in misura minore. Si ha cos\u00ec un incremento del risparmio, che d\u00e0 luogo a maggiori investimenti. Tuttavia, poich\u00e9 i consumi sono cresciuti meno della capacit\u00e0 produttiva, si ha un eccesso di offerta. Ne seguono una contrazione della produzione ed una diminuzione del reddito; la proporzione del consumo sul reddito quindi sale, fino a che si ha un nuovo equilibrio tra domanda e offerta e inizia una fase di ripresa.\nGli americani William Trufant Foster e Waddill Catchings hanno poi argomentato, negli anni 1920, che durante la realizzazione di un progetto di investimento si ha un aumento del reddito per i salari pagati ai lavoratori coinvolti nel progetto; tuttavia, quando il progetto termina e non vengono pi\u00f9 pagati i relativi salari, si hanno insieme un aumento della produzione ed una diminuzione del reddito. Un'espansione del credito pu\u00f2 risultare inefficace, perch\u00e9 da un lato ne beneficiano soprattutto i produttori, e questo conduce ad un ulteriore aumento della capacit\u00e0 produttiva, dall'altro possono verificarsi fenomeni di tesoreggiamento che deprimono ulteriormente i consumi. Ritenevano quindi necessario che lo Stato finanziasse opere pubbliche e che attuasse politiche di sostegno al reddito dei consumatori.\nTeoria keynesiana.\nSecondo Keynes non vi \u00e8 diretta connessione tra risparmi e investimenti (come in Hobson), in quanto le decisioni di risparmiare vengono prese dai consumatori in funzione del loro reddito, mentre le decisioni di investimento sono prese dagli imprenditori sulla base delle aspettative di profitto e del tasso di interesse.\nI tre fattori che influenzano in generale il livello della produzione e dell'occupazione sono, per Keynes, la propensione al consumo, la preferenza per la liquidit\u00e0 e l'efficienza marginale del capitale. Le fluttuazioni economiche vanno spiegate, secondo Keynes, soprattutto con quelle dell'efficienza marginale del capitale, ovvero con le fluttuazioni della redditivit\u00e0 attesa da un progetto di investimento.\nLa fase espansiva del ciclo \u00e8 caratterizzata da \u00abaspettative ottimistiche sul reddito futuro dei beni capitali, abbastanza forti da compensare la loro crescente abbondanza e i loro crescenti costi di produzione, e forse anche un aumento del tasso di interesse\u00bb. L'espansione dell'attivit\u00e0 produttiva, infatti, si autoalimenta grazie al meccanismo del moltiplicatore. Quando poi subentra qualche delusione e le aspettative peggiorano, si arriva ad un aumento della preferenza per la liquidit\u00e0. Pu\u00f2 aversi cos\u00ec una depressione anche lunga.\nLa depressione pu\u00f2 durare tanto quanto necessario perch\u00e9 il logorio e l'invecchiamento dei beni capitale ne provochi una tale scarsit\u00e0 da riaumentare l'efficienza marginale del capitale. Per questo motivo Keynes ritiene necessaria una \u00absocializzazione di una certa ampiezza dell'investimento\u00bb, senza arrivare alla propriet\u00e0 pubblica dei mezzi di produzione, ma nell'ambito di una collaborazione con l'iniziativa privata.\nCos\u00ec come precisa la differenza tra le proprie tesi e quelle di Hobson, Keynes chiarisce pure che non intende riproporre una teoria del sovrainvestimento indotto da un tasso d'interesse troppo basso, ancor meno un rimedio consistente in un aumento del tasso d'interesse. Non si ha, infatti, sovrainvestimento in senso fisico (sovrabbondanza di beni capitali), ma piuttosto un eccesso di fiducia, che fa sopravvalutare il rendimento degli investimenti. Al tempo stesso, la delusione provocata dall'insuccesso di alcuni investimenti genera poi un \u00abeccesso di pessimismo\u00bb che porta a sottovalutare quel rendimento.\nKeynes porta ad esempio la crisi del 1929.\nAmmette d'altra parte, la possibilit\u00e0 di un sovrainvestimento in senso stretto (nota che \u00abnon si \u00e8 mai verificato finora\u00bb, ma potrebbe verificarsi in paesi ricchi come la Gran Bretagna e gli Stati Uniti). In tal caso, per\u00f2, la soluzione non sarebbe l'aumento del tasso d'interesse, ma piuttosto un sostegno al consumo come sostenuto dalle teorie del sottoconsumo.\nTeoria neokeynesiana.\nLa teoria neokeynesiana considera il fatto che l'aumento dei consumi, generato dalla crescita della domanda aggregata, provoca un aumento pi\u00f9 che proporzionale della domanda di mezzi di produzione necessari per soddisfare la crescita della domanda (effetto acceleratore degli investimenti). Secondo il modello neokeynesiano la fase di prosperit\u00e0 viene raggiunta pi\u00f9 rapidamente rispetto al modello del moltiplicatore perch\u00e9 maggiore \u00e8 l'investimento e quindi la domanda aggregata cresce pi\u00f9 rapidamente. Naturalmente se la domanda di beni di consumo diminuisce, la crisi, secondo il modello neokeynesiano, si aggrava molto pi\u00f9 velocemente rispetto al modello di Keynes.\nHicks ha evidenziato che l'attivit\u00e0 produttiva non pu\u00f2 variare oltre certi limiti: il limite inferiore del ciclo \u00e8 rappresentato dal livello minimo di investimento che viene sempre realizzato (ad esempio spesa pubblica per la manutenzione delle infrastrutture) e quindi un reddito minimo viene mantenuto; il limite superiore \u00e8 costituito dal massimo sfruttamento dei fattori produttivi disponibili."}
{"id": "1117076", "revid": "123986029", "url": "https://it.wikipedia.org/wiki?curid=1117076", "title": "Federico Scian\u00f2", "text": "\u00c8 stato direttore di Rai Educational.\nBiografia.\nCompie i suoi studi a Firenze dove si laurea in Legge. Inizia il suo lavoro di giornalista presso Il Giornale del Mattino di Firenze e in seguito presso l'Avvenire d'Italia di Bologna: per queste testate \u00e8 Capo dei servizi esteri, inviato speciale in Spagna ed in Grecia durante il regime dei \"Colonnelli\". Dalla fine degli anni sessanta si occupa di politica internazionale. Vince nel 1975 la 24\u00aa edizione del premio Saint Vincent e, negli anni del terrorismo fino al 1987, \u00e8 caporedattore della sede Rai di Torino.\nDal 1989 al 1992, per il Tg1 e per il Giornale Radio, \u00e8 inviato speciale in Estremo Oriente. Editorialista politico per il TG1 dal 1993 al 1994 con la rubrica \"Il Punto\". Dal 1996 al 1999 \u00e8 Direttore di Rai Educational.\nDal novembre 1997, \u00e8 docente di Etica e Deontologia professionale della comunicazione presso l'universit\u00e0 LUMSA di Roma.\nIl 13 gennaio 1998, inaugura a Teramo la facolt\u00e0 di Scienze della Comunicazione e di l\u00ec a poco, far\u00e0 parte del Comitato promotore dell'Enciclopedia Multimediale delle Scienze Filosofiche. Nello stesso anno \u00e8 tra i vincitori dell'VIII edizione del premio di narrativa-poesia-saggistica \"Orient Express\". Presiede poi, al Salone del libro, il premio Grinzane Cavour della provincia di Torino.\nDal luglio del 1999 collabora ancora con il Tg1, curando gli editoriali e la rassegna stampa della notte. Nell'anno in cui muore (il 2001) \u00e8 docente alla Scuola di Specializzazione dell'Universit\u00e0 di Tor Vergata in Analisi e gestione della comunicazione.\nSvolge anche attivit\u00e0 politica nella Democrazia Cristiana essendo, in giovane et\u00e0, consigliere comunale a Figline Valdarno e successivamente a Firenze, collaborando con Giorgio La Pira e Nicola Pistelli. Alle elezioni politiche del 1994 \u00e8 candidato alla Camera in un collegio uninominale per lo schieramento centrista del Patto per l'Italia senza tuttavia risultare eletto.\nMuore il 3 febbraio 2001, all'et\u00e0 di 63 anni, durante la visita alla missione del P.I.M.E. (Pontificio Istituto Missioni Estere) a Nioaque nel Mato Grosso del Sud.\nAutore di diversi saggi e libri."}
{"id": "1117079", "revid": "125236546", "url": "https://it.wikipedia.org/wiki?curid=1117079", "title": "Harley Quinn", "text": "Harley Quinn, il cui vero nome \u00e8 Harleen Frances Quinzel, \u00e8 un personaggio immaginario creato da Paul Dini e Bruce Timm per la serie televisiva animata \"Batman\", in cui compare per la prima volta l'11 settembre 1992 nell'episodio \"Un piccolo favore\" della prima stagione. Nel febbraio 1994 compare per la prima volta anche nei fumetti, in ' (\"The Batman Adventures: Mad Love\") della serie \"Le avventure di Batman\". Dall'ottobre 1999 \u00e8 stata integrata anche nella \"continuity\" dei fumetti DC Comics comparendo per la prima volta in \"Batman: Harley Quinn\", ambientata durante la saga '.\nPaul Dini ide\u00f2 il personaggio dopo avere visto l'attrice Arleen Sorkin vestita da pagliaccio in una sequenza, ambientata in un sogno, della soap opera \"Il tempo della nostra vita\"; fu poi proprio la Sorkin a doppiare per la prima volta Harley. Concepita come spalla e fidanzata del Joker nella serie, nel fumetto \"Amore folle\" si scopre che lo ha incontrato mentre lavorava come psichiatra al manicomio Arkham Asylum, in cui Joker era un paziente. Innamoratasi di lui, decide di liberarlo per poterlo seguire nelle sue attivit\u00e0 criminali.\nIl personaggio \u00e8 stato originariamente doppiato da Arleen Sorkin nel DC Animated Universe (in \"Batman\", \"Superman\", \"Batman - Cavaliere della notte\", \"Gotham Girls\" e \"Justice League\") e in altri media (\"Batman of the Future - Il ritorno del Joker\" e \"\"). Da allora, \u00e8 stato anche doppiato da Hynden Walch, Tara Strong e Melissa Rauch nei DC Universe Animated Original Movies e nei vari videogiochi. Nella serie televisiva \"Birds of Prey\" \u00e8 stata interpretata dall'attrice Mia Sara.\nNegli anni il personaggio ha acquistato una grande popolarit\u00e0, tanto che il fumettista Jim Lee l'ha definita il quarto pilastro della DC Comics, dopo Batman, Superman e Wonder Woman. \"IGN\" l'ha classificata al 45\u00ba posto nella lista dei migliori cattivi dei fumetti. In inglese il suo nome suona come \"harlequin\", ovvero Arlecchino, e nelle sue prime uscite italiane in \"Le avventure di Batman\" (edizioni Play Press) veniva chiamata Arlecchina.\nNel 2016 Harley Quinn ha esordito al cinema nel film \"Suicide Squad\", in cui \u00e8 interpretata da Margot Robbie. Nel 2020 \u00e8 uscito \"Birds of Prey e la fantasmagorica rinascita di Harley Quinn\", sempre con protagonista Margot Robbie.\nAspetto.\nHarley \u00e8 una giovane donna con gli occhi azzurri, ha un bel viso, truccata di vari colori e capelli biondi legati in due codini ai lati della testa. La sua avvenenza \u00e8 caratterizzata anche da un fisico snello e atletico. L'abbigliamento tipico del personaggio consiste in un costume da giullare rosso e nero, un passamontagna con campanelli e una maschera nera, anche se negli anni Harley ha avuto abbigliamenti totalmente differenti. Ispirandosi a un gioco di carte, \u00e8 la regina dei quadri.\nIn ' e ' presenta due \"look\" differenti: in entrambi indossa un completo in pelle, rosso e nero, che richiama in parte il suo \"look\" classico, che, per\u00f2, in \"Batman: Arkham Asylum\" \u00e8 coperto da un costume da infermiera rosso e viola scuro. In \"Batman: Arkham City\" non indossa la sua maschera e in entrambe le versioni non il tradizionale copricapo. Nel DLC di Arkham City \"La Vendetta di Harley Quinn\" Harley indossa un completo simile al precedente ma per la maggior parte nero (capelli inclusi) perch\u00e9 \u00e8 in lutto per la morte del suo amato Joker. In \"\" viene proposto un \"look\" molto pi\u00f9 moderno mentre nel DLC \"Batgirl: A Matter of Family\" (ambientato anni prima di \"Arkham Asylum\") ha il suo \"look\" classico.\nNel film \"Suicide Squad\" l'aspetto di Harley cambia totalmente: i codini ai lati della testa rimangono, ma diventano uno rosa e uno azzurro, ha un cuoricino sotto l'occhio destro, porta sempre con s\u00e9 una mazza da baseball e indossa una maglietta un po' corta a mezze maniche rosse e con la scritta \"Daddy's Lil Monster\", con sopra un giubbotto blu e rosso, calze a rete, pantaloncini rossi e blu, scarpe sportive con i tacchi alti e bracciali borchiati. La differenza sostanziale, per\u00f2, sta nel fatto che Harley, per mostrare il suo amore sincero verso Joker, si getta volontariamente nei rifiuti tossici della stessa fabbrica dove Joker ebbe l'incidente che lo cambi\u00f2. Harley ne esce infine trasformata, mostrando la stessa pelle sbiancata di Joker, ma a differenza dei capelli verdi essa li ha di platino. Gli occhi diventano un misto tra l'azzurro e il verde.\nBiografia del personaggio.\nHarleen Frances Quinzel ottiene una borsa di studio in medicina/scienze umane e si iscrive a una facolt\u00e0 di psichiatria, conseguendo la laurea. Ottiene poi un posto come psichiatra dell'Arkham Asylum, il manicomio criminale di Gotham City. Desiderosa di intervistare il Joker, che quotidianamente le fa avere un fiore nel suo studio, fa di tutto per incontrarlo e, quando finalmente ci riesce, ne rimane sedotta. Il criminale rappresenta per lei una vera ossessione; non a caso la storia che la rende celebre si intitola \"\". Una notte la donna decide finalmente di dichiararsi, liberando il criminale dalla sua cella e fuggendo con lui, ma quando Joker l'abbandona capisce di essere stata solo sfruttata. Successivamente i due si riuniscono, lavorando spesso assieme e separandosi altrettanto spesso. A ogni loro incontro Joker le ripete \u00abnon cercare di capirmi [...] impazziresti nel preciso istante in cui tenteresti di farlo\u00bb.\nHarley instaura anche un buon rapporto con Poison Ivy, diventando amiche e talvolta anche amanti. In alcune occasioni Batman chiede il suo aiuto per alcune indagini (riguardanti Joker e, in un'occasione, Ivy). Viene inoltre reclutata da Amanda Waller nella Suicide Squad, una banda di criminali controllata dal Governo degli USA che dovrebbero essere in grado di fermare calamit\u00e0 che gli eroi non possono.\nStoria nel DC Animated Universe.\n\"Batman\" (serie animata).\nCreazione e introduzione.\nLa prima apparizione in assoluto di Harley Quinn risale all'11 settembre 1992, nel ventiduesimo episodio della serie animata \"Batman\", \"Un piccolo favore\" (\"Joker's Favor\"). Paul Dini, uno degli scrittori della serie \"Batman\" e di molte altre opere sul Cavaliere Oscuro, ha creato il personaggio per dare una spalla femminile al Joker. Lo sceneggiatore \u00e8 stato ispirato da Arleen Sorkin, attrice della soap opera \"Il tempo della nostra vita\", in cui compare in una sequenza onirica con un costume da giullare. Essendo amico di Arleen Sorkin dai tempi del college, che dar\u00e0 voce al personaggio nella serie e in altri media, ha inserito aspetti della sua personalit\u00e0 in Harley Quinn. Il personaggio \u00e8 stato ispirato anche da un'amica comune femminile con cui avevano una \"relazione tempestosa (ma non violenta)\", secondo Timm. Nella versione italiana della serie Harley \u00e8 doppiata sia da Marcella Silvestri che da Alessandra Karpoff.\nNel primo episodio in cui compare il personaggio, gi\u00e0 criminale, si presenta come scagnozza e fidanzata criminale dello psicopatico Joker. Harley aiuta Joker nel compiere un attentato alla vita di James Gordon, piazzando una bomba a un banchetto in suo onore. La sua parte del piano consisteva nel consegnare un'enorme torta alla cerimonia vestita da poliziotta. Mentre cerca di fuggire, Batman riesce ad ammanettarla. Dopo questo episodio comincer\u00e0 ad apparire sempre al fianco di Joker. In \"I pesci che ridono\", seconda apparizione del personaggio, cerca di assassinare due funzionari pubblici. Si rende responsabile di avere somministrato a G. Carl Francis, direttore dell'ufficio copyright di Gotham, una sostanza chimica che lo avrebbe ucciso se esposto ancora al prodotto. Cattura in seguito Harvey Bullock quando il detective riesce a scovare il nascondiglio di Joker. Harley e il resto della banda di Joker vengono fermati ancora una volta da Batman e successivamente arrestati dalla polizia, ma Joker viene dato per morto, rendendo Harley in lutto per il suo amore perduto. Joker ritorna nell'episodio \"L'ho quasi ucciso\", in cui racconta ad altri criminali di quando \u00e8 quasi riuscito a fare cadere l'Uomo Pipistrello in una trappola mortale. Catwoman arriva in tempo per salvare Batman, ma finisce anch'essa con l'essere catturata. Joker incarica Harley di eliminare Catwoman la notte successiva all'interno di una fabbrica di cibo per gatti. Quando Batman riesce a rintracciarla Harley prova a scappare ma il suo piano fallisce finendo con l'essere catturata da Batman. Harley gioca un ruolo fondamentale nel piano di vendetta di Joker contro Sidney Debris, presunto assassino del Cavaliere Oscuro, nell'episodio \"L'uomo che uccise Batman\". Sidney viene arrestato e Harley che si presenta a lui come avvocato e con il nome Harleen Quinzel (per la prima volta nella serie viene rivelato il suo vero nome) come suo avvocato. Lo porta fuori di prigione, prima di portarlo alla merc\u00e9 di Joker. Nell'episodio \"Harley e Pam\", il personaggio assume un ruolo di spessore, non comparendo come semplice spalla. Dopo essere stata cacciata dal covo di Joker, Harley Quinn si metter\u00e0 in coppia con Poison Ivy. Quando Joker verr\u00e0 a sapere che sono state nominate \"le nuove regine del crimine\" va su tutte le furie e, dopo avere intercettato il covo delle due, corre a riprendersi indietro non solo Harley ma anche il bottino delle due ragazze. Harley compare anche nell'episodio della seconda stagione \"Il processo\" in cui riesce, insieme ad altri criminali, a rapire Batman con un tranello per processarlo all'Arkham Asylum. Il personaggio torna a ricoprire un ruolo importante nell'episodio \"Arlecchinata\". Batman e Robin formano una strana alleanza con Harley Quinn per scoprire dove Joker ha nascosto una bomba atomica. Harley li conduce a una folle ricerca in tutta Gotham e per finire in un letale duello con il Clown Principe del Crimine. Harley \u00e8 infatti divisa tra la promessa di aiuto fatta a Batman e il suo amore per Joker. In questo episodio Harley rivela di non essere una vera bionda anche se Paul Dini, sul suo profilo \"Twitter\", conferma che il colore dei capelli del personaggio da lui creato \u00e8 naturale. Nel quint'ultimo episodio della serie, \"Libert\u00e0 provvisoria\", viene rilasciata da Arkham perch\u00e9 dichiarata sana di mente. Harley cerca di vivere una vita normale, per\u00f2 non riesce a stare fuori dai guai e quando un errore in un negozio di vestiti ha luogo, Harley ruba l'auto di Bruce Wayne e rapisce anche la sua ragazza. Questa azione scatena una folle corsa per tutta Gotham che non comprende solo Batman e Robin, ma anche la polizia, l'esercito e come se non bastasse la malavita di Gotham. Compare per l'ultima volta in \"L'inflessibile Bolton\" dove \u00e8 chiamata a testimoniare contro il poliziotto Bolton, a causa dei maltrattamenti che questo compie ai pazienti di Arkham.\n\"Amore folle\".\nOrigini del personaggio.\nIl suo passato viene svelato in \"\" (\"Mad Love\"), graphic novel del 1994 realizzato da Paul Dini e Bruce Timm, successivamente trasportata in animazione nella serie \"Batman - Cavaliere della notte\". Il fumetto descrive le origini del personaggio, e racconta di come Joker impieg\u00f2 solamente 15 minuti per riuscire a sedurre la dottoressa. Nel finale, quando Harley ha ormai rinunciato all'amore del pazzo, si ritrova un regalo spedito proprio da Joker: una bellissima rosa rossa, con un bigliettino scritto da Joker che augura a Harley di guarire presto. Inutile dire che la giovane si converte completamente al crimine. Il finale, piuttosto ambiguo, fa intuire che anche Joker prova non un amore folle, ma una vera affezione per l'anima gemella trovata. \u00c8 stata la prima storia supereroistica a vincere sia un Eisner Award che un Harvey Award, due dei pi\u00f9 importanti riconoscimenti per le storie a fumetti.\n\"Batman - Cavaliere della notte\".\nLa sua storia d'amore viene narrata nella serie \"Batman - Cavaliere della notte\", nella puntata \"Un grande amore\" (in originale \"Mad Love\" come il fumetto) del 1999. La storia \u00e8 simile a quella del fumetto con la differenza che la seduzione di Harley avviene poco a poco durante le sue sedute con il criminale.\nCompare per la prima volta in \"Un Natale molto movimentato\", seconda puntata in tre parti della serie, in cui rapisce insieme a Poison Ivy Bruce Wayne il quale viene ipnotizzato dal bacio di Ivy, e costretto a usare la sua carta di credito per fare folli spese natalizie. Nell'episodio della prima stagione \"L'eredit\u00e0\" viene abbandonata da Joker con l'auto in panne mentre cercavano di scappare da Batman ma riuscir\u00e0 a fuggire da Arkham per vendicarsi del clown. Fa una breve apparizione in \"Il piano dello Spauracchio\", in cui compare in una visione di Batgirl in un programma televisivo. Fa ritorno in \"Tre ragazze terribili\", quintultimo episodio della seconda stagione, in cui fa squadra con Poison Ivy e Livewire per mettere in ginocchio la citt\u00e0 di Gotham City. Con Batman fuori citt\u00e0 e Superman non disponibile, saranno Batgirl e Supergirl a salvare la situazione. L'episodio seguente \u00e8 \"Un grande amore\", la fedele trasposizione del fumetto \"Amore folle\" che mostra le origini di Harley Quinn. Appare per l'ultima volta in \"La storia si ripete\", penultimo episodio della serie, in cui viene corteggiata da Creeper, il reporter Jack Ryder impazzito dopo essere stato buttato da Joker in una vasca di acido.\n\"Batman of the Future - Il ritorno del Joker\".\nIn \"Batman of the Future\" appare all'interno del film \"Il ritorno del Joker\", all'interno del flashback che narra la morte di Joker stesso, e sembra morire cadendo da un Arkham mezzo demolito durante uno scontro con Batgirl. Riapparir\u00e0 nel finale, invecchiata, dove si scoprir\u00e0 essere la nonna di due gemelle (le gemelle Dee-Dee) che fanno parte della gang di teppisti nota come Jokers agli ordini del resuscitato criminale. Interessante notare come, dopo la prima morte di Joker, Harley sembra essere rinsavita: non esita, infatti, a sculacciare le nipotine dopo avere pagato la loro cauzione e ad augurarsi che i poliziotti le puniscano severamente.\n\"Batman e Harley Quinn\".\nIn \"Batman e Harley Quinn\", ambientato dopo gli eventi del flashback de \"Il ritorno del Joker\", Batman e Nightwing cercano il suo aiuto per riuscire a ritrovare Ivy e impedire che distrugga il mondo nella sua campagna eco-terroristica. In questo film si scopre che Harley, ora che Joker non c'\u00e8 pi\u00f9, stava cercando di ricominciare da capo, ma con i suoi trascorsi riesce solo a trovare un posto in un locale dove le cameriere sono vestite come le ragazze della Justice League, dove Harley interpreta s\u00e9 stessa (per la prima volta nel DCAU come la sua versione punk, piuttosto che quella da giullare). Dopo essere ritrovata da Nightwing inizialmente lo cattura, pensando su cosa farne di lui, ma a seguito di una nottata a letto con lui decide di aiutare lui e Batman nel ritrovare Ivy, convincendola infine a rinunciare al suo piano, piangendo davanti a lei e ottenendo come ricompensa, non solo un bacio da Batman e Nightwing, ma anche la reintegrazione nella societ\u00e0 come psicanalista e direttrice di un game show.\nAltre serie.\nIl personaggio compare eccezionalmente nell'episodio speciale \"I migliori del mondo\" della seconda stagione della serie \"Superman\". Joker e Harley mettono le mani su una statuetta realizzata interamente in kryptonite e, dopo essersi recati a Metropolis, propongono a Lex Luthor di uccidere Superman per un miliardo di dollari.\nCompare nell'episodio \"Hard as Nails\" della terza stagione della serie del 2000 \"Static Shock\", protagonista insieme a Poison Ivy. L'episodio \u00e8 un crossover della serie \"Batman - Cavaliere della notte\".\nHarley Quinn appare nella seconda stagione della serie \"Justice League\" del 2001, nell'episodio \"Le carte del Joker\". La serie \u00e8 stata realizzata da Paul Dini e Bruce Timm, creatori del personaggio nel 1992.\nStoria nel DC Universe.\n\"Terra di nessuno\".\nDebutto nei fumetti canonici.\nDopo il successo della serie animata il personaggio \u00e8 diventato cos\u00ec popolare che \u00e8 entrata nella fare parte dei fumetti canonici di \"Batman\". Harley debutta ufficialmente nella \"continuity\" cartacea con la storia \"Batman: Harley Quinn\" di Dini e Yvel Guichet, ambientata durante la saga \"\". Il personaggio \u00e8 psicologicamente differente dalla versione televisiva: mentre nella versione animata \u00e8 sempre una giovane ragazza allegra, fanciullesca, giocherellona, quasi innocente, qui \u00e8 un'assassina psicotica al pari del suo amante. Nonostante tutto mostra piet\u00e0 a volte come quando ferma l'amica Ivy dall'uccidere Batman.\n\"Notte e d\u00ec!\".\nSuccessivamente \u00e8 protagonista di una sua serie in solitario dove crea una sua gang e va a Metropolis con Ivy. Dopo essere morta e resuscitata torner\u00e0 ad Arkham, chiedendo aiuto per curare la sua pazzia. E per un certo periodo cercher\u00e0 anche di rigare dritto, aiutando vari eroi in costume e prendendosi una rivincita sul suo \"ragazzo\" quando Joker la coinvolge in un piano che prevedeva per\u00f2 anche la morte di lei. Fece anche parte dei Segreti Sei per un breve periodo.\nApparizioni minori.\nNella serie \"Un anno dopo\" Harley Quinn \u00e8 detenuta ad Arkham Asylum, e s'intravide brevemente nel numero \"Detective Comics\" n. 823.\nAppare poi in \"Batman\" n. 663, in cui aiuta Joker a elaborare un piano per uccidere tutti i suoi ex scagnozzi, ignara che Joker uccider\u00e0 anche lei. Una volta capite le sue vere intenzioni, Harley gli spara alla spalla.\nHarley ritorna in \"Detective Comics\" n. 831, scritto da Paul Dini. Harley si vede continuamente rifiutare la libert\u00e0 vigilata da Bruce Wayne, membro della commissione medica di Arkham. In seguito verr\u00e0 rapita da Peyton Riley, il nuovo Ventriloquo femminile, che le offre un posto di lavoro; Harley si rifiuta per rispetto della memoria di Arnold Wesker, il Ventriloquo originale, che ha tentato di tirarle sul morale durante la sua prima settimana di Arkham, mentre Joker era ancora a piede libero. Poi aiuta Batman e il commissario Gordon a sventare i piani di Riley, che per\u00f2 riesce a fuggire. Bruce Wayne, impressionato dall'aiuto fornitogli da Harley, le concede cos\u00ec la libert\u00e0 vigilata.\nIn \"Birds of Prey\" n. 105 Harley diventa il sesto membro della societ\u00e0 dei Segreti Sei. Nel numero 108, dopo avere sentito che Oracle ha inviato alle autorit\u00e0 russe dei filmati del compagno di squadra Deadshot che uccide uno dei datori di lavoro, Harley decide di lasciare il gruppo.\nLe Sirene di Gotham.\nIn seguito Harley e Ivy accetteranno l'offerta di un'altra antieroina di Gotham City, Catwoman, per cercare la redenzione e le tre formeranno il gruppo \"Le Sirene di Gotham\" imparando a convivere. In questo periodo viene anche attaccata da un falso Joker che si rivela essere l'ex-aiutante del pagliaccio criminale, geloso del fatto che Harley gli avesse rubato il posto. Si scoprir\u00e0 che Harley \u00e8 nata a Bensonhurst da una famiglia piuttosto disastrata, motivo per cui \u00e8 diventata psicologa. A un certo punto decider\u00e0 di infiltrarsi ad Arkham con lo scopo di uccidere il Joker, ma finir\u00e0 invece per liberarlo ed entrambi verranno fermati da Batman e Catwoman. Harley verr\u00e0 liberata da Ivy che, seppur arrabbiata, le chieder\u00e0 di uccidere Catwoman che le aveva tradite. Le tre si riappacificheranno.\nNuovi 52.\nIn questa nuova versione Harley ha un nuovo costume che la copre di meno, la pelle sbiancata (conseguenza dell'essere finita anche lei in una vasca d'acido) e si tinge i capelli met\u00e0 rossi e met\u00e0 neri. Harley Quinn \u00e8 sempre l'ex psicologa di Joker, ma in questa realt\u00e0 fa parte di un team governativo super segreto chiamato la Squadra Suicida, criminali che si occupano di lavori sporchi e che sono considerati sacrificabili. Quando viene a sapere della morte di Joker si infiltra nella stazione di polizia per prenderne la faccia (che era stata tagliata) e usarla poi sul suo compagno di squadra Deadshot come \"sostituto\". Quest'ultimo \u00e8 costretto a fermarla con la forza. Successivamente viene coinvolta da Joker, in realt\u00e0 vivo, in un piano contro Batman; al termine di questa vicenda decide che non vuole pi\u00f9 saperne di lui.\nIl 16 luglio 2013 la DC Comics ha annunciato che avrebbe iniziato la pubblicazione di una nuova serie su Harley Quinn nel novembre dello stesso anno, scritta da Amanda Conner e dal marito Jimmy Palmiotti, con disegni di Chad Hardin. In questa nuova serie la storia del personaggio si allontana dal Bat-verso. Harley si trasferisce a Coney Island, riprende il lavoro di psicologa ed entra a fare parte di una squadra di Roller derby. Ritrova inoltre la sua amica Ivy. Il personaggio viene rivista come un'antieroina che sa dare valore alla vita e tiene ai suoi vicini (innamorandosi di uno di loro, di nome Mason) cercando di bilanciare la sua doppia vita.\nControversie.\nNel settembre del 2013 la DC Comics ha annunciato un concorso per i fan e gli artisti, \"Break into comics with Harley Quinn!\", in cui i concorrenti dovevano disegnare Harley in quattro diversi scenari di suicidio. Questo concorso ha suscitato numerose polemiche non solo perch\u00e9 \u00e8 stato annunciato in prossimit\u00e0 del National Suicide Prevention Week, ma perch\u00e9 ad alcuni disegnatori non piaceva la rappresentazione sessualizzata di Harley nel quarto scenario, nel quale Harley tenta il suicidio mentre era nuda nella sua vasca da bagno.\nRinascita.\nVerso la fine della serie Nuovi 52, nel giugno 2016, la DC Comics ha iniziato il lancio della serie Rinascita. Il personaggio ha fatto il debutto in \"Harley Quinn\" (vol. 3) n. 1, primo numero bimestrale della nuova testata. Harley Quinn ha anche un ruolo ricorrente nel fumetto \"Suicide Squad\", in cui ha debuttato nel n. 5 uscito il 1\u00ba ottobre 2016.\nIl nuovo vestito di Harley Quinn comprende un top senza maniche, pantaloncini stretti, e stivali. Il colore dei suoi capelli \u00e8 color biondo con accenni di blu e rosa sull'estremit\u00e0 della coda sinistra e destra.\nHarley e Poison Ivy.\nUna delle ragioni della popolarit\u00e0 del personaggio durante gli anni novanta fu la speciale relazione con un'altra supercriminale, Poison Ivy: le due divennero pi\u00f9 amiche che colleghe e fu grazie a lei che Harley consegu\u00ec un aumento delle sue abilit\u00e0 fisiche, diventando inoltre immune a diversi veleni e tossine incluso il tocco velenoso della stessa Ivy.\nHarley giaceva al Robinson Park quando fu trovata da Ivy in fin di vita a causa del trattamento ricevuto da Joker; la donna-pianta la salv\u00f2 ma la riconobbe come uno dei dottori di Arkham: quando Harley riprese i sensi Ivy pianific\u00f2 di ucciderla ma quando la psicotica fidanzata di Joker si mostr\u00f2 incurante delle sue intenzioni Ivy divenne curiosa e si fece raccontare i suoi problemi. Dopo il discorso di Harley, le due divennero amiche e Ivy giur\u00f2 di aiutarla a vendicarsi, dandole un germoglio che le don\u00f2 l'immunit\u00e0 alle sue tossine velenose e aumentando le sue capacit\u00e0 fisiche. Harley era cos\u00ec in collera con Joker che decise di allearsi con Batman per sconfiggerlo: la ragazza lo insegu\u00ec infatti in un edificio mentre Bruce era occupato con i suoi seguaci ed era pronta a ucciderlo, ma quando si scus\u00f2 con lei lo perdon\u00f2 e ritorn\u00f2 dalla sua parte.\nNella serie animata una cosa simile avviene nella puntata \"Harley e Pam\", tuttavia la storia \u00e8 un po' differente da quella dei fumetti: qui, infatti, Harley e Ivy si incontrano durante un furto in un museo dopo che la prima ha appena litigato con Joker. Dopo essere fuggite insieme dalla polizia le due diventano amiche e si mettono in societ\u00e0 diventando cos\u00ec \"le nuove regine del crimine di Gotham\", sebbene Harley continui a provare una nostalgia per Joker, non esitando (malgrado Ivy le avesse consigliato di dimenticarlo) a chiamarlo al telefono, dando modo al criminale di rintracciarla e di andarla a prendere per mettere le mani sul loro bottino. Come nel fumetto anche qui alla fine i due torneranno insieme mentre un'altra differenza \u00e8 che nella serie TV Harley riceve da Poison Ivy solo l'immunit\u00e0 alle tossine velenose attraverso un'iniezione.\nNel giugno 2015, durante una sessione di domande e risposte su Twitter, Jimmy Palmiotti e Amanda Conner hanno confermato l'esistenza di una relazione omosessuale tra le due la quale \u00e8 poi sfociata in un matrimonio a Las Vegas (Nell'universo alternativo di Injustice).\nPoteri e abilit\u00e0.\nHarley Quinn non ha superpoteri e fa affidamento sulle sue abilit\u00e0 che includono abilit\u00e0 ginniche esperte, competenza con le armi e nel combattimento corpo a corpo, completa imprevedibilit\u00e0, immunit\u00e0 alle tossine, forza, agilit\u00e0 e durata maggiori, e intelletto incredibile.\n\u00c8 un'atleta di punta, avendo vinto una borsa di studio di ginnastica presso la Gotham State University. Pu\u00f2 compiere salti molto elevati e schivare proiettili sparati anche a distanza ravvicinata, ed eseguire complessi atti acrobatici. Le sue abilit\u00e0 rivaleggiano con quelle di Catwoman e Nightwing. Grazie a Joker, Harley \u00e8 diventata immune alla tossina del clown e, grazie a Poison Ivy, \u00e8 ora dotata di immunit\u00e0 alle altre tossine e ha ricevuto forza, agilit\u00e0, durata e riflessi maggiori.\nHarley \u00e8 una formidabile combattente, che usa spesso le acrobazie per combattere. Brandisce varie armi: non convenzionali, come una mazza da baseball con la scritta \"good night\" (buona notte) e la sua arma caratteristica, un gigantesco martello di legno; armi esplosive, come bazooka e bombe personalizzate; armi da fuoco, come pistole e fucili; e giocattoli armati, come un fucile a tappo e una pistola che spara a un guantone da boxe. Harley ha anche un paio di iene domestiche, Bud e Lou, che a volte le servono come cani da attacco, dato che pu\u00f2 ordinare a loro di attaccare i suoi avversari.\nPur essendo mentalmente instabile e talvolta distratta, Harley ha dimostrato di essere molto intelligente, altamente qualificata nei campi della psicanalisi, della criminologia e della ginnastica. Come psichiatra addestrata con un intelletto di livello geniale, \u00e8 abile nell'inganno e nella manipolazione psicologica. Anche immersa nel mondo criminale, dimostra ancora tracce della sua esperienza psicologica. Harley \u00e8 l'unica persona oltre al Joker ad aver inventato il Joker Venom, e ha dimostrato di aver decodificato la sua formula e sviluppato un'antitossina. Ha anche un'indomita volont\u00e0 patologica. \nEsattamente come Poison Ivy, a volte e non altrettanto efficacemente, Harley utilizza il suo fascino femminile per attrarre gli uomini ma solo per poterli manipolare. Inoltre, Harley \u00e8 una maestra del travestimento e spesso impiega travestimenti elaborati come parte dei suoi crimini. A differenza del Joker, \u00e8 in grado di simulare la sanit\u00e0 mentale, riuscendo cos\u00ec a fingere di essere una persona \"normale\". In questo modo, si \u00e8 travestita da guardia giurata, avvocato e persino Poison Ivy e Batgirl.\nPersonalit\u00e0 e vita affettiva.\nHarley \u00e8 energica e allegra, concentrata sulla commedia di situazione. \u00c8 anche sensuale e sexy. Non odia davvero Batman (avendo addirittura provato attrazione per lui in qualche raro momento), non fa il male per divertimento ma solo per compiacere il Joker, suo principale interesse romantico. Il suo animale preferito \u00e8 la iena, un carnivoro spazzino che si distingue per i suoi ghigni. Ne possiede due, Bud e Lou.\nLa sua relazione con il Joker \u00e8 complicata, litigano spesso ma lei finisce sempre per perdonarlo e tornare dalla sua parte. Lei \u00e8 \"follemente\" innamorata di lui. In \", accanto a uno dei costumi di Harley c'\u00e8 un test di gravidanza positivo. Ma, nei contenuti aggiuntivi del gioco, scopriamo che il dispositivo aveva fatto un falso test positivo, perch\u00e9 molti altri test a terra mostrano che Harley non \u00e8 incinta.\nIn \", Harley ha avuto una relazione con Deadshot (il suo compagno nella Squadra Suicida), dopo che Joker l'ha abbandonata scagliandola via dalla macchina mentre fuggivano, tanto da avere un rapporto sessuale - censurato - con il mercenario. Alla fine, per\u00f2, nonostante tutto, torner\u00e0 a essere al fianco di Joker. Ha anche avuto una relazione con Nightwing nel film \"Batman e Harley Quinn\".\nSpesso dimentichiamo di menzionare che in alcune versioni, Harley Quinn ha una relazione romantica con Poison Ivy.\nAltri media.\nCinema.\nProgetti abbandonati.\nPrima dell'uscita di \"Batman &amp; Robin\" la Warner Bros. ha incaricato Mark Protosevich di scrivere una sceneggiatura per un quinto film di Batman intitolato \"Batman Unchained\", per la regia di Joel Schumacher, con Harley Quinn e lo Spaventapasseri come cattivi del film. Protosevich aveva pensato che la Quinn fosse la figlia di Joker in cerca di vendetta per la morte del padre.\nVideogiochi.\nHarley Quinn appare nei seguenti videogiochi:\n\"LEGO Batman\".\nCompare in tutti e tre i giochi della serie \"LEGO Batman di Traveller's Tales\":\n\"Batman: Arkham\".\nHarley Quinn appare nella serie videoludica ', dove \u00e8 doppiata in inglese da Arleen Sorkin in \"Batman: Arkham Asylum\" e da Tara Strong nei capitoli successivi. Per quanto riguarda il doppiaggio italiano, invece, Marcella Silvestri presta la voce al personaggio in tutti i videogiochi dedicati a Batman, mentre nei trailer di ', in uscita nel 2022, ha la voce di Chiara Francese.\n\"Batman: The Telltale Series\".\nHarley Quinn appare nella seconda stagione della serie sviluppata dalla Telltale Games intitolata \"\", dove \u00e8 doppiata da Laura Post. Questa versione del personaggio risulta differente da tutte le altre per via dell'inversione dei ruoli tra lei e il Joker: infatti qui \u00e8 il Clown Principe del Crimine a essere il suo tirapiedi e innamorato di lei, mentre Harley lo considera solamente uno scagnozzo e non esita a trattarlo male in alcune occasioni.\nAlla fine del primo episodio, \"The Enigma\", Amanda Waller rivela a Batman che la dottoressa Harleen Quinzel, ex psichiatra del Manicomio di Arkham che aveva in cura \"John Doe\", ha stretto un'alleanza con il misterioso individuo: entrambi fanno infatti parte del gruppo di supercriminali noto come \"Il Patto\" di cui l'Enigmista era il leader prima di venire ucciso da un misterioso cecchino che si trovava sul ponte di Gotham. Fa la sua prima apparizione nel secondo episodio, \"The Pact\", nel quale Bruce Wayne, sotto ordine dell'Agenzia, si infiltra nel gruppo criminale. Harley sta lentamende prendendo il sopravvento come capo del gruppo e John \u00e8 il suo tirapiedi numero uno, ed \u00e8 profondamente innamorato della pazza. Essendo sotto copertura Bruce \u00e8 costretto a partecipare al piano del Patto, il quale prevede rubare il cadavere dell'Enigmista che nel terzo episodio, \"Fractured Mask\", servir\u00e0 per creare un visore contenente la sua scansione retinale. Con gli occhi dell'Enigmista, e il decriptaotre recuperato nel suo covo, il Patto potr\u00e0 accedere al laptop del criminale e scoprire la posizione del laboratorio SANCTUS dove l'Agenzia della Waller stava lavorando a un progetto noto come \"Lotus\". Bruce chieder\u00e0 quindi a John di aiutarlo a rubare il laptop da Harley e riuscir\u00e0 a ottenerlo con l'aiuto del misterioso individue o di Catwoman, la quale ha tradito il Patto. Alla fine dell'episodio, Harley condanner\u00e0 Bruce o Catwoman a morte a seconda della scelta del videogiocatore di fare sacrificare Bruce per salvare Selina o scaricare la colpa proprio sulla ladra, indipendentemente da chi sia stato il responsabile del furto del laptop. Nel quarto episodio \"What Ails You\", Harley tradisce il gruppo rubando l'ultimi campione rimasto del virus Lotus che intende usare per curare un disturbo psichico che \u00e8 convinta di avere ereditato dal padre suicida. Tentando di fuggire in sicurezza da Gotham minaccer\u00e0 di fare saltare in aria il ponte e diffondere il virus quando verr\u00e0 raggiunta dagli agenti di Waller e pretender\u00e0 il sangue dell'Enigmista (indispensabile per creare la cura di cui ha bisogno). A seconda della fiducia dimostrata dal protagonista nei confronti di John (che ultimamente sta sempre di pi\u00f9 impazzendo avvicinandosi a diventare Joker) il suo destino sar\u00e0 differente: se Bruce si \u00e8 fidato di John nonostante tutto lo accompagner\u00e0 sul ponte e lui ruber\u00e0 ad Harley il detonatore facendo saltare il ponte per poi dileguarsi tuffandosi nel fiume; altrimenti John tenter\u00e0 di risolvere la questione da solo e Batman non riuscir\u00e0 a fermare il clown il quale porter\u00e0 Harley con s\u00e9 dopo averla sedotta. In base all'orientamento di John nell'ultimo episodio, \"Same Stitch\", anche il ruolo di Harley cambia. Nella versione in cui John \u00e8 un violento vigliante che tenta di imitare Batman, Harley viene reclutata per catturarlo da Waller insieme a Bane e Catwoman; lei e gli altri criminali sono tenuti a bada con un collare che pu\u00f2 somministrare una scossa elettrica (riferimento alla Squadra Suicida). Dopo avere provato a ostacolare Batman, abusando della sua posizione nell'Agenzia, viene sconfitta con l'aiuto di Jim Gordon e Tiffany Fox e arrestata. Nella versione alternativa dell'episodio in cui Joker \u00e8 un criminale a tutti gli effetti, Harley \u00e8 al suo fianco nelle sue malefatte. Il loro piano \u00e8 minacciare la citt\u00e0 con bombe di Virus Lotus, per avere in cambio il sangue dell'Enigmista, mentre John porta avanti la sua vendetta personale su Bruce, catturandolo insieme ad Alfred, Tiffany e Selina. Dopo essere stato costretto a un sadico gioco della verit\u00e0 con i suoi amici, Bruce si libera e affronta Joker e Harley insieme a Selina. Harley alla fine viene arrestata e cova rancore nei confronti di John, dopo avere scoperto che il clown ha volutamente mandato a monte il piano delle bombe perch\u00e9 era solo interessato alla sua vendetta.\nAccoglienza.\nRecensioni.\nHarley Quinn \u00e8 stato interpretata come un soggetto affetto da disturbo dipendente di personalit\u00e0 e che mostra anche comportamenti tipicamente antisociali. Kate Roddy descrive Harley Quinn come una \"donna ambiziosa e in carriera che lascia la sua autonomia per diventare una partner abusata\".\nChris Sims descrive descrive Harley della serie animata come \"una versione del personaggio che sta avendo avventure in questo momento\", e considera questa scelta come una parte fondamentale della produzione di Harley Quinn. Chris Sims la descrive come il Robin di Joker.\nNel giro di poco tempo Harley Quinn \u00e8 diventato uno dei personaggi della DC Comics pi\u00f9 popolari. Nel 2016 il suo fumetto della serie \"Rinascita\" \u00e8 stato uno dei pi\u00f9 venduti fumetti dell'anno. Il co-editore della DC Comics Jim Lee ha definito Harley Quinn il quarto pilastro nella loro linea editoriale, dietro Superman, Batman e Wonder Woman. Attualmente \u00e8 protagonista di quattro serie: solo Batman e Superman posso vantare la stessa quantit\u00e0 di numeri mensili, rendendo Harley di fatto il personaggio femminile pi\u00f9 importante e redditizio della DC Comics. Kevin Kiniry, vice-presidente della \"DC Collectibles\", dice Harley Quinn \u00e8 sempre in testa alle vendite come tra le action-figure pi\u00f9 richieste dai fan. Nel 2016, il costume di Halloween di Harley Quinn \u00e8 stato il costume pi\u00f9 popolare sia negli Stati Uniti che nel Regno Unito, e rimane un soggetto molto popolare per i cosplay. Nel 2011 \u00e8 stata classificata al 16\u00ba posto delle \"100 donne pi\u00f9 sexy dei fumetti\" secondo il \"Comics Buyer's Guide\"."}
{"id": "1117088", "revid": "173617", "url": "https://it.wikipedia.org/wiki?curid=1117088", "title": "Rodrigo Vald\u00e9z", "text": "Carriera.\nRodrigo Vald\u00e9z era allenato dal famoso trainer Gyl Clancy. Nel suo primo match sconfisse il pugile Orlando Pineda in quattro round, il 25 ottobre 1963, a Cartagena, nel suo paese di origine. Vinse i successivi otto incontri, una sequenza positiva che si interruppe il 2 ottobre, 1965, quando venne messo al tappeto per KO in sei round da Rudy Escobar.\nDopo la sconfitta, ebbe un'altra sequenza di quindici match senza sconfitte, di cui 13 conclusi con una vittoria e due pari. Il 16 febbraio 1969 combatt\u00e9 il primo match all'estero, in Ecuador, dove perse dopo dieci duri round contro Daniel Guanin. Dopo un altro incontro a Cartagena, si trasfer\u00ec negli Stati Uniti per intraprendere la ricca carriera da professionista. Nel 1969 e 1970 intraprese un tour promozionale toccando New York, Nevada e California, in cui vinse sette incontri perdendone solo due. In seguito torn\u00f2 in patria, per vincere altri quattro incontri.\nL'incontro seguente si tenne il 9 agosto 1971, al Madison Square Garden di New York, in cui si scontr\u00f2 con Bobby Cassidy. Vald\u00e9z colp\u00ec l'avversario con un pugno all'arcata sopraccigliare, causandogli una profonda ferita sanguinante. Il medico dello scontro al sesto round imped\u00ec a Cassidy di ritornare sul ring.\nCassidy era affetto da epatite. Vald\u00e9z nel sanguinolento incontro contrasse la malattia. Gli venne imposta una quarantena, ma Vald\u00e9z si rifiut\u00f2 di interrompere la professione e durante la pausa forzata continu\u00f2 ad allenarsi. Dopo la diagnosi della malattia combatt\u00e9 altre due volte in tre mesi, vincendo in entrambi i casi.\nVald\u00e9z poteva contare su diciannove vittorie consecutive quando il 1\u00ba settembre 1973 a Numea (Nuova Caledonia) si incontr\u00f2 con Bennie Briscoe, leggendario pugile di Philadelphia per il titolo dei pesi medi della federazione di boxe nordamericana. Mand\u00f2 a terra Briscoe in dodici round, vincendo il campionato regionale ed entrando nel mondo dei grandi nomi del pugilato internazionale. Dopo questa vittoria, Vald\u00e9z sfid\u00f2 l'argentino Monz\u00f3n per il titolo mondiale dei pesi medi.\nDopo altre due vittorie, la WBC lo nomin\u00f2 contendente numero uno per il titolo mondiale dei medi in possesso di Carlos Monz\u00f3n. L'argentino tuttavia rifiut\u00f2 di scontrarsi con Vald\u00e9z e la WBC gli tolse il titolo. Monz\u00f3n mantenne quindi soltanto il titolo WBA. \nVald\u00e9z, per l'assegnazione del titolo mondiale vacante dovette affrontare di nuovo Bennie Briscoe, il 25 maggio 1974 a Montecarlo. Al colombiano bastarono sette round per mettere KO il suo avversario e conquistare la cintura di campione del mondo per la prima volta. Nel 1996, la rivista Ring Magazine ha incluso questo match al 90\u00ba posto nella lista dei 100 pi\u00f9 grandi combattimenti di tutti i tempi.\nDifese il titolo contro Rudy Vald\u00e9z, Gratien Tonna e Nessim Max Cohen, finch\u00e9 finalmente Monz\u00f3n accett\u00f2 di scontrarsi con lui per la riunificazione del titolo. Una settimana prima dell'incontro, il 19 giugno 1976, il fratello di Vald\u00e9z fu ucciso in una rissa da bar in Colombia. Il colombiano chiese un rinvio per raggiungere la famiglia ma, vincolato da un contratto molto stringente, fu costretto a rimanere in Europa e combattere. Sal\u00ec sul ring svogliato e distratto e fu sconfitto dall'argentino con un margine tra i due e i quattro punti.\nTuttavia il WBA e il WBC, riconoscendo che Vald\u00e9z non fosse in condizione di combattere al meglio, ordin\u00f2 di ripetere l'incontro. \nIl match di rivincita fu allestito il 30 luglio 1977, sempre a Montecarlo. Vald\u00e9z si mostr\u00f2 subito in partita mandando al tappeto Monz\u00f3n alla seconda ripresa, anche se per soli due secondi scarsi. Lo scontro continu\u00f2 e dopo sette round la vittoria di Vald\u00e9z sembrava assicurata. Monz\u00f3n per\u00f2 si riprese, rimont\u00f2 rapidamente e alla fine vinse di stretta misura, con un margine di due-tre punti. Vald\u00e9z era stato il secondo uomo al mondo a mettere KD l'argentino, in tutta la sua carriera. Anche questo match \u00e8 presente, al 63\u00ba posto, nella lista dei 100 pi\u00f9 grandi combattimenti di tutti i tempi della rivista Ring Magazine .\nPoco dopo Monz\u00f3n annunci\u00f2 il suo ritiro dal pugilato, rendendo i titoli vacanti. Entrambe le federazioni pugilistiche decisero allora di organizzare un match per l'attribuzione della cintura mondiale tra Vald\u00e9z e Bennie Briscoe. Sul ring di Campione d'Italia, il 5 novembre 1977, Vald\u00e9z riconquist\u00f2 il titolo dei pesi medi battendo il suo avversario in quindici riprese, per verdetto unanime con un margine compreso tra i due e i sette punti. \nPer la difesa del titolo, fu designato a combattere l'argentino Hugo Corro. L'incontro si tenne il 22 aprile 1978 al Teatro Ariston di Sanremo. Contrariamente ai pronostici, Corro fece sua la cintura mondiale, battendo il colombiano con verdetto di stretta misura ma unanime.\nL'11 novembre dello stesso anno il nuovo Campione del Mondo concesse la rivincita a Vald\u00e9z sul ring amico del Luna Park di Buenos Aires. Il colombiano fu nuovamente sconfitto ai punti con un margine molto pi\u00f9 netto.\nVald\u00e9z combatt\u00e9 altri due soli incontri, vincendoli entrambi per KO. Dopo aver steso a tappeto al primo round Gilberto Amonte, il 28 novembre 1980 si ritir\u00f2 dal pugilato.\nVald\u00e9z \u00e8 considerato, insieme ad Antonio Cervantes e a Miguel Lora, uno dei tre pi\u00f9 grandi pugili della Colombia. La rivista Ring Magazine lo ha classificato al 29\u00ba posto in un proprio elenco dei primi 100 picchiatori di ogni epoca. Nel 2001 e nel 2004 la medesima rivista lo ha collocato rispettivamente al 17\u00ba e al 16\u00ba posto in una propria classifica dei migliori pesi medi della storia del pugilato."}
{"id": "1117092", "revid": "50026", "url": "https://it.wikipedia.org/wiki?curid=1117092", "title": "Osteofibrosi", "text": ""}
{"id": "1117102", "revid": "2190665", "url": "https://it.wikipedia.org/wiki?curid=1117102", "title": "Savelletri", "text": "Savelletri \u00e8 una frazione del comune di Fasano, in provincia di Brindisi, a circa 7 Km dal capoluogo comunale ed a 59.7 Km dal capoluogo della provincia.\n\u00c8 una localit\u00e0 marina, con scogliere e sabbia. \u00c8 uno dei luoghi di villeggiatura per i fasanesi, e di vacanza per i turisti italiani e stranieri; la frazione \u00e8 popolata anche d'inverno: vi si trovano una scuola elementare e una farmacia. In estate, come a Torre Canne, ogni domenica viene allestito il mercato settimanale.\nSavelletri \u00e8 conosciuta principalmente per il caratteristico porticciolo peschereccio con circa 300 posti barca e per la peculiarit\u00e0 della sua costa verso nord, caratterizzata dalla presenza di antiche costruzioni sulla scogliera, in prossimit\u00e0 del mare, denominate \"Case Bianche\", nonch\u00e9 per il parco archeologico di Egnazia.\n\u00c8 sede di Delegazione di Spiaggia della Capitaneria di Porto di Brindisi, con uffici ubicati sulla Strada Statale Appia Savelletri - Torre Canne, nelle immediate vicinanze dell'abitato; la frazione marina, inoltre, nel solo periodo estivo, viene dotata, all'interno del porto, di un pontile di circa 50 metri per l'attracco di natanti da diporto, dato in concessione alla Lega Navale Italiana.\nFesta patronale.\nIl santo patrono di Savelletri \u00e8 Francesco da Paola.\nViene festeggiato ogni anno la seconda domenica del mese di agosto con la tradizionale processione in mare e la Sagra del Pesce Spada.\nSport.\nSavelletri ha anche, dal 2015, la squadra locale calcistica: l'A.S.D. Savelletri Calcio che milita nel campionato di Seconda Categoria, Puglia. La squadra \u00e8 composta soprattutto da ragazzi locali e gioca le sue partite al Campo Sportivo di Montalbano."}
{"id": "1117119", "revid": "2166030", "url": "https://it.wikipedia.org/wiki?curid=1117119", "title": "Luigi Filippo Roberto d'Orl\u00e9ans", "text": "Biografia.\nInfanzia.\nFiglio di Filippo VII d'Orl\u00e9ans, \"conte di Parigi\", e di Maria Isabella d'Orl\u00e9ans (1848-1919), infanta di Spagna, ebbe sette fratelli e sorelle, di cui due morirono nel primo anno di vita.\nIl 5 novembre 1896 Filippo spos\u00f2 l'arciduchessa Maria-Dorotea d'Austria (1867-1932), figlia del principe palatino Giuseppe Carlo Luigi d'Asburgo-Lorena e di Clotilde di Sassonia-Coburgo-Kohary. L'unione fu sterile e infelice: durante la Prima guerra mondiale, la principessa rifiut\u00f2 di lasciare l'Austria-Ungheria per ricongiungersi al marito e poco dopo si separarono.\nGiovinezza.\nDopo l'abolizione della prima legge d'esilio nel 1871, il giovane \"Duca d'Orl\u00e9ans\" si stabil\u00ec con la famiglia nel castello d'Eu. Inizi\u00f2 in questo periodo a interessarsi di botanica e di zoologia.\nIl padre era, sin dalla morte di Enrico V, il principale pretendente al trono di Francia e s'impegn\u00f2 ad una restaurazione monarchica nel rispetto del diritto. Ma, nel 1886, la famiglia reale fu nuovamente colpita dall'esilio, votato a seguito di una campagna di stampa che ebbe per causa il matrimonio della figlia maggiore di Filippo VII, la principessa Amelia, con l'erede al trono portoghese, matrimonio al quale assistettero gli ambasciatori di molti Stati europei. La famiglia reale si trasfer\u00ec nuovamente in Inghilterra.\nPretensioni e riconoscimenti dinastici.\nFilippo VIII (dal 1894) fu riconosciuto dalle Corti d'Europa come il legittimo pretendente al trono di Francia e di Navarra. Tra tutti ricordiamo il riconoscimento di Francesco Giuseppe, di cui \u00e8 noto il rispetto per le regole di protocollo: quest'ultimo accolse alla stazione di Vienna Filippo col titolo di capo della Casa Reale di Francia, in occasione del matrimonio del pretendente francese con un'arciduchessa d'Austria; sempre in questa evenienza, l'imperatore confer\u00ec a Filippo l'Ordine del Toson d'Oro.\nCarriera militare.\nEssendogli preclusa la carriera militare in Francia, il \"Duca d'Orl\u00e9ans\" si iscrisse alla Royal Military Academy Sandhurst, alla quale accedette senza concorso per ordine della regina Vittoria, come figlio primogenito del Capo di una Casa Reale.\nArruolatosi nell'esercito britannico, partecip\u00f2 a missioni nell'Himalaya, in India, nel Sikkim e nel Nepal, dove venne raggiunto dal cugino Enrico d'Orl\u00e9ans, figlio del duca di Chartres.\nRitornato in Europa nel 1889, il duca d'Orl\u00e9ans si iscrisse all'accademia militare svizzera.\n\"Principe Gamella\".\nNel 1890, ventunenne e ancora colpito dalla legge d'esilio, sbarc\u00f2 clandestinamente a Parigi per esigere, come ogni giovane francese, il diritto di compiere il servizio militare, ma ci\u00f2 gli venne negato: il governo lo condusse in giudizio e fu condannato a due anni di reclusione. Il duca d'Orl\u00e9ans venne rimesso in libert\u00e0 dopo quattro mesi di carcere, essendo il governo repubblicano evidentemente imbarazzato per aver incarcerato un francese desideroso di servire il proprio Paese e di \"manger \u00e0 la gamelle du soldat\" (mangiare il rancio del soldato). Dopo questo episodio, il principe si guadagn\u00f2 il soprannome popolare di \"Prince Gamelle\".\nMatrimonio.\nA Vienna, il 5 novembre 1896 spos\u00f2 Maria Dorotea d'Asburgo-Lorena, suo cugina di secondo grado, figlia Giuseppe Carlo Luigi d'Asburgo-Lorena e di Clotilde di Sassonia-Coburgo-Koh\u00e1ry. \nIl matrimonio non produsse figli. Dopo che la lunga storia d'amore tra il marito e la cantante lirica australiana Nellie Melba divenne di dominio pubblico, nel 1914 Maria Dorotea decise di chiedere il divorzio; il 19 agosto 1914 il matrimonio venne annullato anche da papa Pio X. \nEsplorazioni e viaggi.\nDopo questo infruttuoso tentativo di rendersi utile alla patria, tentativo preso senza metterne al corrente il padre e che mise fortemente in imbarazzo lo zio Duca d'Aumale, il quale temette di essere costretto pure lui all'esilio, il giovane \"Duca d'Orl\u00e9ans\" riprese a viaggiare e si dedic\u00f2 alla caccia nel Caucaso, in America Settentrionale, in Somalia e in Etiopia. Raccolse una quantit\u00e0 notevole di trofei animali, che collezion\u00f2 con l'intento di fondare un museo. Nel frattempo fece anche alcune scoperte scientifiche: in Etiopia visit\u00f2 regioni ancora sconosciute agli europei e identific\u00f2 una nuova variet\u00e0 di elefante, che in suo onore venne chiamata \"Loxondonta africana Orleansi\". Nel 1894 and\u00f2 in Egitto ed in Palestina con la sorella Duchessa d'Aosta.\nIl matrimonio del \"Duca d'Orl\u00e9ans\" con la cugina Maria-Dorotea nel 1896 comport\u00f2 la conclusione del periodo delle grandi spedizioni del principe, ma non pose fine ai suoi viaggi. A partire dal 1897, a bordo del panfilo \"Maroussia\", la coppia visit\u00f2 i lidi del Mediterraneo e soggiorn\u00f2 spesso a Palermo nel superbo Palazzo Orl\u00e9ans, dove ricevette numerose visite reali, come quella di Guglielmo II di Germania.\nCiononostante le relazioni della coppia si degradarono e il Duca decise di ricominciare le sue spedizioni.\nNel 1904 salp\u00f2 per la Norvegia e le Spitzbergen, sempre a bordo del \"Maroussia\". In seguito, entusiasta dei risultati di questa spedizione, nella quale era stato accompagnato dall'esploratore Adrien de Gerlache, desideroso di continuare le sue spedizioni nell'Oceano Artico, acquist\u00f2 una nuova imbarcazione, il \"Belgica\", gi\u00e0 utilizzato dal de Gerlache fra il 1897 ed il 1899 per effettuare la prima spedizione invernale in Antartide, con il quale condusse tre spedizioni polari tra il 1905 e il 1909, visitando la costa orientale della Groenlandia e scoprendo terre ancora sconosciute, che vennero da lui chiamate Isola di Francia e Terre del duca d'Orl\u00e9ans.\nDal 1912 Filippo riprese le spedizioni terrestri, ma questa volta pi\u00f9 per motivi venatori che per interesse scientifico. Part\u00ec di conseguenza per l'Asia centrale, la Russia e il Caucaso e l'anno successivo fu in Argentina e in Cile.\nAttivit\u00e0 politica e ultimi anni di vita.\nQuesti viaggi non gli impedirono tuttavia di adempiere ai suoi doveri di pretendente (dal 1894), anche se mostr\u00f2 scarso interesse personale. Il movimento monarchico era allora, come del resto gran parte dei francesi, antidreyfusardo e Filippo si schier\u00f2 tra gli antidreyfusardi pi\u00f9 convinti (1898). Da Principe cattolico, si oppose alla legge sulle congregazioni del 1901.\nFu comunque l'incontro nel 1908 tra Filippo e Charles Maurras che costitu\u00ec l'avvenimento politico pi\u00f9 importante per la sua vita: egli abbandon\u00f2 alla Action Fran\u00e7aise la direzione politica del movimento monarchico francese.\nDurante la Prima guerra mondiale, Filippo cerc\u00f2 di partecipare al conflitto dalla parte dell'Intesa, ma n\u00e9 la Francia, n\u00e9 il Regno Unito, n\u00e9 la Russia, n\u00e9 gli Stati Uniti glielo permisero; non gli rest\u00f2 dunque che attendere la fine del conflitto in Inghilterra. Il 19 febbraio 1921 Filippo invi\u00f2 la medaglia dell'Ordine dello Spirito Santo a Lyautey in occasione della sua nomina a Maresciallo di Francia.\nRistabilita la pace, riprese i suoi viaggi: Argentina e Cile nel 1921, giro dell'Africa nel 1922, Alto-Egitto nel 1925 ed Etiopia nel 1926. Dopo quest'ultimo viaggio Filippo mor\u00ec a Palermo nel suo Palazzo Orl\u00e9ans.\nEredit\u00e0.\nNel corso dei suoi viaggi, Filippo VIII ha collezionato una grande quantit\u00e0 di trofei di caccia che ha fatto esporre nei suoi castelli in Gran Bretagna ed in Belgio, essendo per\u00f2 suo profondo desiderio quello di fondare un museo di storia naturale in Francia aperto al pubblico.\nAlla sua morte, sua sorella la regina Amelia del Portogallo, si assume l'impegno di realizzare questa sua volont\u00e0 ottenendo che il Museo di storia naturale di Parigi accolga la preziosa collezione in una sala costruita dall'architetto Weber e decorata da Maxime Real del Sarte: la sala risulta mal progettata e i trofei sono esposti ad una rapida degradazione. Nel 1960, le autorit\u00e0 si vedono costrette a demolire il monumento e i pochi trofei ancora indenni sono trasferiti nella \"Grande galerie de l'Evolution\", dove possono essere visti tutt'oggi.\nBibliografia.\nFilippo VIII \u00e8 l'autore di numerose pubblicazioni basate sui suoi viaggi:\nFilippo ha anche pubblicato una raccolta di scritti di suo padre e di Enrico V:"}
{"id": "1117131", "revid": "76963", "url": "https://it.wikipedia.org/wiki?curid=1117131", "title": "Ryan Donowho", "text": "Biografia.\nNato in Texas, si trasfer\u00ec a Brooklyn, dove divenne un musicista, suonando in strada o in piccoli club. \nIl nome di suo padre \u00e8 Wayne, che \u00e8 anche il secondo nome di Ryan ed ha un fratello maggiore di nome Matthew.\nDonowho \u00e8 conosciuto soprattutto per il suo lavoro nel 2004: \"Imaginary Heroes\", con Emile Hirsch. \u00c8 stato il fratello di Bobby in \"Una casa alla fine del mondo\" (di Michael Mayer 2004).\nPer la terza serie di \"The O.C.\", i produttori gli hanno assegnato la parte di Johnny Harper.\nHa poi prodotto il suo primo film, \"The Pacific and Eddy\" (distribuito nel 2006) ed ha inoltre proseguito la sua carriera da musicista. Ha lavorato al suo primo album solista ed ha anche fatto spettacoli e musica con i Pagoda di Michael Pitt (\"The Dreamers\" e \"Last Days\").\nNel 2007 \u00e8 il batterista del gruppo rock Pagoda. \"Ho conosciuto questi ragazzi che suonavano secchi e frigoriferi \", ha detto Ryan in un'intervista con ElleGirl nella loro pubblicazione del febbraio 2006. \"\u00c8 stato il mio unico reddito per anni e anni.\"\nSta anche lavorando ad un album da solista e producendo un disco per il rapper Scavone."}
{"id": "1117132", "revid": "2056951", "url": "https://it.wikipedia.org/wiki?curid=1117132", "title": "Giovanni d'Orl\u00e9ans (1874-1940)", "text": "Biografia.\nInfanzia.\nPronipote di Luigi Filippo re dei Francesi e figlio di Roberto d'Orl\u00e9ans (1840-1910), duca di Chartres, e di Francesca Maria d'Orl\u00e9ans (1844-1925), Giovanni di Guisa \u00e8 anche il genero e il cognato di due altri pretendenti della Casa d'Orl\u00e9ans: Filippo VII e Filippo VIII.\nMatrimonio.\nIl 30 ottobre 1899, Giovanni sposa a Kingston-sul-Tamigi la cugina Isabella d'Orl\u00e9ans (1878-1961) ed in questa occasione riceve dal cognato il titolo di cortesia di \"duca di Guisa\" con il quale rester\u00e0 noto.\nDall'unione nascono quattro figli.\nCapo della Casa d'Orl\u00e9ans.\nNonostante la legge d'esilio del 1886, Giovanni d'Orl\u00e9ans pu\u00f2 vivere e risiedere nel suo paese fino al 1924, quando tutti i principi che lo precedono nella linea di successione scompaiono senza lasciare altri eredi.\nEssendogli precluso il servizio militare in patria, decide di apprendere il mestiere delle armi in Danimarca, dove abita il cognato principe Valdemaro di Danimarca.\nDi fiero spirito patriottico, nel 1909, con l'intento di contribuire all'espansione oltremare del proprio paese, si trasferisce con la famiglia in Marocco, dove la Francia opera ad estendere la propria influenza. Nel 1910 i Duchi di Guisa si stabiliscono a Larache: nel 1912, a seguito degli accordi di spartizione tra le potenze europee, la casa di Larache si trova sotto il protettorato spagnolo, mentre le tenute agricole ricadono sotto quello francese.\nPrima guerra mondiale.\nAllo scoppio della prima guerra mondiale, gli \u00e8 impedito di servire nell'esercito francese o degli alleati; egli dunque collabora con la Croce Rossa francese, e ci\u00f2 gli vale la \"Croix de guerre 1914-1918\".\nNel 1915 il governo francese gli affida un'importante missione presso lo zio Ferdinando I di Bulgaria, ma questa non sortisce i risultati sperati e Sofia entra in guerra a fianco degli Imperi centrali.\nUltimi anni e morte.\nNel 1926 Giovanni di Guisa diviene pretendente al trono e si trova immediatamente dinanzi a gravi problemi politici dal momento che il papa Pio XI vieta ai cattolici di sostenere Charles Maurras e l'Action fran\u00e7aise, i pi\u00f9 importanti sostenitori della monarchia e della famiglia d'Orl\u00e9ans.\nIl principe Giovanni mor\u00ec il 25 agosto 1940 a Larache.\nDiscendenza.\nGiovanni e Isabella d'Orl\u00e9ans ebbero quattro figli:"}
{"id": "1117136", "revid": "114691919", "url": "https://it.wikipedia.org/wiki?curid=1117136", "title": "Gully", "text": " \nGully \u00e8 il termine utilizzato per indicare elementi morfologici prodotti dall'erosione su pareti interne di crateri sul pianeta Marte. Si tratta di solchi fortemente incisi, con profilo trasversale a V e andamento da rettilineo a debolmente sinuoso, singoli o con un pattern ramificato. Questo tipo di morfologia \u00e8 diffuso anche sulla Terra, ove rappresenta fenomeni di erosione superficiale di suoli incoerenti o poco coerenti da parte delle acque meteoriche su pendii ad elevata inclinazione, con copertura vegetale scarsa o assente. Sono comuni nelle aree con clima arido in cui si ha la disponibilit\u00e0 di acqua corrente da precipitazioni oppure, in clima freddo, da disgelo, concentrate in brevi periodi. Su Marte, sono in generale scarsamente interessati da crateri di impatto meteoritico, quindi si tratta verosimilmente di forme d'erosione relativamente recenti. La loro scoperta \u00e8 una prova, seppur non definitiva, della presenza di acqua sulla superficie o nella parte pi\u00f9 superficiale del sottosuolo del pianeta nel passato recente.\nLe osservazioni svolte tramite la sonda spaziale statunitense Mars Global Surveyor hanno permesso di accertare un numero notevole di queste strutture, che interessano per\u00f2 prevalentemente i pendii craterici rivolti verso i poli, e si trovano concentrate intorno a 30-44 gradi di latitudine su entrambi gli emisferi. Queste forme d'erosione sono probabilmente attive allo stato attuale della superficie del pianeta. Infatti due \"gully\" rilevati in due distinti crateri (Terra Sirenum, a lat. 37\u00b0 sud e Centauri Montes, a lat. 39\u00b0 sud) sono stati osservati per la prima volta rispettivamente nel 2000 e nel 2001, e, ripresi successivamente a cinque anni di distanza, appaiono caratterizzati da riempimenti di colore chiaro (presumibilmente una miscela di ghiaccio e sedimenti, solidificatisi in breve tempo). \nLa maggior parte degli scienziati sostiene che questi canaloni denuncino l'esistenza di corsi d'acqua che si attiverebbero per brevi periodi di tempo. Si stima che la quantit\u00e0 d'acqua necessaria ad operare i cambiamenti osservati sia pari a quella contenuta in cinque/dieci piscine olimpiche. Tuttavia osservazioni pi\u00f9 recenti hanno portato ricercatori della Johns Hopkins University a sostenere che non sia l'acqua a generare tali formazioni, ma forse l'anidride carbonica .\nL'origine dei \"gully\" non \u00e8 del tutto chiara. Probabilmente si tratta di forme d'erosione dovute alla fuoriuscita di acque dal sottosuolo o della fusione di ghiacci prossimi alla superficie. Le sacche di ghiaccio verrebbero portate alla luce per vari motivi, ad esempio delle frane, oppure a seguito dell'azione dei venti. Una parte minoritaria del mondo scientifico ritiene che si tratti pi\u00f9 semplicemente di piccole frane di detriti, anche se ci\u00f2 sembra essere smentito dalla natura dei pendii in cui sono stati scavati i \"gully\"."}
{"id": "1117137", "revid": "125708047", "url": "https://it.wikipedia.org/wiki?curid=1117137", "title": "Bombarda (strumento musicale)", "text": "La bombarda \u00e8 uno strumento musicale a fiato ad ancia doppia, della famiglia degli oboi. Il nome le \u00e8 dovuto alla sua potenza sonora (in associazione all'arma da fuoco).\nStorie della bombarda.\nOriginaria del Medio Oriente, ebbe notevole diffusione in Europa gi\u00e0 a partire dal Medioevo divenendo uno degli strumenti ad ancia doppia pi\u00f9 rilevanti nella cultura dell'epoca. Molto utilizzata e diffusa anche durante il Rinascimento, finch\u00e9 cadde in disuso soppiantata gradualmente dal pi\u00f9 moderno oboe. Permane come strumento tipico nella cultura e nella musica popolare di diversi paesi dell'area europea. Simili strumenti sono presenti nell'area araba (zurna) ed asiatica (per esempio in Cina il corrispondente \u00e8 il suona).\nUtilizzo.\nNel medioevo, le bombarde venivano utilizzate nell\"'ensemble\" detto alta cappella. Tra la fine del XIV secolo e la met\u00e0 del XV secolo, l'alta cappella era composta prevalentemente da tre strumenti: ciaramella, bombarda e tromba da tirarsi. L'alta cappella, spesso accompagnata da percussioni, animava processioni e balli di corte, e sovente era impiegata nelle cerimonie religiose, prendendo posto nelle balconate pi\u00f9 alte delle cattedrali. \nLa bombarda medievale era generalmente intonata una quinta sotto la ciaramella e per questo era dotata di una chiave, parzialmente celata dalla presenza di una fontanella, con la quale era possibile chiudere l'ultimo foro.\nNel rinascimento, come avvenne nel caso di molto altri strumenti, la famiglia delle bombarde si allarg\u00f2 notevolmente, com'\u00e8 possibile constatare grazie all'illustrazione di Michael Praetorius nel suo \"Syntagma musicum\".\nOggi la bombarda nella musica colta viene utilizzata quasi esclusivamente per ricostruzioni storiche filologiche di musiche medievali e rinascimentali, oltre che essere usata a livello folkloristico in diverse culture, compresa quella italiana. Il nome di bombarda, proprio in ispirazione a questo strumento medievale, \u00e8 passato nell'organistica francese come identificativo del particolare registro grave ad ancia \"bombarde\", quello, appunto, dal suono pi\u00f9 possente.\nCostruzione.\nCostruita originariamente in bosso (in Italia) o in sorbo (in Francia) per il corpo e in pero per la \"campana\", la bombarda suona in do, in si bemolle o in sol a seconda della costruzione. Esistono per\u00f2 differenti estensioni di bombarda: \nRegistro dell'organo.\nEsiste anche un particolare registro d'organo con il nome di bombarda, bench\u00e9 il suo suono sia del tutto diverso."}
{"id": "1117140", "revid": "74801", "url": "https://it.wikipedia.org/wiki?curid=1117140", "title": "Cheltenham", "text": "Cheltenham (IPA: , abitanti nel 2001) \u00e8 una citt\u00e0 con status di borough del Regno Unito nella contea inglese del Gloucestershire.\nSi tratta di una stazione termale che acquis\u00ec una particolare importanza e una risonanza nazionale fin dalla scoperta delle sue acque nel 1716.\nI suoi abitanti sono chiamati \"cheltoniani\".\n\u00c8 famosa altres\u00ec per la sua architettura Regency, tanto da essere ritenuta la pi\u00f9 completa citt\u00e0 Regency dell'Inghilterra.\nIl piccolo fiume Chelt l'attraversa sia in superficie che sottoterra nel suo percorso fino al Severn. \nCheltenham \u00e8 nota anche per le corse dei cavalli e per le numerose organizzazioni sportive che possiede. \u00c8 stata inoltre sede del Rally di Gran Bretagna nella seconda met\u00e0 degli anni 90.\nStoria.\nCheltenham appare per la prima volta nell'803 come \"Celtan hom\"; l'etimologia del nome non \u00e8 ancora stata chiarita con certezza, ma una recente teoria ipotizza che la prima parte contenga il sostantivo inglese antico \"cilta\" (\"collina scoscesa\"), qui riferito alla scarpata di Cotswold; il secondo elemento pu\u00f2 significare \"insediamento\" oppure \"marcita\".\nFigura come maniero reale nelle prime pagine della sezione del Gloucestershire del \"Domesday Book\" del 1086 dove \u00e8 chiamato \"Chintenha[m]\". La cittadina ottenne nel 1226 la concessione di tenere un mercato.\nCheltenham divenne un centro per il benessere e la salute dal momento della scoperta delle sorgenti di acqua minerale nel 1716. Si dice che fu Henry Skillicorne (ca. 1678\u20131763) il primo imprenditore a capirne le potenzialit\u00e0. Skillicorne, marinaio e mercante in pensione, divenne co-proprietario del terreno che includeva la prima sorgente di Cheltenham dopo il suo matrimonio nel 1732 con Elizabeth Mason. Dopo il suo trasferimento a Cheltenham nel 1738, egli cominci\u00f2 ad apportare dei miglioramenti per attrarre visitatori alla sua spa. Costru\u00ec una pompa per regolare il flusso dell'acqua e vi eresse attorno un complesso completo di sala da ballo e sale da biliardo ai piani superiori per intrattenere i clienti. Vennero tracciati viali alberati e creati giardini e sentieri per passeggiate con vista sulla campagna circostante, e ben presto i nobili e le classi agiate vennero attratti per scoprire e godere dei benefici e dei comfort che offriva la spa.\nLa visita di Giorgio III con la Regina e le principesse reali nel 1788 suggell\u00f2 il successo del turismo termale. La Pittville Pump Room, costruita nel 1830, offre ancora la possibilit\u00e0 di godere delle acque termali, ed \u00e8 il fulcro di Pittville, un ampliamento urbano di Cheltenham, realizzato da Joseph Pitt (1759\u20131842), che pos\u00f2 la prima pietra il 4 maggio 1825.\nIl successo di Cheltenham come centro termale si riflesse sulla sua stazione ferroviaria, che si chiama ancora oggi \"Cheltenham Spa\", e in strutture termali in altre citt\u00e0 che furono ad essa ispirate o ne presero il nome, come per esempio i Bagni Cheltenham a Ossett.\nAlice Liddell e Lewis Carroll erano visitatori abituali di una casa in Cudnall Street, a Charlton Kings, un sobborgo di Cheltenham. Questa casa era di propriet\u00e0 dei nonni di Alice Liddell, e conserva ancora lo specchio che fu probabilmente l'ispirazione per il romanzo di Lewis Carroll \"Attraverso lo specchio\", pubblicato nel 1871.\nLe corse dei cavalli cominciarono a Cheltenham nel 1815, e divennero un'attrazione a livello nazionale dopo la creazione della competizione annuale del Cheltenham Horse Racing Festival nel 1902. Mentre il numero di turisti che frequentava le terme diminuiva, le corse ippiche attrassero centinaia di migliaia di visitatori portando un notevole indotto alla citt\u00e0.\nDurante la seconda guerra mondiale, il Servizio di approvvigionamento dell'Esercito statunitense stabil\u00ec il suo quartier generale a Cheltenham sotto il comando del \"Lieutenant general\" John C. H. Lee (1887\u20131958) nell'ippodromo di Cheltenham (il \"Cheltenham Racecourse\") che divenne un gigantesco deposito di innumerevoli autocarri, jeep, carri armati e pezzi di artiglieria. Gran parte di questo equipaggiamento fu rispedito sul continente per lo sbarco in Normandia e le operazioni belliche successive. Lee e il suo staff avevano gli uffici e gli alloggi a Thirlestaine Hall a Cheltenham.\nIl 1\u00ba aprile 1974, con il Local Government Act 1972, il borough di Cheltenham si fuse con il distretto urbano di Charlton Kings per formare il distretto non metropolitano di Cheltenham. Quattro parrocchie civili \u2014 Swindon Village, Up Hatherley, Leckhampton e Prestbury \u2014 vennero aggiunte al borough di Cheltenham dal borough di Tewkesbury nel 1991.\nIl primo aereo con motore a turbogetto a volare nel Regno Unito, il Gloster E.28/39, venne realizzato a Cheltenham. La sua costruzione cominci\u00f2 ad Hucclecote vicino a Gloucester, ma venne spostato alla Regent Motors in High Street (ora Regent Arcade) a Cheltenham, considerato un luogo pi\u00f9 sicuro a causa dei bombardamenti della seconda guerra mondiale.\nInfrastrutture e trasporti.\nLa stazione ferroviaria di Cheltenham si trova sulla Cross Country Route e collega la citt\u00e0 con Gloucester, Bristol, Swindon, Londra (Paddington), Cardiff, Bridgend, Maesteg, Plymouth, Birmingham, Derby arrivando fino alla Scozia.\nLa citt\u00e0 pu\u00f2 essere raggiunta in macchina dall'autostrada M5.\nParrocchie civili.\nIntorno alla citt\u00e0 esistono le seguenti parrocchie civili, trasferite (tranne Charlton Kings) al borough di Cheltenham dopo il 1\u00ba aprile 1991 da borough di Tewkesbury:\nAmministrazione.\nGemellaggi.\nAmicizie:"}
{"id": "1117142", "revid": "106908", "url": "https://it.wikipedia.org/wiki?curid=1117142", "title": "Bombarda", "text": ""}
{"id": "1117145", "revid": "1714743", "url": "https://it.wikipedia.org/wiki?curid=1117145", "title": "Goffredo V d'Angi\u00f2", "text": "Origine.\nL'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\" ce lo presenta come figlio maschio primogenito del conte d'Angi\u00f2 e conte di Tours, conte consorte e poi conte del Maine e infine reggente del Principato di Antiochia e re consorte del Regno di Gerusalemme, Folco il Giovane, e della contessa del Maine, Eremburga, figlia unica del conte del Maine, Elia I e di Matilde, come riporta nella sua \"Historia Ecclesiastica, Pars II, Liber IV\" del monaco e storico medievale, Orderico Vitale, signora di Ch\u00e2teau-du-Loir, figlia di Gervaso, signore di Ch\u00e2teau-du-Loir.Folco il Giovane, come conferma Guglielmo di Tiro, nel suo \"Historia rerum in partibus transmarinis gestarum\" e anche secondo la \"Chronica Albrici Monachi Trium Fontium\", era figlio del Conte di Angi\u00f2 e conte di Tours, Folco IV il Rissoso e, come ci conferma la \"Chronica de Gestis Consulum Andegavorum, Chroniques d'Anjou\", dalla sua ultima moglie Bertrada di Montfort, figlia terzogenita del signore di Montfort, Simone I (1025 circa - 25 settembre 1087), citata per la verit\u00e0 dalla \"Chronica de Gestis Consulum Andegavorum, Chroniques d'Anjou\", come sorella del signore di Montfort, Amalrico (Bertrada era sorellastra di Amalrico II e sorella di Amalrico III) e della sua terza moglie, Agnese d'\u00c9vreux.\nBiografia.\nI rapporti tra la contea d'Angi\u00f2 e il ducato di Normandia che da oltre 50 anni erano conflittuali, tali continuarono a essere tra suo padre, Folco il Giovane, e il duca di Normandia e re d'Inghilterra, Enrico I Beauclerc, che cercava di rientrare in possesso del Maine, che suo fratello, Roberto II di Normandia aveva perso, nel 1069; secondo Orderico Vitale, per\u00f2, nel febbraio 1113, nella localit\u00e0 di \"Petra Peculata\", vicino ad Alen\u00e7on, fu trovata una soluzione diplomatica: Folco ricevette la contea del Maine da Enrico I, gli giur\u00f2 fedelt\u00e0 e fu concordato il matrimonio tra Guglielmo Adelin, erede di Enrico I e la primogenita di Folco, Alice, con l'accordo che Alice, alla morte della madre Eremburga, avrebbe ereditato la contea del Maine. Il matrimonio tra Alice, la figlia primogenita di Folco V d'Angi\u00f2, che, al momento del matrimonio, assunse il nome di Matilde, con Guglielmo, l'unico legittimo figlio maschio ed erede di Enrico I Beauclerc ebbe luogo a Lisieux, nel giugno del 1119.Secondo le \"Chronic\u00e6 sancti Albini Andegavensis, Chroniques des Eglises d'Anjou\" Goffredo nacque in quello stesso anno, 1113, il 24 agosto (\"MCXIII Gaufridus comes natus est IX Kal Septembris\")\nSuo padre, Folco il Giovane, garantita la pace col ducato di Normandia, nel 1120, si rec\u00f2, in pellegrinaggio, in Terra Santa, accompagnato dalla moglie Eremburga e dai due figli maschi, Goffredo ed Elia. Secondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury, per\u00f2 dovette rientrare nei suoi possedimenti a causa della morte del genero, Guglielmo Adelin. Guglielmo Adelin era perito, il 25 novembre 1120, al largo della costa normanna del Cotentin, nel naufragio notturno, a causa dell'urto contro uno scoglio affiorante della Nave Bianca, come ci narra Guglielmo di Malmesbury, nel paragrafo 419. La morte di Guglielmo vanific\u00f2 il tentativo di pacificazione, riaprendo il contenzioso tra Folco il Giovane ed Enrico I, circa la dote di Matilde (Alice), la contea del Maine, come accenna Guglielmo di Malmesbury, nel paragrafo 419.\nI rapporti tra Angi\u00f2 e Normandia, per via del Maine, divennero nuovamente tesi, ma, dopo alcuni anni di tensioni, i rapporti tra Folco il Giovane ed Enrico I si appianarono in seguito ad un nuovo accordo di fidanzamento, nel 1127, tra Goffredo e la figlia di Enrico, Matilda d'Inghilterra, l'unica discendente legittima del Re d'Inghilterra e duca di Normandia. Ella era infatti figlia di Enrico I Beauclerc e della sua prima moglie, Matilde di Scozia (che prima delle nozze si chiamava, Edith, ma, per ingraziarsi i baroni normanni, il giorno del matrimonio, aveva preso il nome di Matilde), figlia a sua volta del re di Scozia, Malcolm III e della sua seconda moglie, Margherita del Wessex (sorella di Edgardo Atheling, ultimo discendente del Casato dei Wessex e pretendente alla corona d'Inghilterra).Matilda aveva circa dieci anni pi\u00f9 di Goffredo e, dal 1125, era vedova (e senza figli, come conferma il \"The Historical Works of Gervase of Canterbury, Vol. I\") dell'Imperatore Enrico V, al quale, secondo il cronista, priore dell'abbazia di Bec e sedicesimo abate di Mont-Saint-Michel, Robert di Torigny, Matilda era stata fidanzata e consegnata, nel 1110, come ci viene confermato anche dagli \"Annales Winchecumbenses\", che citano anche il matrimonio, nel 1114 e per questo ci teneva ad essere chiamata \"imperatrice\".Nel 1127, Matilde era divenuta ufficialmente l'erede di Enrico I, che infatti aveva convocato un grande concilio con tutti i nobili laici ed ecclesiastici pi\u00f9 importanti, tra cui suo cognato, Davide I di Scozia, suo nipote, Stefano di Blois (Matteo di Parigi afferma che Stefano fu il primo a giurare) e il suo primogenito (illegittimo), Roberto di Gloucester e da tutti pretese il giuramento che avrebbero accettato Matilde come regina. La maggior parte accondiscese ma non grad\u00ec la soluzione e avrebbe gradito ancor meno se avesse saputo che Enrico trattava il matrimonio della figlia con il figlio del nemico storico dei normanni, il conte d'Angi\u00f2.\nNel giugno del 1128, a Le Mans, fu celebrato il matrimonio tra Goffredo il Bello e Matilda: di conseguenza la maggior parte dei baroni non riconobbe il proprio giuramento dell'anno prima. Enrico allora lo fece ripetere nel 1131; Robert di Torigny scrive che nell'estate del 1131, Enrico condusse con s\u00e9 la propria figlia, Matilde, in Inghilterra e radunati tutti i maggiorenti del regno (e del ducato di Normandia) fu deliberato che avrebbero accettato come erede sua figlia e suo marito, il nuovo conte d'Angi\u00f2, Goffredo V il Bello.\nQuando il re di Gerusalemme, Baldovino II dovette scegliere un marito per la figlia primogenita, Melisenda (1101 - 1161) che, in mancanza di eredi maschi, aveva dichiarato sua erede, Folco fu scelto, con il consenso dei signori del regno di Gerusalemme, per il fatto che gi\u00e0 conosceva la Terra Santa, perch\u00e9 lo avevano visto combattere e infine perch\u00e9 vantava una quasi ventennale esperienza nel governo di Angi\u00f2 e Maine, come ci conferma anche Guglielmo di Tiro.All'inizio del 1129, Folco il Giovane lasci\u00f2 dunque i suoi feudi francesi al figlio Goffredo e si trasfer\u00ec a Gerusalemme, sposando Melisenda, il 2 giugno 1129. Goffredo quindi divenne conte d'Angi\u00f2 e del Maine, anche se Elia, il suo fratello minore, reclamava per s\u00e9 la contea del Maine e molto spesso, come ci conferma la \"Chronica de Gestis Consulum Andegavorum, Chroniques d'Anjou\", ne fece richiesta al fratello.\nDal matrimonio di Matilde e il giovanissimo Goffredo, inizialmente tormentato da incompatibilit\u00e0 reciproche, nacquero solo dopo alcuni anni tre figli, al primo dei quali, nato il 5 marzo 1133, fu posto il nome del nonno, Enrico. Enrico I, in quello stesso anno, visit\u00f2 la Normandia, per vedere il suo giovane nipote, ma, ben presto, iniziarono discussioni, per questioni territoriali, tra Enrico I e la figlia e il genero, Goffredo, ora conte d'Angi\u00f2 e del Maine. Queste dispute e alcune ribellioni, forse ispirate da Goffredo, costrinsero Enrico I a trattenersi in Normandia, dove, nel 1135, durante una battuta di caccia nel Vexin, si ammal\u00f2 all'improvviso e mor\u00ec; secondo il \"The Historical Works of Gervase of Canterbury, Vol. I\", per avvelenamento da cibo dopo aver mangiato con avidit\u00e0 una lampreda avariata, a Saint-Denis-le-Fermont; Enrico I mor\u00ec il 2 dicembre, sia secondo il \"Florentii Wigornensis Monachi Chronicon\", che gli \"Obituaires de Sens Tome I\", mentre secondo le \"Chronic\u00e6 sancti Albini Andegavensis\" mor\u00ec il 1\u00ba dicembre.\nAlla morte del suocero di Goffredo, Enrico I, nel 1135, mentre i baroni anglo-normanni, ritenendosi svincolati dal giuramento del 1127 (ripetuto nel 1131), nel quale era stata posta come condizione, non rispettata dal re, l'approvazione preventiva di tutta la nobilt\u00e0 su un eventuale matrimonio di Matilda, sembravano orientati ad eleggere re Tebaldo, conte di Blois e conte di Champagne, l'altro cugino di Matilde, il fratello minore di Tebaldo, Stefano, impossessatosi del tesoro reale, a Winchester, il 26 dicembre 1135, si fece incoronare re a Westminster. Sembra che il debole carattere di Stefano avesse fatto s\u00ec che molti nobili preferissero lui all'energica Matilde, descritta spesso di carattere astioso e difficile.Anche Tebaldo accett\u00f2 la nomina del fratello a re d'Inghilterra e duca di Normandia e a, nome di Stefano, concord\u00f2 una tregua tra Angi\u00f2 e Normandia, con Goffredo Plantageneto.\nMatilda, non accett\u00f2 e fece ricorso al papa Innocenzo II per il giuramento violato, inviando un suo vescovo a Roma; ma dopo circa due anni il papa, influenzato dal potente arcivescovo di Winchester, Enrico di Blois, fratello di Stefano, ritenne il giuramento fatto nullo perch\u00e9 appunto viziato dalla clausola del matrimonio celebrato senza il consenso della nobilt\u00e0 inglese. Si apr\u00ec dunque in Inghilterra un periodo di guerre e contese, conosciuto come l'\u201cAnarchia (o guerra civile) inglese\u201d, mentre, nel contempo, Goffredo inizi\u00f2 l'invasione della Normandia, dove, inizialmente, secondo Orderico Vitale, si limit\u00f2 ad occupare alcuni castelli.\nNel marzo del 1137, Stefano finalmente pot\u00e9 occuparsi della Normandia, arrivando in Normandia, secondo il \"Florentii Wigornensis Monachi Chronicon\", prima di Pasqua; Stefano voleva contrastare Goffredo il Bello, marito di Matilde, ma commise l'errore di affidare il comando del suo esercito anglo-normanno al suo amico fiammingo, Guglielmo d'Ypres, scontentando tutti i baroni normanni che cominciarono ad abbandonarlo e soprattutto suo cugino, Roberto di Gloucester, che abbandon\u00f2 l'impresa. Secondo Orderico Vitale, dopo che Stefano, nel maggio 1137, aveva ricevuto l'investitura del ducato di Normandia dal re di Francia, Luigi VI, Goffredo, con le sue truppe, entr\u00f2 in Normandia, iniziandone la conquista, con la condiscendenza del nuovo re di Francia, Luigi VII.\nStefano lasci\u00f2 la Normandia, dopo nove mesi (in dicembre), durante l'Avvento; e in seguito Roberto di Gloucester si riavvicin\u00f2 alla sorellastra Matilde, alleandosi militarmente al di lei marito Goffredo, e denunci\u00f2 Stefano come usurpatore; Guglielmo di Malmesbury narra che Roberto cominci\u00f2 ad appoggiare Matilde nel corso del 1038, mentre Robert de Torigni sostiene che raccolse intorno a s\u00e9 altri sostenitori di Matilde.\nTra il 1138 e il 1140, Goffredo fece una donazione, inerente alcune propriet\u00e0 in Angi\u00f2, secondo il documento n\u00b0 CXXXVIII del \"Cartulaire noir de la cath\u00e9drale d'Anger\" in cui viene citata anche la moglie, Matilde, consenziente alla donazione.\nGoffredo, mentre la moglie, Matilda, col fratellastro, Roberto di Gloucester, nel 1139, portava la guerra in Inghilterra, continu\u00f2 l'invasione della Normandia e, man mano che occupava il territorio del ducato normanno, grazie al suo buon governo, riusciva a persuadere gli abitanti a dimenticare il loro pregiudizio anti angioino e convincerli a sostenerlo nel nome del suo erede, il futuro duca Enrico II. Nel 1141, Goffredo aveva occupato la contea di Mortain, il castello di Montfort e Falaise, nel 1141 e Lisieux, nel 1142, il Cotentin e l'Avranches, alla fine del 1143, anche tutto il clero parteggiava per Goffredo e, nel corso di quell'anno, Goffredo il Bello aveva continuato a combattere per la conquista della Normandia e verso la fine di quell'anno, o, nel gennaio del 1144, era riuscito a conquistare la citt\u00e0 di Rouen, dove era stato acclamato duca di Normandia (lo storico francese, Louis Alphen, la conquista di Rouen la fa risalire al 23 aprile 1144). Goffredo, assunto il titolo di duca, port\u00f2 a termine la conquista della Normandia, venendo riconosciuto duca di Normandia, anche dallo stesso Stefano. Nell'arco di cinque anni Goffredo si era impossessato del ducato di Normandia e il titolo gli venne riconosciuta dal Re di Francia, Luigi VII, che in contropartita ottenne da Goffredo il castello di Gisors. Nel 1145 solo il castello di Arques era rimasto fedele a Stefano.Goffredo govern\u00f2 la Normandia senza stravolgere il sistema di governo che era stato instaurato da Enrico I, i funzionari del governo normanno erano reclutati in Normandia e non nell'Angi\u00f2, e inoltre dichiar\u00f2 subito che agiva per conto del figlio, Enrico, e tutti i documenti che firmava lo faceva congiuntamente al figlio e, nel 1150, appena il figlio, Enrico, raggiunse l'et\u00e0 di diciassette anni, Goffredo abdic\u00f2 dal ducato di Normandia, mantenendo i titoli di Angi\u00f2 e Maine e si ritir\u00f2 a vivere in Angi\u00f2.Per ci\u00f2 che concerne il Maine, dopo che Goffredo in nome della moglie Matilde aveva conquistato, nel 1144, il ducato di Normandia, Elia, nel 1145, si ribell\u00f2 apertamente, ma Goffredo lo sconfisse e, sempre secondo la \"Chronica de Gestis Consulum Andegavorum, Chroniques d'Anjou\", lo imprigion\u00f2, tenendolo in carcere in Turenna per parecchio tempo.Solo, dopo essere stato liberato, Elia entr\u00f2 in possesso della contea del Maine, come Elia II, anche se nel documento n\u00b0 XIV, datato verso la fine del 1150, del \"Recueil des actes de Henri II roi d\u00b4Angleterre et duc de Normandie, Tome I\". suo nipote, il Duca di Normandia, Enrico II, lo cita come (\"Helias frater ducis\") fratello del duca, Goffredo.\nNel 1151, il figlio di Stefano, Eustachio, titolare della contea di Mortain, per l'abdicazione di sua madre, Matilde di Boulogne era diventato il conte di Boulogne, Eustachio IV e, nel mese di giugno, alleatosi col cognato, Luigi VII ed Eustachio, attaccarono il Caux (la zona dell'Alta Normandia compresa tra la Senna e il mare), dove riuscirono a sconfiggere il nuovo duca di Normandia, Enrico II Plantageneto, sceso in campo col padre Goffredo Plantageneto, e proseguendo nella loro azione, in luglio, giunsero a S\u00e9es, che fu messa a fuoco.Nel mese di agosto, mentre si preparavano a rientrare in Normandia con un nuovo e pi\u00f9 grande esercito, Luigi VII si ammal\u00f2 e le operazioni furono sospese. La pace che segu\u00ec obblig\u00f2 i Plantageneti a consegnare al re di Francia, non solo Gisors, che non era stata ancora consegnata, ma anche tutto il Vexin, inclusa la parte normanna.\nSecondo la \"Chronique de Robert de Torigni, abb\u00e9 de Mont-Saint-Michel,Tome I\", Goffredo mor\u00ec all'improvviso, il 7 settembre 1151 (anche secondo il \"Chronicon Vindocinense\", Goffredo il Bello mor\u00ec lo stesso anno del fratello Elia, nel 1151,), Ch\u00e2teau-du-Loir (nel Maine attuale dipartimento de Sarthe), non ancora quarantenne, per via di una febbre che lo colp\u00ec, dopo aver fatto un bagno nella Loira. Gli successe, nelle contee di Angi\u00f2 e del Maine, il figlio primogenito Enrico, gi\u00e0 duca di Normandia e futuro primo re inglese della famiglia dei Plantageneti (secondo la \"Chronique de Robert de Torigni, abb\u00e9 de Mont-Saint-Michel,Tome I\", che conferma la successione di Enrico II, al figlio secondogenito, Goffredo, diede quattro castelli).Goffredo fu tumulato nella cattedrale di Le Mans.\nDiscendenza.\nGoffredo da Matilde ebbe tre figli:\nGoffredo ebbe anche tre figli illegittimi, da una oppure tre amanti diverse:\nI Plantageneti e la leggenda di Art\u00f9.\nLa dinastia dei Plantageneti tent\u00f2 di recuperare, a fini politici, la leggenda della Tavola Rotonda stabilendo un legame con Art\u00f9. Robert Wace nel suo \"Roman de Brut\", scritto verso la met\u00e0 del XII secolo, e dedicato alla duchessa d'Aquitania Eleonora, fa riferimento alla leggenda, riprendendo ci\u00f2 che aveva scritto Goffredo di Monmouth nella sua \"Histoire des Rois de Bretagne\", scritta verso il 1138 e dedicata a Roberto di Gloucester."}
{"id": "1117150", "revid": "115874884", "url": "https://it.wikipedia.org/wiki?curid=1117150", "title": "La fabbrica dell'Assoluto", "text": "La fabbrica dell'Assoluto (\"Tov\u00e1rna na absolutno\", 1922) \u00e8 un romanzo di fantascienza di Karel \u010capek.\n\u00c8 stato pubblicato per la prima volta in italiano nel 1984.\nTrama.\nUn inventore realizza un \"carburatore\" che trasforma completamente la materia in energia, lasciando in cambio il \"nulla\" e, a riempire questo vuoto, qualcosa che assomiglia a una presenza divina. Le persone nelle vicinanze del \"carburatore\" vivono fortissime esperienze religiose e persino miracoli, che siano atei o devoti. Tuttavia, queste esperienze dipendono fortemente dalle credenze delle persone coinvolte o dalle loro tradizioni di origine.\nUn uomo d'affari decide, malgrado questi effetti collaterali, di utilizzare questi carburatori come fonte di energia.\nIl libro descrive il carattere pratico di quest'uomo d'affari, la diffusione dei carburatori e il conseguente scoppio di conflitti animati da tremendi fanatismi religiosi, finch\u00e9 un giorno, di colpo, la gente si stufa, la guerra cessa, e i \"carburatori\" vengono messi fuori legge.\nCollegamenti con altre opere.\nCome gi\u00e0 in \"R.U.R.\", viene narrata una storia simile a quella dell'Apprendista stregone, dove una tecnologia (anche in questo caso messa al servizio dell'industria) sfugge al controllo: l\u00e0 erano gli androidi, qui gli effetti della macchina sugli esseri umani.\nIn un episodio della storia, alcune fabbriche alimentate dai \"carburatori\" si mettono a sfornare prodotti senza nessuno che le manovri, per di pi\u00f9 in quantit\u00e0 insensate. Questo ricorda il mito praghese del Golem."}
{"id": "1117155", "revid": "1602064", "url": "https://it.wikipedia.org/wiki?curid=1117155", "title": "Louis Pauwels", "text": "Biografia.\nNato a Parigi, scrisse sin dalla giovane et\u00e0 su numerose riviste letterarie. La sua carriera universitaria venne interrotta con l'inizio della Seconda Guerra Mondiale e per questo per vivere insegn\u00f2 lettere nel comune di Athis-Mons dal 1939 al 1945. Nel 1948 lavor\u00f2 con G. I. Gurdjieff avvicinandosi alle sue idee, nel 1949 divenne direttore del giornale \"Paris-Presse\" e di \"Combat\", giornale simbolo della Resistenza Francese durante la guerra. Fu anche tra i principali redattori della \"Biblioth\u00e8que Mondiale\", successivamente divenuta la popolare serie \"Livre de Poche\" (libri tascabili), della rivista \"Carrefour\", del mensile rivolto al pubblico femminile \"Marie Claire\" e dal 1952 anche della rivista \"Arts et Culture\". Nel 1964 fond\u00f2 la rivista culturale \"Plan\u00e8te\" (\"Pianeta\" in Italia), che pubblic\u00f2 63 numeri fino al 1975. Pauwels scrisse numerosi articoli anche per \"Le Journal du Dimanche\" tra il 1975 e il 1976. \nNel 1977 divenne responsabile dell'inserto culturale de \"Le Figaro\", che fu la base per il successivo \"Le Figaro Magazine\", supplemento settimanale de \"Le Figaro\" pubblicato dall'ottobre del 1978. Questa nuova rivista nacque per volont\u00e0 del direttore de \"Le Figaro\", Robert Hersant, con l'intento di creare un rivale di destra del \"Nouvel Observateur,\" ritenuto dalla redazione una rivista troppo di sinistra, per questo la redazione venne formata da diversi membri del gruppo etnonazionalista GRECE tra cui il suo fondatore Alain de Benoist. L'anno successivo per\u00f2 i membri del GRECE abbandonarono il progetto e Pauwels decise di assumere per la rivista posizioni pi\u00f9 libertarie dal punto di vista economico mantenendole per\u00f2 conservatrici da un punto di vista sociale e politico. Pauwels rimase a capo del settimanale fino al 1993. Fu durante questo periodo da direttore che nel 1986 scrisse uno dei suoi articoli pi\u00f9 famosi, su quello che lui riteneva l'\"AIDS mentale\" che avrebbe colpito la giovent\u00f9 francese contemporanea; faceva riferimento alle proteste di quel periodo contro la legge Devaquet (che rendeva le universit\u00e0 francesi estremamente pi\u00f9 selettive nell'ammissione degli studenti e aumentava sensibilmente le tasse d'ammissione) e a quelle seguite alla morte di Malik Oussekine, studente assassinato dalla polizia mentre era in custodia cautelare.\nPauwels fu anche autore di numerose opere letterarie, la pi\u00f9 famosa di queste fu \"Il mattino dei maghi\" (1960), saggio di pseudoscienza redatto con Jacques Bergier che trattava di vari argomenti come la criptostoria, l'ufologia, l'esoterismo hitleriano e l'alchimia la cui tesi centrale elevava dottrine come la magia e l'occultismo a vere e proprie dottrine scientifiche. Il libro ebbe un enorme successo e divenne un libro di culto che ebbe un ruolo importante nello sviluppo dei movimenti New Age. Nel 1973, Pauwels pubblic\u00f2 il saggio \"Ce que je crois\" in cui riassunse il suo credo politico/filosofico prima di ritornare alla fede cattolica negli anni ottanta."}
{"id": "1117156", "revid": "466539", "url": "https://it.wikipedia.org/wiki?curid=1117156", "title": "Cavallo con maniglie", "text": "Il cavallo con maniglie \u00e8 un attrezzo usato nella ginnastica artistica. \u00c8 alto 105\u00a0cm da terra ed \u00e8 dotato di maniglie alte 15\u00a0cm (generalmente di metallo) montate parallelamente e nella parte superiore dell'attrezzo. In origine era formato da un'armatura in metallo con corpo in legno, ricoperto di pelle. Attualmente l'armatura \u00e8 in plastica o materiali compositi, il corpo \u00e8 in plastica, e la copertura in materiale sintetico.\nDimensioni.\nLe misure dell'attrezzo sono le seguenti:\nLe maniglie sono in legno se il cavallo con maniglie \u00e8 della Janssen-Fritsen; gli strumenti della Fonti e della AVAI hanno l'attaccatura in acciaio.\nEsercizi.\nDurante l'esecuzione dell'esercizio, il ginnasta deve tenersi sull'attrezzo con le sole mani; eventuali contatti tra l'attrezzo e i piedi danno luogo a una penalizzazione da parte dei giudici della giuria. Durante l'esecuzione del esercizio bisogna toccare tutte le parti del cavallo (le maniglie ed entrambe le groppe)\nI movimenti principali dell'attrezzo sono le forbici e i mulinelli (sulle maniglie o sulla groppa).\nGli esercizi si dividono in tre categorie:\nConsistono in rotazioni delle gambe e delle braccia in appoggio sulle diverse parti dell'attrezzo. Durante le rotazioni \u00e8 fondamentale mantenere la stessa velocit\u00e0 di giro e mantenere invariata la posizione del corpo (il pi\u00f9 possibile disteso rispetto all'attrezzo). Sulla base di questo movimento ne nasce un altro, il Thomas, dal nome del suo primo esecutore, Kurt Thomas; che consiste nei mulinelli con le gambe divaricate:"}
{"id": "1117161", "revid": "73843", "url": "https://it.wikipedia.org/wiki?curid=1117161", "title": "Norchia", "text": "Norchia \u00e8 un sito archeologico preistorico, etrusco, romano e medievale nei pressi di Vetralla, anche se sia le necropoli che i resti della citt\u00e0 ricadono nel territorio del comune di Viterbo. Era situata lungo la via Clodia e gravitava nell'orbita della vicina e pi\u00f9 potente Tarquinia.\nStoria.\nPur non essendoci pervenuto il nome etrusco e romano, potrebbe trattarsi dell'antica \"Orclae\", il cui nome viene riportato da fonti altomedievali databili al 775 d.C.; la forma con la \"N\" appare con una carta geografica di J. Oddi del 1637.\nLa zona fu gi\u00e0 abitata a partire dall'epoca preistorica: le prime tracce risalgono al Paleolitico superiore e si intensificano nell'Et\u00e0 del Bronzo, con resti di capanne. Con l'arrivo degli Etruschi sorsero l'abitato e la vicina necropoli, gi\u00e0 a partire dagli inizi del VI o del V secolo a.C., anche se l'insediamento urbano raggiunse il suo apice tra il IV ed il II secolo a.C. quando interess\u00f2 lo stretto pianoro posto alla confluenza dei torrenti Pile e Acqualta nel Biedano, dove oggi sono visibili i suggestivi resti della medievale Pieve di San Pietro e del castello.\nIn questa fase vengono anche create le caratteristiche necropoli rupestri, nelle quali la principale tipologia delle tombe \u00e8 \"a dado\" o \"a semidado\": le tombe dunque sono composte da un grande blocco di tufo squadrato superiormente (il cosiddetto \"dado\") al quale si accedeva da due scale laterali scavate nella roccia, e da una zona porticata inferiore con un piccolo tetto sorretto da alcune colonne o da pilastri in tufo; pi\u00f9 in basso si trova la camera sepolcrale, a cui si accedeva tramite il \"dromos\", ossia un corridoio gradinato. L'architettura di queste tombe rupestri \u00e8 tipica del periodo tra il IV e il II secolo a.C..\nLe tre principali necropoli si sviluppano lungo i fianchi delle vallate scavate dai tre corsi d'acqua: in quella del Fosso Pile alcune tombe notevoli sono la \"Tomba prostila\" (per la caratteristica forma con due colonne che sorreggevano un portico), la \"Tomba delle tre teste\" (per le protomi di divinit\u00e0 sull'architrave) e le \"Tombe Smurinas\" (dal nome della famiglia, con ampio portico a L). Nella valle del fosso Acqualta particolarmente interessanti le \"Tombe a tempio\" o \"doriche\", caratterizzate da una fronte che riproduce le forme del tempio dorico, con i due frontoni e la parete inferiore scolpiti con cortei di personaggi; nella valle del torrente Biedano va ricordata la \"Tomba Lattanzi\", con la facciata su un podio e a due ordini di colonne sovrapposte.\nIn epoca romana le tracce di frequentazione sono piuttosto scarse: la citt\u00e0 fa parte del municipio di Tarquinia e a questa fase si pu\u00f2 forse ascrivere la suggestiva \"Cava buia\", grande tagliata etrusco-romana lunga circa 400 metri e profonda fino a 10, con cui la via Clodia, dopo aver scavalcato il Biedano su un ponte (di cui rimangono resti dei pilastri), risaliva il fianco della vallata in direzione di Tuscania. Un'iscrizione al suo interno menziona un \"C. Clodius Thalpius\", mentre croci scolpite testimoniano la continuit\u00e0 d'uso in epoca medievale. A sud del pianoro della citt\u00e0 sono infine presenti i resti di un mausoleo romano chiamato \"Torraccia\".\nIn epoca medievale, la citt\u00e0 torna ad essere frequentata in epoca longobarda, quando la zona faceva da confine con il Ducato romano, e viene poi fortificata nel XII secolo da papa Adriano IV. Tra il XII e il XIII secolo vengono eretti le chiese di S. Pietro e S. Giovanni e il castello, passato nel XIII alla famiglia dei Prefetti di Vico, fino al definitivo abbandono nel 1435. Della fase medievale sulla parte settentrionale del pianoro della citt\u00e0 rimangono, in condizioni di conservazione critiche, i resti del castello, della pieve di S. Pietro e della cinta muraria: del castello rimangono cospicui avanzi delle murature, in blocchi di tufo rosso con corsi regolari, mentre della chiesa di S. Pietro si conserva ancora per buona parte l'abside e il lato settentrionale, di forme proto-romaniche con la sottostante cripta; anche la chiesa presenta murature simili e coeve al castello (anche se alcuni elementi fanno pensare a una ricostruzione su una precedente struttura del IX secolo), ed \u00e8 arricchita all'esterno da semicolonne su due ordini. Della cinta muraria si pu\u00f2 ancora ammirare la porta settentrionale, da cui usciva la via Clodia (che costeggia le mura in direzione Ovest, scendendo verso il Biedano e la Cava buia)."}
{"id": "1117163", "revid": "2166030", "url": "https://it.wikipedia.org/wiki?curid=1117163", "title": "Edmondo il Gobbo", "text": "Era il figlio secondogenito maschio del re d'Inghilterra e duca d'Aquitania, Enrico III e di Eleonora di Provenza.\nBiografia.\nIl papa Innocenzo IV, nell'intento di togliere la corona di Sicilia agli Hohenstaufen, la offr\u00ec nel 1254 a Enrico III per il figlio Edmondo, purch\u00e9 la conquistasse con uomini e mezzi propri. Il re, non riuscendo ad affrontare le spese della spedizione, fu minacciato di scomunica (1258) da papa Alessandro IV, successore di Innocenzo. Fu allora che i baroni inglesi, capeggiati da Simone di Montfort, offrirono il loro appoggio al re a condizione che egli firmasse le \"Disposizioni o statuti di Oxford\". Ma le pretese sull'isola restarono velleitarie. \nNel 1269 il cardinal Ottobono, legato papale, giunse in Inghilterra e chiese al principe Edoardo e a suo fratello Edmondo di partecipare all'Ottava crociata a fianco di Luigi IX di Francia.Per finanziare la crociata, Edoardo ed Edmondo dovettero prendere in prestito una notevole somma di denaro da Luigi IX e dagli ebrei d'Inghilterra. Essi condussero una piccola forza in guerra: forse 230 cavalieri, molti dei quali erano amici e parenti.L'obiettivo originale della crociata era quello di spezzare l'assedio posto alla fortezza cristiana di Acri, ma Luigi era stato deviato a Tunisi, dove mor\u00ec di malattia prima dell'arrivo dei fratelli Plantageneti.La maggior parte dei francesi torn\u00f2 a casa, ma un piccolo numero di loro si un\u00ec a Edoardo ed Edmondo, che decisero di partecipare alla Nona crociata. Dopo una breve sosta a Cipro, essi arrivarono ad Acri con 13 navi. Ad Acri suo fratello Edoardo tent\u00f2 abboccamenti con i Mongoli per creare un'alleanza contro il sultano mamelucco Baybars, ma senza esito positivo.Nel 1271 Ugo III di Cipro arriv\u00f2 con un contingente di cavalieri. Ci\u00f2 imbaldanz\u00ec Edoardo ed Edmondo, che fecero una scorreria contro la citt\u00e0 di Qaqun, (l'odierna Tulkarm, che si trova tra le citt\u00e0 di Nablus e Netanya). Subito dopo stipularono una pace decennale con Baybars. Edmondo ed Edoardo lasciarono la Terra Santa alla volta dell'Inghilterra nel 1272.In generale, la crociata di Edoardo ed Edmondo fu poco significativa e l'unico risultato ottenuto fu una tregua di dieci anni per la citt\u00e0 di Acri. Tuttavia, la partecipazione a questa spedizione accrebbe molto la loro fama. Quando, dopo il 1290, i rapporti tra la Francia e l'Inghilterra erano tesi e le scaramucce tra marinai anglo-guasconi e franco-normanni erano giunte a un notevole livello, il re di Francia, Filippo IV il Bello, nel 1294, convoc\u00f2 Edoardo I, suo vassallo, davanti al parlamento di Parigi; Edoardo invi\u00f2 il fratello, Edmondo che raggiunse un accordo amichevole: durante l'inchiesta, per quaranta giorni, le pi\u00f9 importanti fortezze della Guascogna sarebbero passate in mano francese. Ma allo scadere del termine previsto, non solo le fortezze non furono restituite, ma il ducato venne confiscato poich\u00e9 Edoardo fu considerato contumace; quindi per difendere il ducato, Edoardo fu costretto a fare guerra alla Francia.\nEdmondo mor\u00ec a Bayonne, ducato d'Aquitania, il 5 giugno 1296 e fu sepolto a Londra, nell'abbazia di Westminster.\nMatrimonio e figli.\nEdmondo spos\u00f2 l'8 aprile 1269 Aveline di Albemarle, figlia di William de Forz, Conte di Aumale e di Isabella di Reviers, Contessa di Aumale, che mor\u00ec quattro anni dopo, all'et\u00e0 di quindici anni.\nDopo la morte di Aveline, a Parigi, il 3 febbraio 1276, Edmondo spos\u00f2 Bianca d'Artois, figlia di Roberto I d'Artois.\nEdmondo da Bianca ebbe quattro figli:"}
{"id": "1117171", "revid": "1793900", "url": "https://it.wikipedia.org/wiki?curid=1117171", "title": "Pescatori alla lenza", "text": "Pescatori alla lenza (P\u00eacheurs \u00e0 la ligne) \u00e8 un dipinto a olio su tavola (15,7x24,4\u00a0cm) realizzato nel 1883 dal pittore Georges-Pierre Seurat.\n\u00c8 conservato nel Mus\u00e9e d'Art Moderne di Troyes."}
{"id": "1117172", "revid": "1906976", "url": "https://it.wikipedia.org/wiki?curid=1117172", "title": "Blue Poles", "text": "Blue Poles, conosciuto anche come Number 11, 1952, \u00e8 un dipinto (212.1\u00d7488.9\u00a0cm) realizzato nel 1952 dal pittore Jackson Pollock.\n\u00c8 conservato nella National Gallery of Australia, a Canberra.\nQuesto quadro fu realizzato dal Pollock su commissione dell'architetto Tony Smith."}
{"id": "1117174", "revid": "228587", "url": "https://it.wikipedia.org/wiki?curid=1117174", "title": "Compianto sul Cristo morto con i santi Girolamo, Paolo e Pietro", "text": "Il Compianto sul Cristo morto con i santi Girolamo, Paolo e Pietro \u00e8 un dipinto a tempera su tavola (140x207 cm) di Sandro Botticelli, databile al 1495 circa e conservato nell'Alte Pinakothek di Monaco.\nStoria.\nL'opera, come appurato ai primi del Novecento da J. Mesnil, proviene dalla chiesa fiorentina di San Paolino. Probabilmente dopo le soppressioni entr\u00f2 nelle collezioni granducali e da qui agli Uffizi. Nel 1813 venne ceduta a Massimiliano I Giuseppe di Baviera.\nLa datazione viene in genere avvicinata a quella del \"Compianto\" del Museo Poldi Pezzoli all'ultima fase della produzione dell'artista.\nDescrizione e stile.\nSullo sfondo del sepolcro di Cristo aperto, Maria tiene sulle gambe il figlio morto e sviene per il dolore, sorretta da Giovanni evangelista che le tiene la testa e il braccio; le fanno eco le tre Marie: una regge il volto del Cristo e lo bacia amorevolmente, una si copre la bocca, con gli occhi sgranati per l'orrore, e Maria Maddalena, infine, piange stringendo affettuosamente i piedi di Ges\u00f9 e reggendo il velo trasparente sotto al suo corpo. Si tratta della stessa composizione del \"Compianto\" di Milano, con la differenza che qui \u00e8 svolta su un formato orizzontale, che permette una strutturazione pi\u00f9 distesa e meno compatta dei personaggi. Il corpo di Cristo \u00e8 inoltre maggiormente inarcato e pende abbandonato sulle gambe di Maria, risaltando come una statua sul mantello nero della Madonna.\nAi lati tre santi assistono alla scena senza coinvolgimento emotivo: guardano, si piegano per osservare il centro della scena, ma i loro volti non tradiscono emozioni. Si tratta (da sinistra) di san Girolamo in veste eremitica con la pietra con cui soleva battersi il petto in segno di penitenza, san Paolo con la spada, patrono della chiesa, e a destra san Pietro, con le chiavi, la chierica e la tipica veste gialla. Per contrasto la loro presenza, legata a esigenze devozionali e non narrative, non fa che aumentare la percezione del \"pathos\" nel gruppo centrale, impostato a un'espressivit\u00e0 religiosa che non ha pari nella pittura fiorentina dell'epoca.\nLe forzature di gesti e pose rimandano all'ultima fase dell'artista, in cui la ricerca di forme realistiche \u00e8 messa da parte in favore dell'espressivit\u00e0 estrema, sottolineata anche dal ricorso a colori forti e contrastanti, che sembrano anticipare i temi del XVI secolo. In questa evoluzione stilistica, ormai lontana dalla delicata armonia delle prime opere di Botticelli, si coglie l'influenza sull'artista della figura del Savonarola, che innesc\u00f2 una crisi religiosa che port\u00f2 Botticelli ad abbandonare i temi profani e a rendere il suo stile pi\u00f9 inquieto e isolato nel panorama artistico dell'epoca."}
{"id": "1117178", "revid": "110157", "url": "https://it.wikipedia.org/wiki?curid=1117178", "title": "Freinsheim", "text": "Freinsheim \u00e8 una citt\u00e0 di 4.994 abitanti della Renania-Palatinato, in Germania.\nAppartiene al circondario (\"Landkreis\") di Bad D\u00fcrkheim (targa D\u00dcW) ed \u00e8 capoluogo della comunit\u00e0 amministrativa (\"Verbandsgemeinde\") omonima.\nGeografia fisica.\nFreinsheim sorge sulle colline della valle del fiume Reno a circa 20\u00a0km da Ludwigshafen, tra Bad D\u00fcrkheim e Gr\u00fcnstadt, in prossimit\u00e0 della \"Strada del Vino Tedesca\" (\"Deutsche Weinstra\u00dfe\"). Nell'area comunale di 13,6\u00a0km\u00b2 sono molto sviluppate le coltivazioni di vigneti su una superficie di 432 ha, dei quali il 54% ad uve bianche ed il restante 46% ad uve rosse. Il Palatinato \u00e8 la regione del vino per eccellenza in Germania con una superficie coltivata a vigneti di ben 23.363 ha.\nStoria.\nFreinsheim \u00e8 stata citata per la prima volta nel 773, ma gi\u00e0 si conosceva come zona in epoca romana. Questo \u00e8 documentato dal ritrovamento nel 2006 di una serie di tombe di epoca romana, le pi\u00f9 importanti sono quattro sarcofagi in pietra calcarea risalenti al IV secolo."}
{"id": "1117179", "revid": "79975804", "url": "https://it.wikipedia.org/wiki?curid=1117179", "title": "La sposa dai due volti", "text": "La sposa dai due volti \u00e8 un dipinto a olio su tela (99x72 cm) realizzato nel 1927 dal pittore Marc Chagall.\nFa parte di una collezione privata."}
{"id": "1117180", "revid": "767487", "url": "https://it.wikipedia.org/wiki?curid=1117180", "title": "Roberto Policano", "text": "Caratteristiche tecniche.\nGiocatore di notevole stazza, forte fisicamente, ha sempre giocato come terzino sinistro fluidificante o tornante sinistro. Si rese protagonista di numerosi interventi di gioco al limite del regolamento. Durante la sua permanenza al Torino venne soprannominato dai tifosi \"Rambo\".\nCarriera.\nGiocatore.\nDi origini campane, ha iniziato a dare i primi calci nella squadra oratoriale del Santa Croce nel quartiere Flaminio, per poi passare nel vivaio della Roma, Policano debutta nella stagione 1981-1982 nel Latina, raccogliendo in due stagioni 47 presenze e 6 gol. Approda cos\u00ec dalla Serie C2 dove militava la squadra laziale la stagione successiva, alla Serie A grazie all'acquisto da parte del Genoa dove collezion\u00f2, nel corso dei suoi quattro anni di permanenza in squadra, 118 presenze e 9 gol.\nDal 1987 al 1989 passa alla squadra della sua citt\u00e0 natale, la , per 3,5 miliardi di lire, dove con 35 presenze segn\u00f2 per 5 volte. Acquisito dal Torino, per tre stagioni fu presente in 80 partite con un bilancio di 18 gol. Il Torino nella stagione 1991-1992 sar\u00e0 finalista in Coppa UEFA e si piazzer\u00e0 al terzo posto in Serie A.\nCon il Napoli, in cui si trasferisce per 6,5 miliardi di lire, dal 1992 al 1997 per cinque stagioni collezion\u00f2 92 presenze e 12 gol. Nella stagione 1992-1993, in Napoli-Atalanta, il tecnico Ottavio Bianchi in assenza di punte lo schier\u00f2 come attaccante, esperimento che si rivel\u00f2 vincente poich\u00e9 il giocatore segn\u00f2 il gol della vittoria sui nerazzurri per 1-0. Era in campo nell'1-5 in Coppa UEFA nella trasferta contro il Valencia (1992-1993): Daniel Fonseca segna tutti i gol e Policano \u00e8 autore dell'assist sul terzo gol. La sua carriera calcistica professionistica in Italia si chiuse nell'ottobre 1997 con la maglia del Casarano, in Serie C1.\nNel gennaio 1998 si accorda con il Terracina, mentre la stagione successiva torna al Latina, in entrambi i casi nel Campionato Nazionale Dilettanti. Nell'estate 1999 firma, assieme a Cristiano Bergodi, un mini-contratto per due sole partite (ovvero un turno di qualificazione della Coppa UEFA) con la squadra maltese dello Sliema Wanderers, mentre a settembre si accorda con il Baracca Lugo dove termina di giocare.\nDirigente.\nGi\u00e0 nel 2000 diventa direttore sportivo dell' fino al settembre dell'anno successivo e dopo due mesi diventa consulente tecnico della Rondinella e nel febbraio 2005 diventa d.s. del . Nel 2007 \u00e8 responsabile del settore giovanile del Thermal Calcio, squadra di Abano Terme, e inizia a fare il commentatore tecnico per Cartapi\u00f9. Dal 2008 \u00e8 osservatore per conto dell'Udinese."}
{"id": "1117181", "revid": "1087849", "url": "https://it.wikipedia.org/wiki?curid=1117181", "title": "Storia di Terracina", "text": "Il mito di fondazione e le vicende preromane.\nSulle sue origini sono molteplici i documenti ed i racconti. Si narra ad esempio di un gruppo di esuli Spartani che, fuggiti dalla loro patria, approdarono sulle coste del Tirreno, dove fondarono un villaggio in localit\u00e0 Feronia, ai piedi del Monte Leano, dove poi sorse un tempio in onore della divinit\u00e0 omonima. Mantennero le loro usanze ed i costumi originari, come l'uso di far cenare gli ospiti non su una tavola imbandita, ma sulla terra nuda, da ci\u00f2 il nome della citt\u00e0 Terra - cena (\u03a4\u03b1\u03c1\u03c1\u03b1\u03ba\u03b9\u03bd\u03ae in greco antico), poi trasformatosi nel latino \"Tarracina\". \nPlinio il Vecchio ci informa che nel corso del 1200 a.C. 60 erano le citt\u00e0 della Penisola, ma solo 40 sono i nomi sopravvissuti fino alla sua epoca, tra cui Anxur, identificata poi in Terracina. Recenti studi, invece, farebbero derivare il nome di Terracina dal vocabolo etrusco \"Trachna\", collegato anche al nome della citt\u00e0 di Tarquinia e dei re di Roma Tarquinio Prisco e Tarquinio il Superbo. Secondo Tito Livio, infatti, l'etrusco Tarquinio il Superbo (VI sec. a C.) avrebbe inviato coloni a Segni e a \"Circeii\", perch\u00e9 fossero di presidio sulla terra e sul mare.\nIl centro storico di Terracina sorge su due modeste alture prospicienti il mare: quella pi\u00f9 bassa fu sede dell'abitato originario, mentre su quella pi\u00f9 elevata, denominata colle di San Francesco, fu insediata l'acropoli.\nLe prime fasi storiche sono conosciute solo attraverso le fonti letterarie. Dapprima centro Ausonio, alla fine del VI secolo a.C. la citt\u00e0 dovette essere gi\u00e0 sotto l'influenza romana, come dimostrerebbe la sua menzione nel primo trattato romano-cartaginese citato da Polibio. In seguito fu occupata dai Volsci, che le mutarono il nome da \u201cTarracina\u201d in \u201cAnxur\u201d; a questa fase potrebbero spettare alcuni tratti delle mura in opera poligonale visibili in pi\u00f9 punti sotto la cinta tardo-antica.\nFurono i Romani a determinare in modo significativo l'intero assetto sociale, economico ed urbano della citt\u00e0 che ancora oggi \u00e8 pi\u00f9 che mai presente.\nLa citt\u00e0 romana.\nAltri tratti delle mura appartengono invece alle fortificazioni che i Romani, dopo aver riconquistato la citt\u00e0 nel 406 a.C., realizzarono in occasione della fondazione di una \u201ccolonia marittima\u201d, nel 329 a.C. \nAlcuni anni dopo, nel 312 a.C., la citt\u00e0 venne attraversata dalla Via Appia che, unendo Roma con Capua, costituiva un fondamentale asse di penetrazione militare e commerciale verso le ricche zone meridionali della penisola. Grazie all'Appia, che consentiva rapidi collegamenti con Roma, e alla presenza di un porto, l'importanza di Terracina crebbe: la citt\u00e0, divenuta un notevole centro agricolo per lo sfruttamento intensivo della fertile vallata posta a occidente, cominci\u00f2 infatti ad ampliarsi nella parte bassa contigua al mare.\nL'originario abitato fu pertanto destinato a divenire una zona monumentale caratterizzata da dimore signorili. Dopo la ristrutturazione, alla fine del II secolo a.C., dell'area sacra dell'acropoli, si ebbe una prima trasformazione urbanistica in et\u00e0 sillana (primi decenni del I secolo a.C.), quando vari monumenti in \u201copus incertum\u201d (tra cui il teatro) vennero realizzati contemporaneamente alla ricostruzione del grandioso santuario di Monte Sant'Angelo.\nUna nuova trasformazione avvenne nella prima et\u00e0 imperiale, tra la fine del I secolo a.C. e l'inizio del secolo successivo: in questo periodo Terracina alta vide infatti l'edificazione, in forme imponenti, del nuovo foro da parte del magistrato locale A. Aemilius. Insieme alla piazza, circondata da portici, furono inoltre costruiti edifici religiosi e civili che fecero di quest'area un complesso monumentale degno delle maggiori citt\u00e0 dell'impero.\nAnche la pianura sottostante il Monte Sant'Angelo risulta urbanizzata, fra il III e il I secolo a.C., lungo la \u201cVia ad Portum\u201d, la strada che conduceva dalla fertile area agricola della Valle (a nord-ovest della citt\u00e0) al porto di Terracina, per questa et\u00e0 noto quasi esclusivamente dalle fonti letterarie. Fra il I secolo a.C. e il I secolo d.C. si assiste a una notevole espansione di Terracina bassa: vennero realizzati un secondo foro, impropriamente definito \u201cForo Severiano\u201d, l'anfiteatro, di cui rimangono scarsi resti nelle case di Via Martucci, le terme e diversi edifici privati. \nTerracina raggiunse il suo massimo splendore durante il periodo imperiale, quando il traffico marittimo si svilupp\u00f2 a tal punto che l'imperatore Traiano ordin\u00f2 l'ampliamento del porto, del quale ancora oggi esistono le strutture principali. Fu per rendere pi\u00f9 agevole il passaggio dell'Appia attraverso l'estrema appendice dei Monti Ausoni che all'epoca di Traiano venne eseguito il taglio del Pisco Montano, enorme sperone calcareo separato dalla massa del Monte Sant'Angelo che tuttora sovrasta la \"regina viarum\" costituendo un aspetto caratteristico del paesaggio tra il mare e la montagna. L'opera contribu\u00ec in qualche modo ad orientare verso il porto tutto il movimento della citt\u00e0. A una parte alta si affianc\u00f2 una parte bassa che divenne con il tempo il centro della vita economica e sociale della citt\u00e0.\nIl taglio del Pisco Montano, la rettifica dell'Appia e la ricostruzione del porto dovettero contribuire a un ulteriore sviluppo urbanistico della parte bassa dell'abitato; la zona alta fu invece interessata soprattutto da ristrutturazioni e rifacimenti delle vecchie \u201cdomus\u201d, come dimostra il rinvenimento, alcuni anni fa, di un peristilio con mosaici del II-III secolo d.C. nei pressi del \u201cCapitolium\u201d.\nUn ultimo significativo intervento si ebbe nei primi decenni del V secolo quando, in occasione delle invasioni barbariche, l'antica cinta volsco-romana fu sostituita da una nuova fortificazione comprendente anche una porzione della citt\u00e0 bassa. Con la riedificazione delle mura urbiche, tuttavia, la parte bassa della citt\u00e0 doveva essere gi\u00e0 in gran parte abbandonata: la nuova cinta muraria racchiuse infatti solo una piccola porzione dell'area, ed esclusivamente per proteggere un tratto dell'Appia.\nEt\u00e0 Medievale.\nNel corso del Medioevo la storia urbana di Terracina venne profondamente segnata da una trasformazione che mut\u00f2 notevolmente il ruolo e l'immagine della citt\u00e0 antica.\nPer quanto riguarda il centro storico, se la fase paleocristiana (IV-VII sec.) \u00e8 nota solo attraverso le fonti letterarie, maggiori dati si hanno invece per la fase bizantina (VI-VII sec.), quando si accentu\u00f2 la funzione di piazzaforte militare che la citt\u00e0 aveva gi\u00e0 acquisito, all'inizio del V secolo d.C., con la creazione di un nuovo circuito murario in parte sovrapposto a quello volsco-romano.\nNel periodo carolingio (VIII-IX sec.) Terracina fu compresa nel nuovo Stato della Chiesa; di conseguenza anch'essa fu oggetto, a partire da Adriano I (772-795), del grande tentativo di rinnovamento spirituale e materiale che coinvolse Roma e i suoi domini. A questa fase dovrebbero appartenere la fondazione di alcune chiese urbane, l'organizzazione delle parrocchie, il sostegno alle chiese martoriali della Valle e ai monasteri extraurbani di San Michele e di Santo Stefano.\nIl Castello Frangipane e le case-torre.\nAlla fine del X secolo, con la crisi del papato e lo strapotere delle famiglie locali, Terracina fu interessata dal fenomeno dell'incastellamento: pertanto, allo scopo di controllare politicamente la citt\u00e0 e il suo territorio, forse ad opera dei Crescenzi venne avviata l'edificazione di un imponente castello, poi denominato Frangipane dalla famiglia dei nobili romani che lo occup\u00f2 dal 1153 al 1202.\nA questa stessa fase appartiene, oltre al consolidamento di una parte del circuito murario, anche la nascita della tipica edilizia di arroccamento nel settore urbano adiacente al castello.\nSuccessivamente, grazie al notevole incremento demografico determinatosi in et\u00e0 romanica (XI-XII sec.) a causa dell'inurbamento, Terracina si ampli\u00f2 progressivamente: nacquero cos\u00ec, addossati alle mura tardo-antiche e in corrispondenza delle porte urbiche, i due borghi murati all'esterno di Porta Maggio (detto \u201cdi Cipollata\u201d) e fuori Porta Albina (lungo la Salita dell'Annunziata) e i tre borghi aperti posti fuori Porta San Gregorio (attorno all'attuale Via di Porta Romana), fuori Porta Romana (lungo l'odierna Via G. Antonelli, nella citt\u00e0 bassa) e fuori Porta Nuova.\nIl rinnovamento della fase romanica, contrassegnata dall'istituzione del Comune, fu inoltre reso manifesto da importanti interventi in campo edilizio, quali il rifacimento della Cattedrale e lo sviluppo delle abitazioni private di tipo monumentale, in particolare delle case-torri.\nCon il periodo gotico (XIII-XIV sec.), si riscontra a Terracina una riorganizzazione urbanistica fondata non pi\u00f9 sulle parrocchie altomedievali, bens\u00ec sul recupero dell'impianto antico e sulla creazione di un'edilizia pubblica e privata ordinata e decorosa: oltre allo sviluppo dei borghi e al completamento della Cattedrale, si assiste in questa fase alla creazione del palazzo civico e all'erezione delle eleganti \u201cdomus\u201d gotiche a pi\u00f9 piani. Non meno rilevante risulta inoltre, in concomitanza con la fondazione degli ordini mendicanti, l'edificazione dei due conventi suburbani di San Domenico e di San Francesco, le cui linee architettoniche furono direttamente ispirate dai cantieri delle abbazie cistercensi. \nAlla fine del medioevo le Costituzioni egidiane (1357) avviarono anche a Terracina il processo attraverso il quale, accanto al declino dell'esperienza comunale, si affermer\u00e0 una nuova organizzazione politico-amministrativa dello Stato Pontificio che si conserver\u00e0 fino 1870.\nEt\u00e0 Moderna.\nDurante il '400 l'ancora incerta presenza dello Stato, le mire espansionistiche dei re di Napoli e il conseguente sviluppo delle lotte intestine tra nobilt\u00e0, borghesia e popolo provocarono la decadenza della citt\u00e0.\nNel '500 questa tendenza si accentu\u00f2: alla perdita progressiva dell'autonomia comunale, determinata anche dal continuo intervento dell'autorit\u00e0 centrale, richiamata dai conflitti interni e dai frequenti abusi, si aggiunsero molti problemi derivati dai saccheggi dei Corsari barbareschi lungo le coste tirreniche e, soprattutto, il flagello dell'infezione malarica, che dal 1520 circa falcidi\u00f2 con fasi alterne la popolazione, provocando un vero collasso demografico nella comunit\u00e0 terracinese.\nTuttavia, \u00e8 proprio adesso che si registrano le prime concrete testimonianze della trasformazione, in senso moderno, della struttura urbana ad opera delle nuove famiglie (i Savio, i Garzonio, i Gottifredi, i de Taxis, i de Romanis, i Gavotti, ecc.) che non solo acquistarono e restaurarono le antiche case medievali, modificandole nel tipo del palazzo rinascimentale, ma ne costruirono ex novo delle altre.\nSin dai primi decenni del '600 l'impegno dello Stato Pontificio verso il ripopolamento, attuato richiamando famiglie dai paesi vicini attraverso la distribuzione gratuita di terre e le esenzioni fiscali, favor\u00ec una lenta ma continua ripresa, i cui riflessi maggiori si trovano, oltre che nell'edilizia civile, soprattutto in quella religiosa. \nVanno almeno ricordati in tal senso la ricostruzione della chiesa di San Giovanni (gi\u00e0 di San Lorenzo), l'erezione della cappella di Santa Domitilla per volont\u00e0 del vescovo Pomponio de Magistris (1608-1614), il rifacimento della chiesa della Madonna delle Grazie e del Vescovado ad opera del vescovo Cesare Ventimiglia (1615-1645).\nLa citt\u00e0 moderna.\nCon il '700 si assiste alla completa rinascita della citt\u00e0 e alla sua ultima trasformazione, completata nel corso dell'800, che le ha dato l'attuale fisionomia. \nDopo il lungo periodo di stasi protrattosi per tutto il \u2018500 e il \u2018600, si assiste infatti alla radicale trasformazione della citt\u00e0 bassa. Per volont\u00e0 del papa Pio VI venne avviato, a partire dal 1785, un tentativo di bonifica delle Paludi Pontine e, con esso, la fondazione del nuovo nucleo urbano, il Borgo Pio, terminale fisico e centro organizzativo di quell'impresa. Impostato sulla memoria della struttura urbana antica e sui pochi resti medievali, il progetto urbanistico della \u201ccitt\u00e0 nuova\u201d si comp\u00ec, nelle sue linee essenziali, in poco pi\u00f9 di vent'anni; la sua realizzazione, tuttavia, prosegu\u00ec per tutto l'800 fino ai primi decenni del \u2018900 attorno alle due direttrici principali della Strada Pia (attuale Via Roma) e del Canale di Navigazione, che sostitu\u00ec il Fiumicello. L'et\u00e0 contemporanea non ha seguito il modello urbanistico della fase precedente, finendo per intaccare, con la sua caotica espansione, anche la struttura storica del Borgo Pio.\nLa citt\u00e0 alta, dismessa l'antica funzione di piazzaforte, venne resa residenziale anche nelle strutture fortificate e fu collegata con la pianura abbattendo le due porte principali e parte del circuito murario tardo-antico posto a sud.\nIn campo religioso e civile, oltre ad alcuni notevoli edifici privati, spiccano particolarmente la Cattedrale e il Vescovado, il Palazzo Braschi e quello della Bonificazione Pontina, la chiesa del Purgatorio e il Palazzo dei Forni, Porta Romana e Palazzo Risoldi, Palazzo Cardinali e le case Angeletti."}
{"id": "1117183", "revid": "36426", "url": "https://it.wikipedia.org/wiki?curid=1117183", "title": "Nobile orientale", "text": "Nobile orientale (Il nobile slavo) \u00e8 un dipinto a olio su tela (152,5x124 cm) realizzato nel 1632 dal pittore Rembrandt Harmenszoon Van Rijn.\n\u00c8 conservato nel Metropolitan Museum of Art di New York.\nL'opera \u00e8 firmata e datata \"RHL VAN RIJN 1632\".\nSecondo le notizie di archivio, il quadro sarebbe appartenuto al mercante Marten Looten, che nel 1632 aveva commissionato all'artista un proprio ritratto.&lt;br&gt;\nLo sconosciuto modello indossa una preziosa veste di stile orientale, che il pittore rifinisce nei dettagli curatissimi, maggiormente in risalto sullo sfondo scuro. Nessun elemento pu\u00f2 suggerire se Rembrandt volesse raffigurare un personaggio preciso.\nIl soggetto appartiene agli studi di singoli personaggi da inserire nelle scene bibliche: iniziati gi\u00e0 in giovent\u00f9, continuarono per tutta l'attivit\u00e0 dell'artista. Quest'opera \u00e8 una delle prime del genere eseguite a grandezza naturale e su tela, anzich\u00e9 su tavola."}
{"id": "1117186", "revid": "1904508", "url": "https://it.wikipedia.org/wiki?curid=1117186", "title": "Stemma sabaudo, il Genio di Savoia", "text": "Stemma sabaudo, il Genio di Savoia \u00e8 un dipinto a olio su tela e misura cm 83x64 eseguito tra il 1883 ed il 1884 circa dal pittore italiano Mos\u00e8 Bianchi.\nSi tratta di uno degli studi per il Genio di Savoia per l'affresco della Saletta reale della stazione di Monza.\n\u00c8 conservato nei Musei Civici di Monza."}
{"id": "1117188", "revid": "1371684", "url": "https://it.wikipedia.org/wiki?curid=1117188", "title": "Ritratto del Conte Duca di Olivares", "text": "Ritratto del Conte Duca di Olivares \u00e8 un dipinto a olio su tela (67x54,5\u00a0cm) realizzato nel 1635 dal pittore Diego Vel\u00e1zquez, raffigurante Gaspar de Guzm\u00e1n y Pimentel, potentissimo ministro di Filippo IV di Spagna.\nIl ritratto \u00e8 conservato nel Museo dell'Ermitage di San Pietroburgo."}
{"id": "1117192", "revid": "1543377", "url": "https://it.wikipedia.org/wiki?curid=1117192", "title": "Rovine di un vecchio mulino, Grandcamp", "text": "Rovine di un vecchio mulino, Grandcamp (Ruines \u00e0 Grandcamp) \u00e8 un dipinto a olio su tavola (16x24,8\u00a0cm) realizzato nel 1885 dal pittore Georges-Pierre Seurat.\n\u00c8 conservato nel Mus\u00e9e d'Orsay di Parigi."}
{"id": "1117213", "revid": "729019", "url": "https://it.wikipedia.org/wiki?curid=1117213", "title": "Richard Evelyn Byrd", "text": "Biografia.\nNel 1918 entr\u00f2 a far parte della squadra aerea della Marina e fu presto promosso al grado di capitano di corvetta. Nel 1925 ottenne il comando delle attivit\u00e0 aeree della spedizione americana in Groenlandia guidata da Donald Baxter MacMillan. L'anno successivo Byrd annunci\u00f2 al mondo di essere stato il primo, insieme al suo copilota Floyd Bennett, a sorvolare il Polo nord. Il ritrovamento dei suoi diari di viaggio ha per\u00f2 portato gli esperti a concludere che Byrd e Bennett fecero ritorno in Groenlandia quando il loro apparecchio distava ancora 243\u00a0km dalla verticale del Polo. I primi a riuscire nell'impresa furono quindi Roald Amundsen, Umberto Nobile e Lincoln Ellsworth, a bordo del dirigibile \"Norge\", tre giorni dopo il viaggio incompleto di Byrd e Bennett.\nTra il 1928 e il 1947, Byrd effettu\u00f2 quattro importanti spedizioni in Antartide, con le quali diede un fondamentale contributo alla conoscenza di questo continente. Nel 1929 sorvol\u00f2 il Polo sud, un'impresa mai riuscita prima di allora. Nel 1955 gli fu affidato il comando dell'operazione Deep Freeze, la spedizione antartica organizzata dagli Stati Uniti per l'Anno geofisico internazionale, che si sarebbe tenuto due anni pi\u00f9 tardi. Ma non riusc\u00ec a portare a termine l'impresa: la morte lo colse infatti qualche settimana dopo aver sorvolato per l'ultima volta il Polo sud. Tra i suoi scritti ricordiamo \"Skyward\" (1928), \"Little America\" (1930), \"Discovery\" (1935) e \"Alone\" (1938).\nSpedizione antartica in solitaria del 1934.\nNel 1934 fu protagonista di una spedizione antartica statunitense volta a studiare ed esplorare via terra il continente artico. Accompagnato da decine di altri compagni d\u2019avventura, compresi molti cani da slitta e persino una mucca, Byrd, partendo da Little America, una piccola base sulla costa del continente antartico, voleva passare l\u2019intera notte antartica, che va da aprile a ottobre, in isolamento tra i ghiacci, con lo scopo di raccogliere dati scientifici in posti in cui nessuno era mai stato prima. Dai suoi racconti, tratti nel libro \"Alone\", si racconta come l'avventuriero decise di sfruttare l\u2019occasione per sperimentare un'esistenza condizionata da profonda solitudine.\nNegli ultimi giorni del marzo 1934 Byrd raggiunse in aereo la base nella quale avrebbe soggiornato per i mesi a seguire, una stazione scientifica ricavata al di sotto del livello dei ghiacci, per essere protetta dai venti artici, riempita precedentemente di provviste (verdura essiccata e carne di foca) e libri e con un'unica botola nel soffitto come via d'uscita. Questo bunker sotterraneo si trovava a centinaia di chilometri da Little America e una volta scesa la notte artica nessun aereo avrebbe potuto raggiungerla per i successivi 5 mesi.\nByrd vide il sole tramontare l\u2019ultima volta il 12 aprile e, nonostante le prime settimane trascorsero in modo relativamente tranquillo, verso giugno iniziarono i primi inconvenienti legati alle esalazioni di monossido di carbonio della stufa a olio utilizzata per riscaldarsi, che spinsero l'avventuriero a dover costantemente scegliere tra la possibilit\u00e0 di scaldarsi, e forse morire intossicato, oppure respirare in sicurezza, rischiando per\u00f2 il congelamento. Inoltre, nonostante uscire fuori dal bunker fosse proibitivo per la scarsa luminosit\u00e0, le condizioni atmosferiche e l'alta probabilit\u00e0 di cadere in un crepaccio o di non ritrovare la botola di ingresso, Byrd tent\u00f2 alcune passeggiate esterne, l'ultima delle quali per\u00f2 rischi\u00f2 di concludersi con l'impossibilit\u00e0 di rientrare a causa della botola bloccata dal ghiaccio. Byrd fu costretto a utilizzare una pala per fare leva e forzare l'ingresso, riuscendo a salvarsi in extremis.\nDurante il soggiorno Byrd perse circa 30 kg e la solitudine lo port\u00f2 in alcuni casi a mostrare segni di demenza. Il 5 giugno si ruppe il generatore elettrico necessario per far funzionare la radio, che venne sostituita da un telegrafo di emergenza, azionabile a pedali, per l'invio di codici Morse ai compagni in base a Little America. Probabilmente insospettiti dalla scarsa lucidit\u00e0 di alcune sue comunicazioni alcuni compagni tentarono di organizzare spedizioni di recupero, fallendo in due occasioni. Al terzo tentativo, tre uomini della missione riuscirono ad arrivare da Byrd intorno al 11 agosto 1934. \u00abLui li accolse offrendo loro un piatto di zuppa\u00bb, ha scritto il \"New York Times\", \u00abpoi collass\u00f2 al suolo\u00bb. I quattro restarono nel rifugio alcune settimane, in attesa che arrivasse il sole e qualcun altro potesse raggiungerli per riportarli alla base principale."}
{"id": "1117218", "revid": "1652635", "url": "https://it.wikipedia.org/wiki?curid=1117218", "title": "Edoardo V d'Inghilterra", "text": "Era figlio del re d'Inghilterra Edoardo IV e di Elisabetta Woodville.\nBiografia.\nEdoardo nacque nel monastero annesso all'abbazia di Westminster mentre suo padre stava lottando per sconfiggere Enrico VI nella Guerra delle due rose.\nInfanzia.\nDopo la battaglia di Tewkesbury del 4 maggio 1471, suo padre Edoardo IV riconquist\u00f2 la corona e Edoardo, circa due mesi dopo, venne nominato Principe di Galles (titolo riservato agli eredi al trono nella Corona inglese).\nNel 1480 Edoardo venne fidanzato ad Anna, unica figlia ed erede di Francesco II, duca di Bretagna. Ma tale progetto termin\u00f2 con la scomparsa del principe.\nRegno.\nAi primi di aprile del 1483, Edoardo IV, sul letto di morte, istitu\u00ec un Consiglio di Reggenza che aiutasse il suo figlio ed erede: a capo del Consiglio pose suo fratello Riccardo di Gloucester (nominato Lord Protettore d'Inghilterra) ed esso comprendeva la regina ed i suoi parenti.\nCostoro erano odiati da gran parte della nobilt\u00e0 a causa dell'avidit\u00e0 di cui avevano dato prova durante il regno della sorella: nulla avevano lasciato di intentato per depredare il tesoro regio ed ottenere feudi e titoli. Ora, con un re cos\u00ec giovane e quindi debole, si temeva che avrebbero continuato, portando l'Inghilterra alla rovina.\nAlla morte del padre (9 aprile 1483), Edoardo risiedeva ancora nel castello di Ludlow, in Galles, dove era stato mandato con lo zio materno Antonio Woodville, conte di Rivers, fin dall'et\u00e0 di due anni. Riccardo di Gloucester fu informato della morte del re Edoardo IV suo fratello e di essere stato da lui nominato Lord Protettore da William Hastings, non dalla regina vedova, che cerc\u00f2 invece di anticipare l'arrivo di Edoardo nella capitale incaricando il fratello lord Rivers e uno dei due figli di primo letto, Richard Grey, di portare al pi\u00f9 presto il giovane re a Londra. Nonostante Rivers viaggiasse con una scorta di 2000 soldati, Gloucester, con l'aiuto del cugino Enrico Stafford duca di Buckingham, riusc\u00ec a raggiungere il nipote a Stony Stratford, assumendo cos\u00ec il Protettorato e scortando personalmente l'erede al trono a Londra. I parenti della regina vennero arrestati per ordine del Lord Protettore. Rinchiusi nella prigione di Pontefract (detta anche Pomfret), vennero decapitati, con l'accusa di aver tramato contro il Lord Protettore, il 25 giugno 1483.\nLa regina e l'altro figlio di primo letto, Thomas Grey marchese di Dorset, riuscirono a scappare, non senza aver prima sottratto il tesoro reale, insieme al giovane Riccardo di York e alle altre figlie di Edoardo IV, chiedendo asilo all'abbazia di Westminster, che godeva dell'inviolabilit\u00e0 in quanto luogo sacro.\nEdoardo V, dodicenne, fu inizialmente alloggiato presso l'abitazione del vescovo Lincoln; il Consiglio propose poi di trasferirlo negli alloggi reali della Torre in attesa dell'incoronazione fissata per il 22 giugno, come era tradizione per i monarchi. Il fratello Riccardo, di 10 anni, fu rilasciato dalla madre il 16 giugno e venne preso in custodia dall'Arcivescovo di Canterbury e da Lord Howard, scortati da soldati della guardia reale arrivati su 8 barconi, per essere portato negli alloggi del fratello maggiore. Prima dell'attesa incoronazione, per\u00f2, Robert Stillington, vescovo di Bath, rivel\u00f2 che Edoardo IV prima di incontrare Elisabeth Woodville aveva precontratto matrimonio con un'altra donna, Elisabeth Butler, figlia di Lord Talbot conte di Shrewsbury. Per il codice canonico dell'epoca, quindi, il successivo matrimonio con Elisabeth Woodville era nullo ed i figli illegittimi, esclusi dai diritti ereditari e di successione al trono. L'incoronazione del giovane Edoardo venne cancellata e il 22 giugno i figli di Edoardo furono dichiarati illegittimi pubblicamente durante un sermone tenutosi nella piazza antistante la chiesa di St. Paul; il 25 giugno l'assemblea dei Lord e dei 3 stati del regno sottoscrisse una petizione per chiedere a Riccardo di Gloucester di accettare il trono. Riccardo venne incoronato il 6 luglio e parti per un viaggio ufficiale attraverso il regno, da cui rientr\u00f2 solo all'inizio dell'autunno. Dopo l'agosto del 1483 i due giovani fratelli non vennero pi\u00f9 visti giocare insieme nei giardini della Torre e con la rivolta del duca di Buckingham nell'ottobre cominci\u00f2 a circolare la voce che erano stati uccisi per ordine di Riccardo III. Nacque cos\u00ec la leggenda dei Principi nella Torre.\n\"Titulus Regius\".\nAppena il re e suo fratello Riccardo furono entrambi nella Torre, furono rese pubbliche le affermazioni di Robert Stillington, vescovo di Bath, che testimoni\u00f2 al Parlamento di avere presieduto alla cerimonia di fidanzamento tra il defunto Edoardo IV e lady Eleanor Talbot, figlia del conte di Shrewsbury (pure lei deceduta), cerimonia avvenuta poco prima delle nozze tra Edoardo IV ed Elizabeth Woodville. Ai tempi, secondo il diritto canonico, il fidanzamento equivaleva al matrimonio: il matrimonio tra il re e la Woodville era quindi illegittimo, ed illegittimi i loro figli. Con un atto chiamato \"Titulus Regius\", il 9 luglio 1483 costoro vennero dichiarati decaduti da ogni diritto alla corona ed Edoardo V perse il trono. Ovviamente ora lo scettro spettava al loro zio, Riccardo, duca di Gloucester, che si fece incoronare, dietro petizione del Parlamento, col nome di Riccardo III.\nMorte.\nSecondo la tradizione si ignora la data di morte di Edoardo, cos\u00ec come la causa. Nel 1674, durante lavori di ristrutturazione nella Torre di Londra, ai piedi di una scala nella White Tower alcuni muratori trovarono una cassa in metallo contenente due scheletri apparentemente di bambini, uno un poco pi\u00f9 grande dell'altro: si ritenne che fossero stati ritrovati i corpi degli sfortunati principi. Per volere di Carlo II, commosso dalla loro sventura, essi vennero sepolti con tutti gli onori nell'abbazia di Westminster, mentre Edoardo IV e Elisabeth Woodville sono sepolti nella cappella di San Giorgio nel castello di Windsor.\nIn realt\u00e0 la sorte dei principi nella Torre, e in particolare del fratello di Edoardo, il giovane Riccardo, \u00e8 molto dibattuta tra gli storici moderni. Durante il regno di Enrico VII Tudor, il nuovo re fu contestato da un giovane che per la prima volta nel 1490 alla corte della, a sua detta, zia Margherita York duchessa di Borgogna afferm\u00f2 ufficialmente di essere Riccardo duca di York, figlio minore di Edoardo IV. Il giovane venne riconosciuto come Riccardo di York dai principali sovrani europei e il re di Scozia che lo ospit\u00f2 e finanzi\u00f2 per diverso tempo gli diede in sposa una sua cugina. Dopo diversi tentativi di spodestare il re Tudor, il suo esercito fu sconfitto a Taunton il 4 ottobre 1497, il giovane fu catturato e costretto sotto tortura a firmare una confessione in cui affermava di non essere Riccardo, bens\u00ec un impostore di nome Perkin Warbeck. Diversi elementi documentali, emersi anche negli archivi europei dove la censura Tudor non aveva modo di arrivare, oltre al fatto che alla moglie del re, Elisabetta di York, e alle sue sorelle non fu mai permesso di vedere il giovane che fino a prima della cattura affermava di essere loro fratello, gettano dubbi sulla versione dell'impostore fatta circolare dal re Enrico VII Tudor, che lo fece giustiziare il 23 novembre 1499 dopo che aveva tentato di fuggire dalla Torre insieme a Edoardo conte di Warwick, figlio di Giorgio di Clarence."}
{"id": "1117221", "revid": "125270156", "url": "https://it.wikipedia.org/wiki?curid=1117221", "title": "Padri e figli (miniserie televisiva 2005)", "text": "Padri e figli \u00e8 una miniserie televisiva trasmessa nel 2005 da Canale 5. La canzone che accompagna i titoli di testa e di coda \u00e8 \"Prima\" di Daniele Silvestri.\nTrama.\nLa miniserie narra la storia di una famiglia romana, dove sia il marito che la moglie lavorano in un consultorio: lui come psicologo, lei come ginecologa."}
{"id": "1117223", "revid": "1573940", "url": "https://it.wikipedia.org/wiki?curid=1117223", "title": "Angel densetsu", "text": " \u00e8 il secondo manga di Norihiro Yagi, autore di \"Claymore\". \u00c8 stato pubblicato in Giappone sulla rivista \"Sh\u014dnen Jump\" dal 1992 al 2000. Nell'agosto del 1996 ne \u00e8 stato tratto un OAV di 45 minuti, animato dalla Toei Animation per la regia di Tatsuo Misawa.\nTrama.\nSeiichir\u014d Kitano \u00e8 il classico bravo ragazzo, educato, innocente e un po' sempliciotto; tuttavia, la sua faccia dice esattamente il contrario. Kitano non ha sopracciglia, e per riuscire a tenere a bada i suoi capelli ribelli deve usare molta brillantina, un tratto caratteristico del \"look\" dei teppisti di strada; inoltre ha la carnagione pallida, gli occhi infossati e le labbra sottili, il che lo fa sembrare un eroinomane. Nella sua vecchia scuola era riuscito a farsi accettare nonostante il suo aspetto, ma a un certo punto la sua famiglia si \u00e8 trasferita e lui \u00e8 stato iscritto al liceo Hekikuu.\nDal momento in cui Kitano mette piede nella sua nuova scuola, tutti sono certi che sia un criminale; per una serie di imprevisti ed equivoci, questa convinzione superficiale verr\u00e0 sempre pi\u00f9 confermata, e Kitano comincer\u00e0 una sfavillante carriera di boss dei delinquenti della scuola, senza neppure esserne al corrente. Intorno a lui si raccoglier\u00e0 per\u00f2 pian piano una stretta cerchia di amici, capaci di vedere al di l\u00e0 delle apparenze."}
{"id": "1117226", "revid": "6923", "url": "https://it.wikipedia.org/wiki?curid=1117226", "title": "Cascine Vica", "text": "Cascine Vica (\"Cassin-e Vica\" in piemontese) \u00e8 una frazione del comune di Rivoli; situata ad est della citt\u00e0, conta all'incirca 18.000 abitanti. \u00c8 attraversata da corso Francia in direzione Est-Ovest e dalla Tangenziale di Torino (Autostrada A55) in direzione Nord-Sud.\nIn Corso Francia 98 ha sede l'edificio del Comune di Rivoli, ove \u00e8 possibile godere di un ottimo panorama: ad ovest il Castello di Rivoli apre la visuale, sotto lo sfondo delle Alpi piemontesi, mentre ad est la Basilica di Superga.\nInfrastrutture e trasporti.\nIl trasporto pubblico \u00e8 svolto tramite autolinee gestite da GTT.\nFra il 1871 e il 1955 a Cascine Vica era presente una fermata della tranvia Torino-Rivoli, sostituita da una filovia, a sua volta soppressa nel 1979.\nUn progetto di prolungamento della linea 1 della Metropolitana di Torino sino a Cascine Vica \u00e8 stato presentato nel febbraio 2015 ed \u00e8 stato approvato nel 2017 insieme a un co-finanziamento da parte dello Stato. I lavori preliminari sono stati avviati a fine 2019."}
{"id": "1117227", "revid": "729019", "url": "https://it.wikipedia.org/wiki?curid=1117227", "title": "Clavulina cinerea", "text": "\"Clavulina cinerea\" (Bull.) J. Schr\u00f6t., in Cohn, Krypt.-Fl. Schlesien (Breslau) 3(1): 443 (1888).\nLa Clavulina cinerea \u00e8 un fungo appartenente alla famiglia delle Clavulinaceae.\nDescrizione della specie.\nCorpo fruttifero.\nAlto 3-8 (10) cm, di forma coralloide, con ramificazioni che si diramano da tronco centrale poco evidente, opaco, rugoloso, di colore grigio-cenere, spesso con sfumature violacee.\nCarne.\nMolle, di colore grigio-biancastro.\nHabitat.\nCresce prevalentemente sotto latifoglie, ma anche sotto conifere, in estate-autunno, gregario o solitario.\nCommestibilit\u00e0.\nCommestibile, ma di scarso valore alimentare.\nEtimologia.\nDal latino \"cinereus\" = di color cenere."}
{"id": "1117228", "revid": "1160330", "url": "https://it.wikipedia.org/wiki?curid=1117228", "title": "Fattoria della Campigliola", "text": "La Fattoria della Campigliola si trova nella parte meridionale del territorio comunale di Manciano (GR), lungo la strada che conduce a Vulci, rispetto alla quale si trova sulla destra.\nStoria.\nUna prima struttura sorse probabilmente in epoca medievale e, nel corso del Seicento, venne notevolmente ampliata e trasformata in fattoria fortificata. Il complesso ha subito ulteriori ristrutturazioni in epoche successive che per\u00f2 hanno fatto mantenere discretamente alla struttura l'aspetto di grangia.\nAttualmente il complesso si presenta in condizioni che necessiterebbero un intervento di restauro."}
{"id": "1117229", "revid": "14691", "url": "https://it.wikipedia.org/wiki?curid=1117229", "title": "Leggi Fascistissime", "text": ""}
{"id": "1117231", "revid": "8652355", "url": "https://it.wikipedia.org/wiki?curid=1117231", "title": "Clavaria cinerea", "text": ""}
{"id": "1117233", "revid": "339392", "url": "https://it.wikipedia.org/wiki?curid=1117233", "title": "Lario orientale", "text": ""}
{"id": "1117234", "revid": "8652375", "url": "https://it.wikipedia.org/wiki?curid=1117234", "title": "Ramaria cinerea", "text": ""}
{"id": "1117236", "revid": "123908287", "url": "https://it.wikipedia.org/wiki?curid=1117236", "title": "Amazzone (Modigliani)", "text": "L'amazzone \u00e8 un dipinto (92x65 cm) realizzato nel 1909 dal pittore italiano Amedeo Modigliani.\nFa parte di una collezione privata.\nNon si conosce l'identit\u00e0 della giovane donna aristocratica ritratta nel dipinto, nota solo come \"Madame la baronne de H\"; si sa invece che non fu soddisfatta dell'esito finale dell'opera e che la rifiut\u00f2, e che in seguito il quadro venne acquistato da Paul Alexandre, mecenate dell'artista."}
{"id": "1117241", "revid": "1543377", "url": "https://it.wikipedia.org/wiki?curid=1117241", "title": "Ponte a Courbevoie", "text": "Ponte a Courbevoie \u00e8 un'opera realizzata tra il 1886 ed il 1887 dal pittore francese Georges-Pierre Seurat.\n\u00c8 conservata a Londra alla Courtauld Gallery.\nQuesta opera misura 47x54,7\u00a0cm.\nCollegamenti esterni.\nCourtauld Gallery - Sito Ufficiale"}
{"id": "1117243", "revid": "767487", "url": "https://it.wikipedia.org/wiki?curid=1117243", "title": "Ritratto di famiglia (Rembrandt)", "text": "Il Ritratto di famiglia \u00e8 un dipinto a olio su tela (126x167 cm) realizzato nel 1668 circa dal pittore Rembrandt Harmenszoon Van Rijn.\n\u00c8 conservato nel Herzog Anton Ulrich Museum di Braunschweig, in Germania.\nL'opera \u00e8 firmata \"REMBRANDT F\".\nAl momento i personaggi ritratti non sono stati identificati con certezza."}
{"id": "1117244", "revid": "56620", "url": "https://it.wikipedia.org/wiki?curid=1117244", "title": "Sapunov", "text": ""}
{"id": "1117249", "revid": "1005847", "url": "https://it.wikipedia.org/wiki?curid=1117249", "title": "Lista di Orchi della Terra di Mezzo", "text": ""}
{"id": "1117252", "revid": "15756", "url": "https://it.wikipedia.org/wiki?curid=1117252", "title": "Castello di Scerpena", "text": "Il castello di Scerpena si trova nel comune di Manciano (GR), poco a ovest rispetto alla Fattoria della Campigliola, dalla quale \u00e8 raggiungibile attraverso una strada sterrata che si inoltra nella campagna. Il castello si trova in una zonna collinare, situato tra le colline dell\u2019Albegna e del Flora, ai piedi del Monte Amiata. La zona presenta una vegetazione densa e molto particolare, caratterizzata da una massiccia presenza di castagneti e sugherete.\nStoria.\nIl castello venne edificato dopo l'anno mille e venne posseduto almeno dal XIII secolo dalla Abbazia delle Tre Fontane di Roma prima di diventare dominio degli Aldobrandeschi. Poco prima della met\u00e0 del Trecento pass\u00f2 sotto il controllo dei Senesi e successivamente venne affidato alla famiglia Baschi, influente famiglia medievale che tra il 1200 e il 1300, \u00e8 stata proprietaria di oltre 60 dimore e castelli nel territorio di Umbria, Toscana e nelle Marche. Per la sua posizione militarmente strategica, castello Scerpena \u00e8 stato a lungo conteso dai Baschi con il casato Orsini di Pitigliano. Il castello rimase poi sotto la Repubblica di Siena fino alla met\u00e0 del Cinquecento quando entr\u00f2 nel granducato di Toscana.\nIl complesso, pi\u00f9 volte ristrutturato, presenta strutture murarie in pietra; la facciata principale \u00e8 preceduta da un giardino da dove ha inizio una breve scalinata che conduce al portale d'ingresso. Attualmente il castello presenta un misto di arredi e stanze originali, accuratamente restaurati, e diversi oggetti e arredi moderni.\nStruttura.\nOltre al castello si estende un parco con piscina, circondato da un terreno che conta oltre 7000 alberi di ulivo. Sempre nella propriet\u00e0 si trovano due ville e un piccolo cottage."}
{"id": "1117253", "revid": "1718925", "url": "https://it.wikipedia.org/wiki?curid=1117253", "title": "Giorgio Federico di Waldeck", "text": "Divenne maresciallo di campo e fu inoltre capitano generale olandese.\nOrigini.\nGiorgio Federico proveniva da una dinastia nobile che era stata iniziata nel 1184 da Wittekind III di Waldeck e Schwalenberg. Egli era il figlio di Volrado IV di Waldeck-Eisenberg (1588 \u2013 1640) e della margravia Anna di Baden-Durlach (1585 \u2013 1649), una delle figlie del margravio Giacomo III di Baden-Hachberg (che annoverava fra gli antenati il re Cristiano I di Danimarca).\nBiografia.\nVita politica e militare.\nGiorgio di Waldeck entr\u00f2 nel 1641 negli Stati generali di Olanda e divenne nel 1651 luogotenente generale nell'esercito del Brandeburgo, ove dal 1653 era giunto, come primo ministro, al vertice degli Stati generali.\nDiede un nuovo indirizzo alla politica quando prese le distanze dal partito dell'imperatore e cerc\u00f2 di concludere un'alleanza con i principi protestanti. Il 23 giugno 1656 concluse a Marienberg l'alleanza fra Brandeburgo e Svezia nella quale il principe elettore brandeburghese, Federico Guglielmo, si impegnava, su richiesta, ad entrare in guerra contro la Polonia. Egli ricevette per questo dalla Svezia la diocesi di Varmia e quattro grossi voivodati polacchi. Nella battaglia di Varsavia del 1656 (seconda guerra del nord) comand\u00f2 la cavalleria. Nel 1658 lasci\u00f2 il servizio presso il grande elettore dopo che questi nel 1657 aveva concluso il trattato di Wehlau con la Polonia, con il quale aveva garantito ai polacchi di lasciare l'alleanza con gli svedesi e passare a quella polacco-danese. In contropartita gli sarebbero toccati i feudi ereditari di Lauenburg e B\u00fctow.\nGiorgio Federico, diventato nel frattempo principe di Waldeck, combatt\u00e9 sotto Carlo X Gustavo di Svezia nelle sue due campagne contro la Danimarca, quindi come maresciallo di campo tedesco nel 1664 presso San Gottardo (Mogersdorf). Nel 1683 condusse le truppe della Baviera, della Franconia e dell'Assia superiore come esercito di riserva nella Battaglia di Vienna. Nel 1685 combatt\u00e9 come principe indipendente sotto il principe di Lorena e principe elettore di Baviera.\nQuando Guglielmo d'Orange nel 1688 part\u00ec per l'Inghilterra per salire al trono inglese, lo chiam\u00f2 in Olanda come comandante generale delle truppe dei Paesi Bassi nella guerra della Grande Alleanza. Nel 1689 il Waldeck difese il Basso Reno contro i francesi, in unione con il Brandeburgo. Vinse la battaglia di Malcourt nello stesso anno ma nel 1690 sub\u00ec una grave sconfitta a Fleurus ad opera del maresciallo Luxembourg. L'anno dopo il Luxembourg ebbe nuovamente su di lui la meglio alla battaglia di Leuze. Dopo questa sconfitta fu nominato capo di stato maggiore dell'esercito olandese.\nEssendogli premorti tutti i figli maschi, secondo la legge salica, il trono di Waldeck-Wildungen pass\u00f2 al suo lontano parente, Federico Antonio Ulrico di Waldeck e Pyrmont.\nMatrimonio e figli.\nIl 29 novembre 1643 il Waldeck spos\u00f2 a Culemborg Elisabetta Carlotta di Nassau-Siegen (1626 \u2013 1694), una delle figlie del Conte Guglielmo (1592 \u2013 1642). Da lei ebbe:"}
{"id": "1117254", "revid": "344503", "url": "https://it.wikipedia.org/wiki?curid=1117254", "title": "Justin Chambers", "text": "Biografia.\nCresciuto in una zona rurale di Springfield (Ohio), \u00e8 il quinto dei cinque figli (il gemello Jason, un fratello e due sorelle) di John e Pam Chambers, di origine irlandesi-tedeschi-americani.\nFinita la scuola superiore, decise di trasferirsi a Parigi insieme al gemello, dove venne contattato da un agente che lo convinse ad intraprendere la carriera di modello. Tra le sue campagne vi furono una per la fragranza della casa di moda Calvin Klein, per Giorgio Armani e per altre case europee, giapponesi e statunitensi.\nNegli anni novanta si stabil\u00ec a New York dove studi\u00f2 agli H.B. Studios per quattro anni. Questi studi gli permisero di apparire in diversi lavori teatrali e ottenere alcuni ruoli televisivi. Il debutto nel mondo dello spettacolo fu del 1995, con la soap opera \"Destini\". Negli anni seguenti ottenne ruoli in \"Another World\", \"Harvest of Shame\" (1996) e \"Rose Hill\" (1997) accanto a Jennifer Garner.\nNel 2001 interpret\u00f2 il ruolo di D'Artagnan in \"D'Artagnan\" con Catherine Deneuve e Mena Suvari; nello stesso anno lavor\u00f2 accanto a Jennifer Lopez e Matthew McConaughey in \"Prima o poi mi sposo\". Dopo aver recitato a fianco di Uma Thurman e Gena Rowlands nel film \"Hysterical Blindness\" (2002), la sua carriera sub\u00ec una breve battuta di arresto.\nNel 2005 Justin Chambers inizi\u00f2 a recitare in \"Grey's Anatomy\", interpretando il dottor Alex Karev. Nel 2005 ha inoltre interpretato il ruolo del sergente Matt Parish nel thriller \"The Zodiac\". Nel 2013, invece, prest\u00f2 la voce al supereroe Flash nel film animato della DC Comics \"\".\nDopo aver vissuto a lungo a New York, si \u00e8 trasferito con la moglie Keisha Chambers e i suoi cinque figli a Los Angeles.\nVita privata.\nJustin \u00e8 sposato dal 1993 con Keisha Chambers. I due si sono incontrati mentre Justin lavorava come modello per Calvin Klein. Hanno cinque figli, Isabella (1994), le gemelle Maya e Kaila (1997), Eva (1999) e Jackson (2002).\nDoppiatori italiani.\nNelle versioni in italiano dei suoi film, Justin Chambers \u00e8 stato doppiato da:"}
{"id": "1117255", "revid": "320578", "url": "https://it.wikipedia.org/wiki?curid=1117255", "title": "Vangelo apocrifo di Filippo", "text": ""}
{"id": "1117257", "revid": "36426", "url": "https://it.wikipedia.org/wiki?curid=1117257", "title": "Gaspero Maria Paoletti", "text": ""}
{"id": "1117259", "revid": "226458", "url": "https://it.wikipedia.org/wiki?curid=1117259", "title": "Marte e Venere sorpresi da Vulcano", "text": "Marte e Venere sorpresi da Vulcano \u00e8 un dipinto ad olio su tela (164x71 cm) realizzato nel 1754 dal pittore francese Fran\u00e7ois Boucher.\n\u00c8 conservato nella Wallace Collection di Londra.\nLa tela raffigura Venere, moglie di Vulcano, ed il suo amante Marte.\nQuadri simili.\nDiversi sono i pittori che nel corso dei secoli hanno dipinto l'episodio. Tra gli altri si cita \"Venere e Vulcano\" del Tintoretto, \"Venere e Marte\" del Botticelli e \"Venere e Marte\" di Piero di Cosimo."}
{"id": "1117260", "revid": "88740", "url": "https://it.wikipedia.org/wiki?curid=1117260", "title": "Giovane contadino in blu", "text": "Giovane contadino in blu (Petit paysan en bleu ou le jockey) \u00e8 un dipinto a olio su tela (46,5x38 cm) realizzato tra il 1881 ed il 1882 dal pittore Georges-Pierre Seurat.\n\u00c8 conservato nel Mus\u00e9e d'Orsay di Parigi."}
{"id": "1117263", "revid": "1318658", "url": "https://it.wikipedia.org/wiki?curid=1117263", "title": "R\u00e9seau ferr\u00e9 de France", "text": "R\u00e9seau ferr\u00e9 de France (RFF) era un'azienda pubblica francese, a carattere industriale e commerciale, creata nel 1997 come gestore dell'infrastruttura ferroviaria nazionale e reintegrata nel 2015 all'interno del gruppo SNCF.\n\u00c8 stata responsabile della manutenzione, dello sviluppo, della coerenza e della valorizzazione delle strade ferrate francesi. In precedenza la responsabile della manutenzione e dello sviluppo della rete ferroviaria nazionale era la SNCF. La propriet\u00e0 del demanio pubblico ferroviario \u00e8 stata trasferita essenzialmente a RFF fin dalla sua creazione: 108.000 ha suddivisi fra pi\u00f9 di 10.000 comuni, ovvero 29.000\u00a0km di linee in servizio. La SNCF rimane proprietaria di 7.000 ha.\nCon la creazione della RFF lo Stato francese mirava di fatto a molteplici obiettivi, pi\u00f9 o meno contraddittori:\nIn quanto amministratore dell'infrastruttura ferroviaria, RFF disponeva di una delega per esercitare un servizio pubblico ricevendo un canone dalle imprese ferroviarie utilizzatrici. Questo permetteva, alla scadenza, di finanziare la manutenzione e l'estensione dell'infrastruttura, ripartendo fra le compagnie ferroviarie i costi di utilizzazione di questa infrastruttura.\nLa costituzione di RFF, in quanto entit\u00e0 giuridica indipendente della SNCF, ha consentito di aprire l'infrastruttura ferroviaria francese a gestori privati e pubblici, francesi e stranieri (Deutsche Bahn, Renfe...), e quindi di introdurre la concorrenza nel mercato del trasporto ferroviario francese. La prima societ\u00e0 privata che, in Francia, ha chiesto e ottenuto, il 7 febbraio 2004, la licenza necessaria per gestire il trasporto di merci \u00e8 Europorte 2, una filiale di Eurotunnel. Questi servizi dovevano essere attivi dall'inizio del 2005. Il mercato del trasporto merci \u00e8, in teoria, aperto alla concorrenza dal 15 marzo 2003. Ma bisogna aspettare il 13 giugno 2005 per vedere circolare il primo treno merci non della SNCF. Nuovi operatori nel settore del traffico merci (Veolia Cargo, EWSI...) hanno ottenuto dei contratti con gli industriali; per il trasporto passeggeri, invece, la concorrenza non si \u00e8 ancora assoggettata alle direttive europee.\nParticolarit\u00e0 del sistema ferroviario francese \u00e8 che la manutenzione dei binari e la gestione della circolazione dei mezzi erano poco seguiti da RFF rispetto a quanto fatto a suo tempo dalla SNCF, nel rispetto dell'accordo di gestione. Questo era comprensibile dal momento che RFF aveva poco pi\u00f9 di 750 impiegati."}
{"id": "1117264", "revid": "109463367", "url": "https://it.wikipedia.org/wiki?curid=1117264", "title": "Frank Belknap Long", "text": "Biografia.\nFiglio di una famiglia borghese di Manhattan, discendente (forse) del primo uomo che abbia mai ingaggiato un duello su suolo americano, e parente dell'architetto che progett\u00f2 il piedistallo della Statua della Libert\u00e0. Belknap Long fu sin da giovane un poeta e un sognatore. Si associ\u00f2 ben presto ad un circolo di scrittori dilettanti ove conobbe, negli anni Venti, Howard Phillips Lovecraft. Il suo stile nei primi anni ne fu fortemente influenzato; scrisse racconti dell'orrore e del grottesco che raggiungeranno il massimo dell'emulazione in \"I segugi di Tindalos\" (\"The Hounds of Tindalos\"). Long successivamente si dedic\u00f2 ad altri ambiti letterari, soprattutto la fantascienza, ma s'esercit\u00f2 anche nel giallo e nel romanzo d'amore gotico. \nLe sue opere, in Italia, sono state pubblicate per lo pi\u00f9 dalla rivista Urania (Mondadori), che comunque copre solo una piccola parte della produzione di Long.\nLong ricevette il \"Fantasy Award for Life Achievement\" (durante la Conferenza Mondiale del Fantasy nel 1978), il \"Bram Stoker Award for Lifetime Achievement\" (nel 1987, dall'Associazione degli Scrittori Horror Americani) e il premio \"First Fandom Hall of Fame\" (1977).\nLong per primo scrisse un racconto nell'ambito dei cosiddetti Miti di Cthulhu, creati da Lovecraft: \"I segugi di Tindalos\": ulteriori contributi sono \"L'orrore delle colline\" (che presenta il dio elefante, il Grande Antico Chaugnar Faugn), e \"I Divoratori\" in cui lo stesso Lovecraft fa da comprimario."}
{"id": "1117265", "revid": "124844247", "url": "https://it.wikipedia.org/wiki?curid=1117265", "title": "Giochi su Star Trek", "text": "Numerosi giochi sono stati ispirati o ricavati dalla saga di Star Trek. Tra questi gli scacchi tridimensionali, sebbene inventati nell'Ottocento, hanno raggiunto una certa popolarit\u00e0 grazie alla serie classica di Star Trek; i tornei vengono spesso organizzati all'interno delle convention dei fan di \"Star Trek\". Anche per quanto riguarda i videogiochi Star Trek conta uno dei primi titoli celebri che sono stati sviluppati: negli anni settanta fu popolare un gioco testuale chiamato semplicemente \"Star Trek\" o \"Super Star Trek\", realizzato a partire dal 1971 in linguaggio BASIC.\nI giochi di ruolo su Star Trek si distinguono in molte tipologie: si va dal gioco di ruolo dal vivo (generalmente su tavola) al videogioco fino al gioco di ruolo online tramite forum, chat o PBEM.\nDenominatore comune di tutti \u00e8 la presenza di un'ambientazione di spiccata derivazione trek, dove molte volte per\u00f2 vengono inserite delle aggiunte al fine del gioco: \u00e8 abbastanza normale che nel corso del gioco vengano introdotte delle specie aliene inedite, come a volte possono essere presenti nuove navi o possono essere aggiunte nuove caratteristiche a elementi di Star Trek gi\u00e0 esistenti (come ad esempio nuove sezioni o gruppi operativi della Flotta Stellare).\nNormalmente il giocatore deve ricoprire il ruolo di un ufficiale della Flotta Stellare, con la possibilit\u00e0 di sceglierne la specie e la sezione di appartenenza, e si ritrova a giocare su una nave stellare o su una base spaziale della Federazione Unita dei Pianeti. Pi\u00f9 raramente, alcuni giochi di ruolo offrono la possibilit\u00e0 di ricoprire ruoli giocanti all'interno di altre organizzazioni, che possono essere civili o aliene (come l'Impero Klingon, l'Impero Stellare Romulano o l'Unione Cardassiana).\nVideogiochi.\nUna lista ordinata cronologicamente dei pi\u00f9 conosciuti videogiochi su Star Trek (alcuni dei quali attualmente non pi\u00f9 pubblicati e introvabili).\nAltri.\nTra i videogiochi che invece sono soltanto ispirati all'universo di Star Trek vi \u00e8 \"Star Fleet Battles\" (1979)."}
{"id": "1117269", "revid": "115751", "url": "https://it.wikipedia.org/wiki?curid=1117269", "title": "Nikolai Sapunov", "text": ""}
{"id": "1117271", "revid": "119173934", "url": "https://it.wikipedia.org/wiki?curid=1117271", "title": "Chrono Crusade", "text": ", conosciuto come Chrno Crusade in Giappone, Singapore, Germania, e Australia, \u00e8 un manga in 8 volumi di Daisuke Moriyama. In Italia \u00e8 arrivato tramite Planet Manga.\n\u00c8 stato pubblicato dalla Kadokawa Shoten nel \"Monthly Dragon Magazine\" a partire da novembre 1998. Tra il 2003 e il 2004 viene trasmesso su Fuji TV un anime di 24 episodi basato sul manga, affidato alla Gonzo Digimation. Nel novembre del 2007 la Yamato Video ha iniziato la pubblicazione dell'anime in Italia in 6 DVD, mentre in televisione \u00e8 stato trasmesso sul canale a pagamento Hiro di Mediaset Premium dal 29 luglio 2009, in versione integrale (comprese sigle originali, eyecatch ed anticipazioni) e successivamente dal 4 luglio 2010 su Man-ga. L'unica differenza tra l'edizione televisiva e DVD \u00e8 la presenza delle traduzioni delle scritte (sia nelle sigle, che nei titoli degli episodi che nelle didascalie interne agli episodi) nella messa in onda televisiva.\nAmbientato negli Stati Uniti degli anni venti, \"Chrono Crusade\" narra la storia di Rosette Christopher, una suora esorcista, e del suo partner Chrono, un demone pentito.\nTrama.\nLa serie di \"Chrono Crusade\" \u00e8 ambientata nei cosiddetti \"anni ruggenti\": sono gli anni del jazz, dell'alcol che scorre liberamente, della mafia che controlla le strade. \u00c8 rappresentato come un tempo di prosperit\u00e0, di lussuria e decadenza, e la divisione tra ricchi e poveri cresce ancora di pi\u00f9 che alla vigilia della Prima guerra mondiale. Ma \u00e8 in questi tempi di grandi cambiamenti e sconvolgimenti che l'oscurit\u00e0 dell'animo umano pu\u00f2 venire alla superficie. Nel mondo di \"Chrono Crusade\", un'organizzazione fittizia conosciuta con il nome di Ordine di Maddalena (o pi\u00f9 specificatamente, i personaggi di Rosette Christopher e Chrono) ha il compito di combattere le minacce dei demoni che appaiono sempre pi\u00f9 spesso in America. Durante il corso della storia veniamo a conoscenza dell'oscuro passato di Rosette e Chrono, che sono alla ricerca del fratello scomparso di Rosette, Joshua. Quest'ultimo \u00e8 stato portato via dal peccatore Aion, un demone che condivide con Chrono una oscura e sanguinosa storia, e che vuole rovesciare il Paradiso e la Terra.\nL'anime segue il manga fino alla prima met\u00e0, ma poi prende un'altra direzione creando due diversi corsi degli eventi e due differenti finali. La caratterizzazione di alcuni personaggi, inclusi Rosette e Aion, ed i loro ruoli nella storia, sono stati cambiati nell'adattamento del manga. Gran parte della storia \u00e8 guidata dal passato individuale dei protagonisti e dalle complesse relazioni tra di loro.\nPersonaggi.\nTutti i personaggi di \"Chrono Crusade\" sono personaggi fittizi creati appositamente per la storia, a dispetto del loro nome, come Maria Maddalena, che non \u00e8 il personaggio biblico, ma solo un'orfanella con l'abilit\u00e0 di prevedere il futuro, che viene presa in custodia dalla Chiesa ed a cui viene dato il nome di Maria Maddalena. Molti dei personaggi hanno un nome che suggerisce il loro ruolo nella storia. Il cognome \"Christopher\" della protagonista, per esempio, significa \"Portare Cristo dentro di s\u00e9\" e il nome di suo fratello, \"Joshua\", \u00e8 un'anglicizzazione del nome \"Ges\u00f9\".\nLa seguente lista descrive i personaggi principali e il loro ruolo nella storia, pi\u00f9 per quanto riguarda l'anime che il manga. Alcune delle pi\u00f9 importanti differenze tra le due versioni vengono riportate.\nTerminologia.\nMolte dei termini presenti in \"Chrono Crusade\" sembrano riferirsi al Cristianesimo, tuttavia sono utilizzate in modi diversi:\nTemi.\nIn un'intervista con ADV Manga, Daisuke Moriyama ha espresso la sua opinione sulle differenze e le somiglianze tra l'anime e il manga, riguardo al tema della storia. Anche se il legame tra Chrono e Rosette e l'idea del tempo che scorre \u00e8 la stessa, secondo Moriyama l'anime e il manga hanno mostrato questo tema in modi differenti. Mentre l'anime si concentra pi\u00f9 sul tempo corrente, sul destino e sulla fiducia, Moriyama pensa che il manga si focalizzi maggiormente sull'ideologia personale di Rosette e su come le sue potenzialit\u00e0 cambieranno la situazione corrente."}
{"id": "1117275", "revid": "33549", "url": "https://it.wikipedia.org/wiki?curid=1117275", "title": "Chrno Crusade", "text": ""}
{"id": "1117276", "revid": "92723", "url": "https://it.wikipedia.org/wiki?curid=1117276", "title": "\u00dcmit Davala", "text": "Carriera.\nGiocatore.\nClub.\nHa giocato con VfR Mannheim, ASV Feudenheim, T\u00fcrkspor Mannheim in Germania, e Afyonspor, \u0130stanbulspor e Diyarbak\u0131rspor in Turchia, prima di approdare nel 1996 al Galatasaray con cui ha vinto 4 campionati turchi consecutivi.\nNella stagione 1999-2000 ha aiutato la squadra a conquistare la Coppa di Turchia segnando 2 gol nella competizione, tra cui il primo nella finale vinta contro l'Antalyaspor; nello stesso anno ha vinto la Coppa UEFA battendo in finale l'Arsenal e la Supercoppa europea contro il .\nNel settembre 2001 \u00dcmit si \u00e8 trasferito al Milan seguendo il suo allenatore al Galatasaray Fatih Terim, che era stato assunto dai rossoneri. Ma a novembre Terim \u00e8 stato licenziato e sostituito da Carlo Ancelotti e \u00dcmit ha perso il posto da titolare.\nNell'estate 2002 \u00e8 stato scambiato con l'Inter per Dario \u0160imi\u0107 ed \u00e8 stato immediatamente girato in prestito al Galatasaray.\nNel luglio 2003 \u00dcmit \u00e8 passato in prestito al , con cui ha vinto la Bundesliga e la Coppa di Germania. Cos\u00ec nel luglio 2004 il trasferimento \u00e8 diventato definitivo, ma alcuni infortuni ne hanno limitato le presenze. Un infortunio all'anca riportato nell'ottobre del 2005 si \u00e8 rivelato troppo difficile da superare e dopo la pausa invernale della stagione 2005-2006 ha rescisso il contratto col la societ\u00e0 e si \u00e8 ritirato dal calcio professionistico.\nNazionale.\nDopo aver giocato tra il 1994 e il 1995 con la selezione Under-21 della Turchia, \u00dcmit Davala ha fatto parte della nazionale turca dal 1996, anno in cui ha esordito in amichevole contro l'Azerbaigian.\nSuccessivamente ha partecipato con la rappresentativa turca al e al , dove la Turchia \u00e8 arrivata terza, anche grazie al contributo di Davala: nella terza gara dei gironi contro la Cina ha segnato la terza (e ultima) rete nel 3-0 della sua squadra, mentre nella sfida successiva (ovvero gli ottavi di finale) ha messo a segno il definitivo 1-0 contro il Giappone padrone di casa.\nAllenatore.\nDopo essersi ritirato dal calcio professionistico, ha giocato a calcio a 5 ed \u00e8 diventato capitano della nazionale turca con cui ha disputato le qualificazioni al Campionato europeo del 2007.\nDal 2007 al 2008 \u00e8 stato commissario tecnico della nazionale Under-21 turca. Successivamente \u00e8 entrato a far parte dello staff tecnico del Galatasaray, come vice allenatore di Michael Skibbe tra giugno e ottobre del 2008, e poi di Fatih Terim dal 2011."}
{"id": "1117281", "revid": "33549", "url": "https://it.wikipedia.org/wiki?curid=1117281", "title": "Chrono crusade", "text": ""}
{"id": "1117288", "revid": "14691", "url": "https://it.wikipedia.org/wiki?curid=1117288", "title": "Mtv Unplugged", "text": ""}
{"id": "1117301", "revid": "125752586", "url": "https://it.wikipedia.org/wiki?curid=1117301", "title": "Discografia di Gianna Nannini", "text": "La discografia di Gianna Nannini \u00e8 formata da 21 album registrati in studio, 6 raccolte, pubblicate a cadenza quasi decennale l'una dall'altra, e 3 album incisi dal vivo; la discografia include anche i singoli e i videoclip musicali."}
{"id": "1117303", "revid": "399678", "url": "https://it.wikipedia.org/wiki?curid=1117303", "title": "Monte San Primo", "text": "Il Monte San Primo \u00e8 una montagna lombarda situata nelle Prealpi Comasche, che si sviluppa sino a un'altezza di 1.682\u00a0m s.l.m. Tale rilievo della provincia di Como \u00e8 la cima pi\u00f9 elevata del triangolo lariano e sovrasta le rive del Lago di Como e Bellagio.\nGeografia.\nMonte San Primo \u00e8 una montagna che, con i suoi 1682 m s.l.m., si colloca tra i due rami del Lago di Como. A livello amministrativo appartiene al comune di Bellagio, in provincia di Como, vicino ai comuni di Civenna, Lezzeno, Sormano, Veleso e Zelbio. Sul San Primo nasce il torrente Perlo, mentre dal gruppo montuoso del San Primo, nei pressi di Piano Rancio a circa 944\u00a0m s.l.m., nasce il fiume Lambro.\nNatura.\nFlora.\nMentre presso la cima del monte sono presenti varie distese erbose - gli alberi sono da sempre stati tagliati per ricavarne legna -, nel resto della montagna predominano rigogliosi boschi verdi ricchi di betulle, noccioli, faggi. Numerosi i fiori, molti dei quali di montagna; vi sono tante specie protette come le orchidee e le genziane. \nFauna.\nViste le caratteristiche ambientali particolarmente favorevoli e poco urbanizzate, dal punto di vista faunistico a Monte San Primo - come nel resto della zona circostante - \u00e8 possibile trovare numerosi cinghiali, vipere, ricci, volpi, lepri, caprioli, falchi, poiane e altri rapaci.\nPanorama dalla vetta.\nNonostante non sia tra le cime pi\u00f9 alte delle Alpi, domina un panorama spettacolare. Infatti, vista la sua particolare collocazione geografica e la sua altitudine - \u00e8 pur sempre la cima pi\u00f9 elevata presente in quella zona - Monte San Primo offre una vista molto bella sul Lago di Como, sulle Alpi, sulle Prealpi Comasche e, nelle giornate estremamente limpide, su una parte degli Appennini settentrionali. Proprio per questo, \u00e8 considerata la montagna pi\u00f9 panoramica di tutto il territorio fra Como e Lecco. \nItinerari di salita.\n\u00c8 una vetta molto frequentata da escursionisti e famiglie in virt\u00f9 di un percorso semplice e senza pericoli e di un panorama spettacolare che permette di ammirare entrambi i rami del lago di Como. La via pi\u00f9 breve per salire in cima parte da Piano Rancio e presenta 5 km di lunghezza e 700 metri di dislivello. L'escursione pi\u00f9 frequentata \u00e8 invece quella che parte dalla Colma di Sormano e permette di raggiungere la vetta dopo 8 km e 550 metri di dislivello, un percorso pi\u00f9 lungo ma che grazie a una pendenza dolce \u00e8 adatto a ogni tipo di pubblico sia in estate che in inverno.\nStoria.\nIl territorio di questa montagna ha da sempre ospitato, sin dall'antichit\u00e0, vari insediamenti umani.\nPer diversi secoli, fino agli anni quaranta del novecento, le principali attivit\u00e0 che sono state rappresentative di un'economia tradizionale di montagna sono state: l\u2019allevamento del bestiame, la produzione dei derivati del latte, il taglio della legna, il taglio del fieno. \nIn particolar modo, il taglio della legna \u00e8 stato molto intensivo sia nel Medioevo sia nei secoli XVIII e XIX e ci\u00f2 ha determinato l'assenza di vegetazione presso la cima. \nIl 14 marzo 1946 la montagna fu teatro della tragedia della Valanga di Monte San Primo dove morirono undici persone.\nNella seconda met\u00e0 del novecento, tuttavia, con alcuni cambiamenti socio-economici, ascrivibili in parte all'urbanesimo, si \u00e8 assistito a un progressivo abbandono dell'allevamento e degli alpeggi e ci\u00f2 sta determinando, nel tempo, un progressivo rimboschimento della vetta.\nSport invernali.\nNella localit\u00e0 di \"Parco Monte San Primo\", posta al di sotto della vetta di Monte San Primo, \u00e8 possibile praticare sci alpino presso la piccola stazione sciistica nata nel 1957. Ben presto i 12\u00a0km delle piste - servite da tre skilift denominati \"Baby Pianone\", \"Terrabiotta\" e \"Forcella -\" vennero apprezzati dai turisti provenienti dalle vicine zone della Brianza, di Como, Milano e Lecco. \nNegli anni novanta s'inizi\u00f2 una causa giudiziaria tra i gestori degli impianti e la comunit\u00e0 montana, per definire chi fosse il proprietario dei terreni su cui sorgevano gli skilift. Nel 1998 i gestori della stazione si accingevano ad iniziare i lavori per il rinnovo dello skilift Terrabiotta. Questi vennero per\u00f2 bloccati dalla comunit\u00e0 montana. Il comprensorio sciistico perse, cos\u00ec, le sue piste pi\u00f9 apprezzate.\nAl termine dell'inverno 2005-2006, l'inasprirsi del contenzioso tra i gestori e la Comunit\u00e0 Montana Triangolo Lariano determin\u00f2 la chiusura a tempo indeterminato anche degli skilift Forcella e Baby.\nDopo alcuni anni di abbandono, nel 2010 si giunge finalmente alla risoluzione del contenzioso, con la Comunit\u00e0 Montana che diviene proprietaria della stazione sciistica, manifestando l'intenzione di riaprirla, entro breve. Nell'autunno 2011 la gestione degli impianti viene affidata alla societ\u00e0 \"San Primo srl\", costituita da una cordata di imprenditori locali intenzionati a rilanciare la localit\u00e0. Dopo un inizio di inverno molto secco, con l'arrivo della neve, il 4 febbraio 2012, le sciovie Forcella e Baby Pianone tornano finalmente in funzione.\nImpianti di risalita attualmente in esercizio.\nDa qualche anno gli impianti sono completamente chiusi sia in estate che in inverno (aggiornato nov. 2020)"}
{"id": "1117304", "revid": "36426", "url": "https://it.wikipedia.org/wiki?curid=1117304", "title": "Castello del Belagaio", "text": "Il castello del Belagaio si trova nella parte nord-orientale del territorio comunale di Roccastrada (GR). La sua ubicazione \u00e8 all'interno della riserva naturale di popolamento animale della Riserva naturale Farma, che si estende tra le localit\u00e0 di Torniella e Casale di Pari.\nStoria.\nIl complesso fortificato sorse in epoca medievale come possedimento della famiglia Ardengheschi che controllava anche altre localit\u00e0 nella parte settentrionale della valle dell'Ombrone.\nNel corso del Duecento il castello pass\u00f2 sotto i Senesi, entrando successivamente a far parte del territorio della Repubblica di Siena.\nA met\u00e0 Cinquecento la struttura castellana e l'intera zona di ubicazione entr\u00f2 a far parte del territorio amministrato dal Granducato di Toscana.\nDescrizione.\nIl castello del Belagaio si presenta come un imponente complesso fortificato, costituito dalla residenza padronale a pianta quadrangolare, che si addossa ad una torre merlata.\nSi conservano solo in parte gli originari elementi del periodo medievale, a causa di profonde ristrutturazioni avvenute soprattutto nel corso dell'Ottocento.\nAnnessa al castello, attigua ad edifici disposti lateralmente rispetto alla struttura castellana, si trova la cappella di San Leonardo, edificata in epoca medievale e restaurata pi\u00f9 volte in epoche successive."}
{"id": "1117306", "revid": "729019", "url": "https://it.wikipedia.org/wiki?curid=1117306", "title": "Castello di Sassoforte", "text": "Il castello di Sassoforte si trova sull'omonimo massiccio che domina a nord-ovest l'abitato di Sassofortino e quello di Roccatederighi, nella parte occidentale del territorio comunale di Roccastrada.\nLa fortificazione sorse in epoca medievale come possesso della famiglia Aldobrandeschi che lo mantennero fino alla prima met\u00e0 del Trecento, quando pass\u00f2 sotto il controllo di Siena; in seguito i senesi trasformarono il preesistente castello in villaggio. Nel corso del Quattrocento il luogo versava gi\u00e0 in rovina e sono visibili diversi ruderi che ricordano l'importanza del luogo in epoca medievale."}
{"id": "1117308", "revid": "949200", "url": "https://it.wikipedia.org/wiki?curid=1117308", "title": "Giovani a bagno. Studio per la Baignade", "text": "Giovani a bagno. Studio per la Baignade (Gar\u00e7ons se baignant. \u00c9tude pour une Baignade) \u00e8 un dipinto a olio su tavola (16x25 cm) realizzato nel 1883 dal pittore Georges-Pierre Seurat.\n\u00c8 conservato nel Mus\u00e9e d'Orsay di Parigi.\nPrima di realizzare il, Une baignade \u00e0 Asni\u00e8res, Seurat realizz\u00f2 numerosi studi sezionando il dipinto in diverse parti; il quadro in questione raffigura dei bagnanti sulle sponde della Senna."}
{"id": "1117309", "revid": "118745242", "url": "https://it.wikipedia.org/wiki?curid=1117309", "title": "Cristo di San Juan de la Cruz", "text": "Il Cristo di San Giovanni della Croce \u00e8 un dipinto surrealista a olio su tela di 205\u00d7116\u00a0cm, realizzato nel 1951 dal pittore spagnolo Salvador Dal\u00ed. Esso rappresenta la Crocifissione di Ges\u00f9.\n\u00c8 conservato nel Kelvingrove Art Gallery and Museum di Glasgow.\nDescrizione.\nSullo sfondo si vede la spiaggia di Port Lligat, il paese dove il pittore viveva. La crocifissione \u00e8 vista dall'alto, mostrando la nuca e le spalle di Ges\u00f9 inchiodato alla croce e quasi inchinato verso il basso."}
{"id": "1117311", "revid": "36426", "url": "https://it.wikipedia.org/wiki?curid=1117311", "title": "Sentiero a Louveciennes", "text": "Sentiero a Louveciennes (\"Le Chemin de la Machine, Louveciennes\") \u00e8 un dipinto del pittore inglese Alfred Sisley, realizzato nel 1873 e conservato presso il museo d'Orsay di Parigi.\nDescrizione.\nL'opera presenta decise tangenze tematiche e compositive con un dipinto di Meindert Hobbema esposto alla National Gallery di Londra, \"Sentiero di Middelharnis\": con tutta probabilit\u00e0 Sisley si serv\u00ec di questa fonte figurativa, presumibilmente conosciuta durante il suo soggiorno inglese del 1857-1861. Indubbia, invece, appare l'influenza di Jean-Baptiste Camille Corot nella concezione naturalistica della composizione. L'ampia importanza accordata al cielo, invece, rivela l'amore che Sisley provava per John Constable, celebre pittore inglese di inizio Ottocento, e per i maestri olandesi del Seicento, in particolar luogo Salomon van Ruysdael.\nMagistrale cantore della fine dolcezza dell'\u00cfle-de-France, Sisley in questo quadro sceglie di raffigurare un viottolo di campagna di Louveciennes, uno dei villaggi che pi\u00f9 apprezzava. Non solo in quest'opera il tema \u00e8 paesaggistico, com'\u00e8 d'altronde tipico in Sisley, ma vi troviamo anche un ardito effetto prospettico di sfondamento: l'illusione della terza dimensione, infatti, viene restituita dalla strada che si snoda perpendicolarmente alla superficie pittorica. Gli alberi, svettando maestosi nel cielo, non solo conferiscono profondit\u00e0 e ritmo alla composizione ma intrecciano anche un complesso gioco di linee e di simmetrie, con la loro verticalit\u00e0 che viene contrapposta all'andamento orizzontale delle loro ombre.\nIl punto di vista \u00e8 leggermente decentrato e offre all'osservatore un'agile visione del sentiero, immerso in una luce calda e radente, tipica di quel periodo che intercorre tra la fine dell'estate e l'inizio dell'autunno. Memore della lezione di Johan Barthold Jongkind, inoltre, Sisley umanizza il suo paesaggio introducendovi alcune piccole figure. L'indagine pittorica di Sisley \u00e8 al tempo stesso acuta e intima, e restituisce una sensazione di dolce desolazione, appena stemperata dalla presenza di un cielo terso e dalla tavolozza giocata sui colori caldi."}
{"id": "1117313", "revid": "466539", "url": "https://it.wikipedia.org/wiki?curid=1117313", "title": "Premio Europa per il teatro", "text": "Il Premio Europa per il Teatro (PET) \u00e8 un riconoscimento teatrale europeo.\nStoria del Premio Europa per il Teatro.\nIl Premio Europa per il teatro nasce nel 1986 (la prima edizione avr\u00e0 luogo nel 1987) come progetto pilota della Commissione europea presieduta da Jacques Delors con il primo Commissario Europeo alla Cultura Carlo Ripa di Meana, su idea del Segretario Generale del Premio, Alessandro Martinez. Il PET \u00e8 un riconoscimento da assegnare a quelle personalit\u00e0 o istituzioni teatrali che abbiano \"contribuito alla realizzazione di eventi culturali determinanti per la comprensione e la conoscenza tra i popoli\". In quegli anni un impulso alla sua creazione viene anche da Melina Merkouri, che fu madrina del Premio, e da Jack Lang, allora Ministro francese della Cultura ed attuale Presidente del Premio. Dal 2002, il Premio Europa per il Teatro, per le sue attivit\u00e0 ed il suo ruolo, \u00e8 stato riconosciuto dal Parlamento e dal Consiglio Europeo come \"Organizzazione di interesse culturale europeo.\"\nDopo le prime nove edizioni a Taormina, il Premio Europa per il Teatro - diventato itinerante e realizzato come evento speciale in tutte le citt\u00e0 ospitanti - nel 2006 ha avuto luogo a Torino (su richiesta del Comitato Olimpico e del Comune di Torino) e nel 2007 - 2008 a Salonicco, Grecia, per volont\u00e0 dell'allora Primo Ministro. L'edizione del 2009 si \u00e8 svolta a Breslavia, Polonia (su espressa richiesta del Sindaco di Breslavia e del Ministro polacco della Cultura, in occasione delle celebrazioni dell'anno 2009 dichiarato dall'UNESCO \"Anno Grotowski\"). La XIV edizione del Premio Europa per il Teatro ha avuto luogo dal 12 al 17 aprile 2011 in Russia, a San Pietroburgo sotto il sostegno ed il patrocinio del Governo russo con il suo Ministero della Cultura ed il Governo della Citt\u00e0 di San Pietroburgo.\nIl XV Premio Europa per il Teatro si \u00e8 svolto a Craiova, in Romania, in continuit\u00e0 con il prestigioso International Shakespeare Festival. Questa edizione del Premio \u00e8 stata patrocinata dalla Citt\u00e0 di Craiova che ha voluto riunire i due eventi, ed organizzata in cooperazione con la Fondazione Shakespeare e con il Teatro Nazionale \u2018Marin Sorescu\u2019 ai quali si \u00e8 aggiunto il contributo dell\u2019Istituto Rumeno di Cultura. Nel 2017 la XVI edizione del Premio Europa per il Teatro ritorna in Italia, a Roma, chiudendo idealmente l\u2019anniversario dei 60 anni dai Trattati di Roma, e aprendo l\u2019anno europeo del patrimonio culturale 2018 in qualit\u00e0 di prima iniziativa. Queste celebrazioni coincidono con il 30\u00ba anniversario del PET, la prima iniziativa culturale nel campo dello spettacolo lanciata dalla Comunit\u00e0 Europea.\nNel novembre del 2018 il Premio Europa per il Teatro torna per la seconda volta a San Pietroburgo, in Russia, grazie al sostegno e al patrocinio del Ministero della Cultura della Federazione Russa e del Governo della Citt\u00e0, ed \u00e8 inserito all'interno del VII Forum Internazionale della Cultura di San Pietroburgo come evento di punta tra le manifestazioni teatrali. Il Teatro-Festival Baltic House di San Pietroburgo presenta la XVII edizione del Premio, collabora alla realizzazione dell'evento, supporta ed organizza in Russia, e ospita diversi spettacoli in programma.\nFin dalle sue prime edizioni, il PET collabora con l'Unione dei Teatri d'Europa (UTE), organismo associato, unione fondata da Fran\u00e7ois Mitterrand e Giorgio Strehler, il quale ha fortemente voluto la cooperazione con il PET fin dalla creazione dell'UTE, e con gli altri organismi associati: l'Associazione Internazionale Critici di Teatro (AICT - IATC), l'Instituto Internacional del Teatro del Mediterraneo (IITM), l'International Theatre Institute UNESCO (ITI - UNESCO), l'European Festivals Association (EFA), l'European Theatre Convention (ETC) e l'Unione delle Accademie e Scuole di Teatro d'Europa (E:UTSA), che solitamente svolgono le loro Assemblee Generali e/o riunioni durante la manifestazione.\nContenuti.\nOgni edizione del PET \u00e8 preceduta dal lavoro di una Giuria internazionale che assegna, tra gli altri, due riconoscimenti: il Premio Europa per il Teatro (alla carriera) ed il Premio Europa Realt\u00e0 Teatrali, istituito dalla terza edizione della manifestazione ed ispirato alla volont\u00e0 di incoraggiare tendenze ed iniziative emergenti nel teatro europeo.\nIl Premio Europa per il Teatro non si configura quale evento puramente celebrativo, ma basa la sua peculiarit\u00e0 su aspetti tra loro inscindibili quali: il rituale simbolico del Premio, l'attivit\u00e0 di riflessione e di studio sull'opera dei premiati e l'impatto diretto con i processi creativi del lavoro teatrale che trovano la massima espressione negli spettacoli. La manifestazione, infatti, dedica ai premiati, nell'arco di una settimana, convegni ed incontri con gli artisti premiati (pubblicati successivamente in una collana di libri bilingue in inglese e francese), workshop, spettacoli, anteprime mondiali/internazionali, mostre, video e stage. Tra i meriti riconosciuti al PET vi \u00e8 anche quello di contribuire all'integrazione tra differenti forme d'arte (teatro, musica, danza, cinema, arti visive) e di proporre una visione del teatro capace di superare non soltanto barriere artistiche e di \"genere\", ma anche geografiche e linguistiche, dando rilievo, in particolare, sin dalle prime edizioni, ad artisti e teatri che l'Europa, gli assetti politici e le chiusure del passato potevano far considerare distanti o minoritari. Pu\u00f2 dare la misura dei criteri adottati dalla Giuria l'elenco dei vincitori del Premio Europa per il Teatro: Mnouchkine, Brook, Strehler, Mueller, Wilson, Ronconi, Bausch, Dodin, Piccoli, Pinter, Lepage, Zadek, Ch\u00e9reau, Lupa, Stein, Mats Ek, Huppert, Irons, Fokin.\nIl Premio negli anni ha avuto uno sviluppo progressivo divenendo un appuntamento abituale per tutto il teatro mondiale; esso \u00e8 seguito - cosa non comune per un evento teatrale - da circa cinquecento tra giornalisti e critici dei principali giornali, radio, TV e internet provenienti da tutta Europa e dai paesi del resto del mondo. Nelle varie edizioni del Premio Europa per il Teatro, hanno scritto svariati articoli testate e media internazionali.\nEdizioni.\nTenutasi a Taormina l'8 agosto 1987.\nTenutasi a Taormina dal 5 al 7 maggio 1989\nTenutasi a Taormina dal 25 al 27 maggio 1990\nTenutasi a Taormina dal 9 al 11 dicembre 1994\nTenutasi a Taormina dal 3 al 6 gennaio 1997\nTenutasi a Taormina dal 17 al 19 aprile 1998\nTenutasi a Taormina dal 6 al 9 maggio 1999\nTenutasi a Taormina dal 6 al 9 aprile 2000\nTenutasi a Taormina dal 5 al 8 aprile 2001\nTenutasi a Torino dal 8 al 2 marzo 2006\nTenutasi a Salonicco dal 26 al 29 aprile 2007\nTenutasi a Salonicco dal 10 al 13 aprile 2008\nTenutasi a Breslavia dal 31 marzo al 5 aprile 2009.\nTenutasi a San Pietroburgo dal 12 al 17 aprile 2011\nQuindicesima edizione\nTenutasi a Craiova dal 23 al 26 aprile 2016\nSedicesima edizione\nTenutasi a Roma dal 12 al 17 dicembre 2017\nDiciassettesima edizione\nTenutasi a San Pietroburgo dal 13 al 17 novembre 2018"}
{"id": "1117315", "revid": "339392", "url": "https://it.wikipedia.org/wiki?curid=1117315", "title": "Premio Europa Nuove Realt\u00e0 Teatrali", "text": ""}
{"id": "1117319", "revid": "834", "url": "https://it.wikipedia.org/wiki?curid=1117319", "title": "Fattoria di Peruzzo", "text": "La Fattoria di Peruzzo, nel territorio comunale di Roccastrada (GR), si trova a nord della Pieve di Caminino e della Cappella di San Feriolo.\nLa fattoria costituisce il fulcro dell'antica Tenuta di Peruzzo che venne acquistata dalla famiglia Marrucchi nella seconda met\u00e0 dell'Ottocento assieme al vicino borgo di Caminino. Agli inizi del Novecento, in una casa colonica all'interno della tenuta, trov\u00f2 la morte il brigante Antonio Magrini detto \"Basilocco\". Il brigante si spostava in varie zone della Maremma a chiedere cibo ed ospitalit\u00e0 ma, una volta giunto nella tenuta, venne individuato dai carabinieri che lo uccisero dopo una sua reazione a un tentativo di arresto.\nAttualmente la Fattoria di Peruzzo presenta un edificio principale attorno al quale si trovano alcuni fabbricati rurali: tutte le strutture presentano strutture murarie in pietra secondo lo stile delle coloniche toscane."}
{"id": "1117322", "revid": "339392", "url": "https://it.wikipedia.org/wiki?curid=1117322", "title": "Geometry Shader", "text": ""}
{"id": "1117324", "revid": "2045688", "url": "https://it.wikipedia.org/wiki?curid=1117324", "title": "Gerry Adams", "text": "Presidente del Sinn F\u00e9in dal 1983 al 2018, \u00e8 stato deputato \"astensionista\" alla Camera dei comuni britannica dal 1983 al 1992 e dal 1997 al 2011, e successivamente deputato al D\u00e1il \u00c9ireann irlandese dal 2011.\nBiografia.\nPrimi anni e militanza nell'IRA.\nGerry Adams nasce, primo di 10 tra fratelli e sorelle, da Gerry Adams Sr., che aveva scontato 5 anni nella prigione di Crumlin Road a Belfast per reati connessi all'IRA, e da Annie Hannaway, membro di una delle pi\u00f9 note famiglie repubblicane di Belfast (i suoi fratelli Liam e Alfie sono stati membri importanti dell'IRA di Belfast, mentre Kevin Hannaway, figlio di Liam e cugino di Gerry, \u00e8 arrivato fino alla posizione di \"Adjutant General\" (secondo in comando) dell'IRA.\nDopo i primi tempi in cui la famiglia visse a Greencastle, a nord di Belfast, Annie Hannaway riusc\u00ec a farsi assegnare una casa a Divismore Park, nel nuovo quartiere in costruzione di Ballymurphy, a West Belfast, che nel corso dei \"Troubles\" \u00e8 stato una delle roccaforti dell'IRA. La famiglia Adams era di modeste condizioni economiche e Gerry, pur essendo un bravo studente, a 17 anni lasci\u00f2 la scuola e cominci\u00f2 a lavorare come barista.\nInfluenzato in egual misura dalle idee libertarie e di sinistra che venivano dai \"campus\" statunitensi e dal repubblicanesimo che aveva sempre respirato in famiglia, nel 1966 si iscrisse al Sinn F\u00e9in impegnandosi in varie lotte (soprattutto quella per il diritto alla casa). Oltre che nel Sinn F\u00e9in Gerry era anche entrato nell'IRA (anche se Adams ha ripetutamente negato, la sua militanza nell'Irish Republican Army \u00e8 stata pi\u00f9 volte confermata dalle forze di sicurezza britanniche e irlandesi oltre che raccontata in numerosi libri) e svolse un ruolo di primo piano nella difesa delle zone cattoliche attaccate dai lealisti nell'agosto 1969.\nAl momento della scissione dell'organizzazione che dar\u00e0 vita alla Provisional IRA Gerry (e l'unit\u00e0 di Ballymurphy sotto il suo comando) si schier\u00f2 dalla parte dei Provisionals e si ritiene che, all'interno dell'organizzazione, abbia ricoperto i ruoli di OC (\"Officer Commanding\") del Secondo Battaglione della Brigata Belfast (\"Belfast Brigade\"), OC della Brigata Belfast e infine, per un breve periodo, di Capo di Stato Maggiore (\"Chief of Staff\"), oltre ad aver fatto parte del Consiglio dell'Esercito (\"Army Council\", l'organo di sette persone che decide la strategia dell'IRA) per pi\u00f9 di 20 anni.\nAscesa nel Sinn F\u00e9in.\nNel 1971, mentre \u00e8 in clandestinit\u00e0 ricercato dagli inglesi, sposa Colette McArdle, dalla quale avr\u00e0 un figlio, Gearoid. Il 14 marzo 1972 viene arrestato dagli inglesi durante un raid all'alba nella casa in cui viveva con Colette in Harrogate Street, nella zona di Clonard, e viene internato senza processo sulla nave-prigione \"Maidstone\", ancorata nel Belfast Lough. Pochi mesi dopo per\u00f2, in seguito a colloqui tra esponenti del movimento repubblicano e funzionari del governo britannico volti a definire i termini di una tregua, dietro precisa richiesta Adams viene rilasciato per permettergli di far parte della delegazione dell'IRA che, il 7 luglio 1972, incontra a Londra il Segretario di Stato per l'Irlanda del Nord Sir William Whitelaw.\nQuest'incontro non serv\u00ec a granch\u00e9 e poco dopo ripresero le ostilit\u00e0 e ricominci\u00f2 anche la clandestinit\u00e0 di Adams, che si interruppe di nuovo nel luglio 1973 quando venne arrestato insieme con altri tre membri dello Stato Maggiore della Brigata Belfast (Brendan Hughes, Tom Cahill e Owen Coogan). Questa volta viene rinchiuso a Long Kesh, dove divenne un punto di riferimento per i militanti pi\u00f9 giovani e da dove diede il suo contributo alla \"politicizzazione\" del movimento repubblicano con gli articoli che scriveva regolarmente per \"An Phoblacht-Republican News\" (AP-RN, organo ufficiale del Sinn F\u00e9in) con lo pseudonimo di \"Brownie\".\nAppena rilasciato, nel 1977, viene eletto all \"Ard Comhairle\" (Comitato Esecutivo) del Sinn F\u00e9in e, insieme con Danny Morrison, direttore di \"AP-RN\", partecipa alla stesura dell'annuale discorso pronunciato alla commemorazione di Theobald Wolfe Tone, fondatore degli \"United Irishmen\" e \"nume tutelare\" del repubblicanesimo irlandese. Il discorso, pronunciato da Jimmy Drumm, veterano dell'IRA dagli anni quaranta, segna una svolta nella strategia repubblicana perch\u00e9, oltre a denunciare gli errori della dirigenza nella gestione della tregua del '74-'75, delinea per la prima volta la necessit\u00e0 di una \"guerra di lunga durata\" che doveva essere condotta sviluppando anche la proposta politica del movimento \"..coinvolgendo la classe lavoratrice delle 26 Contee (come i repubblicani chiamano l'Eire)\".\nAll'interno del Sinn F\u00e8in si stava svolgendo la stessa lotta intestina che stava avvenendo all'interno dell'IRA tra la vecchia dirigenza e un gruppo di elementi pi\u00f9 giovani critici della strategia del movimento (tra i quali Martin McGuinness, Brian Keenan, Danny Morrison e Ivor Bell).\nLo \"status\" di Adams (diventato vicepresidente del Sinn F\u00e9in) all'interno del movimento repubblicano venne accresciuto enormemente durante il periodo degli scioperi della fame (ottobre 1980- ottobre 1981) dei detenuti dell'IRA e dell'INLA sia per il fatto che era con Adams che comunicava (tramite messaggi scritti su cartine di sigarette e fatti uscire di nascosto da Long Kesh) Brendan \"Bik\" McFarlane, OC dei detenuti, e sia perch\u00e9 era fisicamente pi\u00f9 vicino allo svolgersi degli eventi in quanto altri capi dell'IRA e del Sinn F\u00e9in come Ruair\u00ed \u00d3 Br\u00e1daigh e Daithi O'Conaill vivevano a sud del confine e non potevano mettere piede in Irlanda del Nord pena l'arresto.\nGrazie agli scioperi della fame la propaganda per il Sinn F\u00e9in fu enorme e Adams riscosse i frutti di ci\u00f2 quando, nel 1983 venne eletto prima a Westminster, per il collegio di Belfast West (seggio che perse nel 1992 e riconquist\u00f2 nel 1997 ma che non occup\u00f2 mai in ossequio alla tradizionale posizione \"astensionista\" dei repubblicani irlandesi), e poi alla presidenza del Sinn F\u00e9in.\nL'attentato e la scissione.\nIl 13 marzo 1984, mentre era a bordo di un'auto nel centro di Belfast, Adams (e altre due delle tre persone che erano in auto con lui) rimase gravemente ferito in un attentato a colpi di arma da fuoco da parte di un commando dell'UFF guidato da John \"Grugg\" Gregg, divenuto poi comandante della \"South-East Antrim Brigade\" dell'UDA, prima di essere ucciso nel 2002 durante una faida interna da uomini di Johnny \"Mad Dog\" Adair, comandante della \"West Belfast Brigade\", in seguito espulso dall'organizzazione.\nAll\"'Ard Fh\u00e9is\" (il congresso) del Sinn F\u00e9in del 1986 Adams, McGuinness e i loro alleati riuscirono a far passare una mozione che permetteva agli eletti del Sinn F\u00e9in di prendere il proprio posto nelle istituzioni dell'Eire. La mozione era stata gi\u00e0 approvata (in segreto) dalla Assemblea Generale (\"General Army Convention\") dell'IRA e, nonostante la strenua opposizione dei \"tradizionalisti\", guidati da O'Bradaigh e O'Conaill, fu approvata anche dal Sinn F\u00e9in. O'Bradaigh e O'Conaill abbandonarono il congresso con i loro sostenitori e fondarono il Republican Sinn F\u00e9in oltre a creare anche un nucleo armato (la Continuity IRA) che per\u00f2 si manifest\u00f2 solo dieci anni pi\u00f9 tardi per timore di rappresaglie della Provisional IRA.\nIl processo di pace.\nCon il controllo del partito saldamente nelle sue mani, Adams alla fine degli anni ottanta cominci\u00f2 un dialogo con il \"leader\" dello SDLP John Hume che doveva portare negli anni seguenti al coinvolgimento del governo irlandese e di quello statunitense guidato da Bill Clinton nel processo di pace.\nIl 30 aprile 2014 Gerry Adams \u00e8 stato arrestato dalla polizia nordirlandese perch\u00e9 accusato di essere implicato nell'omicidio di una donna, Jean McConville. Tale omicidio sarebbe avvenuto nel 1972 per opera di membri dell'IRA perch\u00e9 la donna venne riconosciuta come informatrice delle forze di sicurezza. Il suo scheletro era gi\u00e0 stato ritrovato nel 2003 in una spiaggia dell'Irlanda del Nord."}
{"id": "1117326", "revid": "174852", "url": "https://it.wikipedia.org/wiki?curid=1117326", "title": "Isole del Sulcis", "text": ""}
{"id": "1117331", "revid": "1573940", "url": "https://it.wikipedia.org/wiki?curid=1117331", "title": "Fattoria di Monte Lattaia", "text": "La Fattoria di Monte Lattaia si trova nel territorio comunale di Roccastrada, su una modesta altura che si innalza leggermente sulla pianura maremmana a valle del capoluogo comunale. Il complesso sorge poco a sud-ovest e in posizione dominante rispetto alla vicina Fattoria di Lattaia.\nStoria.\nIl complesso sorse in epoca medievale come complesso monastico collegato alla non lontana abbazia di San Salvatore a Giugnano, nei pressi della perduta ed antecedente pieve di Tabiano. Il complesso, voluto dalla famiglia Aldobrandeschi, alla fine del XIII secolo pass\u00f2 sotto il controllo ai Pannocchieschi e in epoca tardo medievale fu trasformato in complesso fortificato rurale.\nNel secolo successivo inizi\u00f2 a farsi sentire l'influenza di Siena che esercit\u00f2 il dominio sul complesso, divenuto oramai uno dei baluardi della Repubblica di Siena assieme alla vicina fattoria di Lattaia, che era invece sorta come vero e proprio insediamento castellano. Alla met\u00e0 del XVI secolo, il castello e l'intera zona entrarono a far parte del Granducato di Toscana e, da allora, ne seguirono le sorti.\nNei secoli successivi, il complesso divenne propriet\u00e0 di varie famiglie che si succedettero nel tempo e, nel corso del XIX secolo, la fattoria fu ristrutturata dalla famiglia Brancadori che le confer\u00ec la pianta a U.\nDescrizione.\nLa fattoria di Monte Lattaia \u00e8 si presenta come un imponente complesso costituito da tre corpi di fabbrica a pianta rettangolare addossati tra di loro, che si dispongono ad U, verso il cui lato aperto si estende la corte.\nL'intero complesso rurale fortificato si articola su tre livelli, ove si aprono finestre quadrangolari sulle ali laterali del complesso, mentre il lato del corpo di fabbrica centrale che prospetta verso la corte si caratterizza per la presenza di un caratteristico doppio loggiato con arcate ribassate, che probabilmente ricorda vagamente il chiostro che costituiva l'originario complesso monastico medievale, presso il quale sorgeva la perduta pieve di Tabiano, in seguito sostituita dalla cappella di Sant'Antonio a Monte Lattaia, tuttora esistente, che svolse le funzioni di cappella gentilizia del complesso fortificato rurale."}
{"id": "1117336", "revid": "124636952", "url": "https://it.wikipedia.org/wiki?curid=1117336", "title": "Canale di Malta", "text": "Viene definito canale di Malta la parte di Mediterraneo orientale che separa le isole maltesi a sud dalla costa della Sicilia meridionale a nord.\nCaratteristiche.\nIl canale ha una larghezza massima di , mentre nel punto pi\u00f9 stretto misura circa Caratterizzato da fondali relativamente bassi ha una profondit\u00e0 massima di . I fondali, leggermente pi\u00f9 profondi all'estremit\u00e0 sud maltese, tendono a risalire man mano che ci si avvicina alle coste siciliane.\nTeatro di diverse guerre sin dall'antichit\u00e0 il canale fu solcato dalle flotte dei Punici, Romani, Ottomani, Cavalieri di Malta e nella seconda guerra mondiale, durante l'occupazione britannica, vista l'importanza strategica di quest'area il canale fu fortemente minato.\nIl canale \u00e8 interessato da un elevato traffico di navi mercantili mentre l'unico collegamento di linea \u00e8 quello tra il porto di La Valletta ed il porto di Pozzallo in Sicilia."}
{"id": "1117338", "revid": "1573940", "url": "https://it.wikipedia.org/wiki?curid=1117338", "title": "Villa Tolomei", "text": "Villa Tolomei si trova in localit\u00e0 La Pescaia, a sud di Sticciano, nell'estrema parte meridionale del territorio comunale di Roccastrada, lungo la strada che conduce a Grosseto.\nLa villa, gi\u00e0 appartenuta ai Piccolomini, \u00e8 di propriet\u00e0 della famiglia Tolomei, dalla quale ha preso il nome. Si trova all'interno di una tenuta dove sono presenti anche le scuderie, i magazzini, il granaio, il frantoio, alcune case coloniche e la cappella di famiglia; il giardino \u00e8 stato recentemente trasformato per rievocare lo stile del teatro di verzura, tipico dell'epoca rinascimentale e del periodo barocco.\nIl 28 maggio 2016 \u00e8 morto a Villa Tolomei l'attore e regista Giorgio Albertazzi, che aveva sposato Pia Tolomei di Lippa."}
{"id": "1117343", "revid": "110157", "url": "https://it.wikipedia.org/wiki?curid=1117343", "title": "Lago Topozero", "text": "Il lago Topozero (, in finnico: Tuoppaj\u00e4rvi) \u00e8 un grande lago d'acqua dolce sito nella Repubblica di Carelia, nella Russia nordoccidentale. Si trova nei rajon Louchskij e Kaleval'skij. \nIl lago fa parte del grande bacino Kumskoe (\u041a\u0443\u043c\u0441\u043a\u043e\u0435 \u0432\u043e\u0434\u043e\u0445\u0440\u0430\u043d\u0438\u043b\u0438\u0449\u0435) assieme al Pjaozero (cui \u00e8 collegato).\nDescrizione.\nIl lago, di forma irregolare, si estende da nord-ovest a sud-est, per 75,3 km; \u00e8 largo 25 km, con un'area di 986 km\u00b2 e una profondit\u00e0 massima di 56 metri. Il lago ospita 144 isole per una superficie totale di 63\u00a0km\u00b2. Le coste sono basse, rocciose, ricoperte di conifere e boschi misti. Ci sono anche zone basse paludose.\nIl Topozero ha 28 affluenti, i pi\u00f9 grandi dei quali sono: Kizreka, Valazreka e Taka. \u00c8 collegato da un canale al fiume Pon'goma. L'emissario Kovda scorre dalla parte nord-occidentale. Gela da fine novembre - inizio dicembre (la parte settentrionale a fine ottobre - novembre), sino a fine maggio - inizio giugno.\nIl lago viene utilizzato per le esigenze di energia idroelettrica con la regolazione della cascata Kovdinskij delle centrali idroelettriche. \u00c8 sfruttato per la pesca e il trasporto di legname ed \u00e8 frequentato da escursionisti.\nFlora e fauna.\nLa vegetazione acquatica del Topozero \u00e8 caratterizzata da equiseto, carici, canneti, trifoglio d'acqua, \"Potamogeton\"), se ne contano pi\u00f9 di 20 specie in totale; la maggior parte \u00e8 concentrata nella parte sud-orientale del bacino. \nChironomidi, vermi, crostacei e molluschi sono i pi\u00f9 comuni nel benthos. L'ittiofauna \u00e8 rappresentata da 19 specie, tra cui: trota, coregone, coregone bianco, luccio, ido, abramide, bottatrice, pesce persico, \"Salvelinus lepechini\", \"Thymallinae\", \"Osmeridae\", \"Rutilus\", per la maggior parte di importanza commerciale. "}
{"id": "1117344", "revid": "57259", "url": "https://it.wikipedia.org/wiki?curid=1117344", "title": "Minimo comun denominatore", "text": ""}
{"id": "1117351", "revid": "124908362", "url": "https://it.wikipedia.org/wiki?curid=1117351", "title": "Valli di Comacchio", "text": "Le Valli di Comacchio sono una vasta zona umida protetta situata in Emilia-Romagna, tra le province di Ravenna e Ferrara, a sud del Delta del Po e a nord della riviera romagnola, costituendo una delle aree umide pi\u00f9 estese d'Italia. Formate da 4 valli: \"Lido di Magnavacca\", \"Fossa di Porto\", \"Valle Campo\" e \"Fattibello\" (a nord si trova, separata da una striscia di terra, la pi\u00f9 piccola Valle Bertuzzi), si estendono geograficamente da Comacchio al fiume Reno. L'estensione venne ridotta nel corso del tempo a causa delle varie bonifiche effettuate (in realt\u00e0 si tratt\u00f2 di prosciugamenti in quanto le acque non erano malsane), fino a comprendere i confini odierni.\nStoria.\nLe Valli di Comacchio nacquero intorno al X secolo a causa dell'abbassamento del suolo (subsidenza) e dell'impaludamento della zona costiera al confine tra Emilia e Romagna. Inizialmente le Valli erano riempite di acqua dolce, che proveniva dai ricorrenti allagamenti e straripamenti dei fiumi vicini. A partire del XVI secolo vennero infiltrate progressivamente dall'acqua marina dell'Adriatico e questo fenomeno comport\u00f2 la loro trasformazione, che permane tuttora, in valli salmastre.\nLe Valli si formarono durante l'Alto Medioevo per paludizzazione progressiva dei territori che si trovavano tra i due rami allora principali del Delta del Po: il Po di Volano a nord (presso Ferrara) e il Po di Primaro a sud (presso Argenta, cui affluiva anche il Reno). Probabilmente fu in questi luoghi che Dante Alighieri contrasse la malaria durante un viaggio da Ravenna a Venezia e ritorno. Il disalveamento graduale del fiume Reno, sbarrato dai suoi stessi detriti, cre\u00f2 una vasta area paludosa anche a sud del Po di Primaro (la Valle Padusa). Al contempo, una serie di alluvioni non governate (a partire dalla rotta di Ficarolo del 1152) cos\u00ec come il sisma del 1570 e il Taglio di Porto Viro del 1604, spostarono il corso principale del Po verso nord, nel suo alveo attuale, diminuendo la portata d'acqua del Po di Volano e del Po di Primaro e impedendo quindi il progressivo interramento detritico delle attuali Valli di Comacchio. \nL'area del delta storico ferrarese fu sottoposta dal 22 dicembre 1605 al controllo e all'operato del \"Consortium di San Giorgio\", un ente pubblico che ne bonific\u00f2 progressivamente il territorio. Attraverso drenaggi e accordi di intervento successivi, la suddivisione oggetto di risanamento fu estesa a circa 120.000 ettari compresi tra il fiume Po di Volano a nord, il mare Adriatico a est, il fiume Reno ed il Po di Primaro a sud e ancora il Po a ovest.\nContrariamente alla parte settentrionale della provincia ferrarese, le terre che formavano un'unica grande depressione in corrispondenza del territorio di Polesine di San Giorgio (oggi frazione \"Marrara\") non si prestavano ad un agevole drenaggio. Una pi\u00f9 efficace gestione idraulica per queste zone arriver\u00e0 in seguito con il convogliamento delle acque effluenti dai terreni pi\u00f9 elevati nel letto delle grandi linee idrauliche di bonifica che percorrevano l'area (Fosse di Porto, dei Masi, di Voghenza), fino allo sbocco finale costituito dalle paludi di Comacchio.\nL'attuale conformazione \u00e8 il frutto di un lavoro di sistemazione idraulica e di bonifica della vastissima area paludosa delle valli emiliane e romagnole. Questo grandissimo sforzo si \u00e8 sviluppato nei secoli, attraverso discussioni e contese fra le citt\u00e0 di Bologna e Ferrara che hanno coinvolto i principali idraulici italiani. La cosiddetta \u201cQuestione del Reno\u201d \u00e8 storicamente considerata come l'evento che ha fatto nascere la scuola idraulica italiana, poich\u00e9 ha visto i maggiori interpreti della scienza idraulica in Italia prendere posizione a favore di una delle due citt\u00e0 contendenti. La questione si \u00e8 prolungata fino agli inizi dell'Ottocento, quando l'ingegnere di fiducia di Napoleone, Gaspard Marie Riche De Prony, decide di collegare il Reno al Po Grande tramite il Cavo Benedettino. Oggi le Valli di Comacchio sono gestite secondo moderni criteri atti alla loro protezione e conservazione, anche se l'antropizzazione dei fiumi contigui e i cambiamenti climatici ne stanno decretando una sempre maggiore salinizzazione.\nIn questa zona \u00e8 ambientato il romanzo di Renata Vigan\u00f2 \"L'Agnese va a morire.\" A Comacchio e dintorni sono stati girati inoltre i film \"La donna del fiume\" con Sophia Loren, l'horror gotico \"La casa dalle finestre che ridono\" di Pupi Avati e \"Bambola\" con Valeria Marini.\nTerritorio.\nIl territorio delle Valli di Comacchio rientra interamente nel bacino idrografico del Po e si estende per nell'area lagunare compresa tra la citt\u00e0 di Comacchio e il fiume Reno che ne costituisce l'unico apporto di acqua dolce. Il bacino delle Valli di Comacchio \u00e8 ricoperto per circa i tre quarti da acqua salmastra ed \u00e8 formato da numerosi sottobacini detti \"valli\" raggruppabili in otto aree: Valle Fattibello, Valle Spavola, Valle Capre, Valle Zavelea, Valle Molino, Valle Campo, il gruppo di Valle Fossa di Porto, Valle Lido Magnavacca e Valle Cona e infine le Valli Meridionali. \nAmbiente.\nClassificata come sito di interesse comunitario e zona di protezione speciale all'interno del Parco regionale del Delta del Po dell'Emilia-Romagna, di cui \u00e8 parte integrante, oggi riveste una notevole importanza biologica e conservazionistica grazie all'elevato numero di specie rare e minacciate che qui si riproducono, in particolar modo l'avifauna tra cui spicca il fenicottero rosa (Phoenicopterus roseus).\nFlora.\nLa quercia, l'olmo campestre, il pino domestico, la canna palustre e la tamerice sono alcune delle piante pi\u00f9 diffuse nelle Valli. Uno dei fiori pi\u00f9 comuni \u00e8 il limonio. In questa zona dell'Emilia-Romagna si trovano inoltre numerose pinete costiere e le pi\u00f9 importanti sono quelle vicine di Cervia e Ravenna, oltre che il Bosco della Mesola.\nFauna.\nLe Valli ospitano la pi\u00f9 grande variet\u00e0 di avifauna d'Italia: sono presenti infatti pi\u00f9 di 300 specie di uccelli come i fenicotteri, il cavaliere d'Italia, la garzetta, l'airone cenerino e il martin pescatore. Inoltre vi sono pesci come orate, anguille, branzini, cefali, passere e molti mammiferi come volpi, nutrie e lontre.\nPesca.\nLa maggiore attivit\u00e0 economia delle Valli di Comacchio \u00e8 costituita dalla pesca e in particolare dalla vallicultura, un antico sistema di allevamento del pesce che sfrutta le migrazioni di massa all\u2019uscita dei bacini interni. La pesca professionale nelle Valli di Comacchio avviene principalmente tramite l'utilizzo del cogollo, un insieme di reti che impedisce ai pesci di tornare indietro, o del lavoriero, un complesso sistema di bacini triangolari tra loro comunicanti che consentono la cattura del pesce in entrata e in uscita dalle valli. \nAnguilla.\nLa specie di maggior interesse culturale e allevata in vallicultura \u00e8 l'anguilla (\"Anguilla anguilla\") che a Comacchio viene venduta fresca, marinata o sotto sale. Le anguille nascono le Mar dei Sargassi e da qui migrano verso l'Europa attraversando l'Oceano Atlantico dove rimangono per circa dieci anni per poi tornare indietro. \nPunti di interesse.\nNelle Valli di Comacchio \u00e8 molto praticata la pesca e troviamo ancora oggi numerosi accampamenti costruiti proprio per questo scopo. Famosa \u00e8 anche la vecchia Salina, oggi abbandonata, dove veniva anticamente prodotto il sale. Tipici della zona sono i cosiddetti \"Casoni da pesca\", capanne fatte di pali, paglia e canne palustri. Tali strutture fungevano sia come stazioni per l'attivit\u00e0 ittica sia come punti d'appostamento per la sorveglianza contro i prelievi illeciti.\nUno strumento tipico dei pescatori era il \"lavoriero\", manufatto composto da bacini comunicanti per la pesca delle anguille."}
{"id": "1117356", "revid": "34928", "url": "https://it.wikipedia.org/wiki?curid=1117356", "title": "Indovino", "text": ""}
{"id": "1117361", "revid": "6923", "url": "https://it.wikipedia.org/wiki?curid=1117361", "title": "World Rally Car", "text": "La World Rally Car \u00e8 la massima espressione di una vettura da rally, che pu\u00f2 partecipare al Campionato del mondo rally organizzato dalla Federazione Internazionale dell'Automobile (FIA) dal 1997.\nQueste vetture, che inizialmente sono in un certo senso \"vincolati\" al World Rally Championship, sono comunque oggetto di deroghe dalle federazioni nazionali (in Italia ACI-CSAI, acronimo di Automobile Club d'Italia-Commissione Sportiva Automobilistica Italiana) per autorizzarne l'utilizzo in alcuni campionati: in Italia le \"World Rally Car\" sono ammesse nel Campionato Italiano WRC, nei Rally Ronde e nell'International Rally Cup, quest'ultimo una serie non ufficiale ovvero un challenge privato.\nRegolamento.\nIl regolamento tecnico relativo alle vetture WRC fu introdotto dalla FIA nel 1997 al fine di favorire l'arrivo di nuovi costruttori nel Campionato del Mondo Rally riducendo, rispetto alle vetture del Gruppo A, i vincoli legati alla produzione di serie. Il peso a vuoto di queste vetture \u00e8 di 1230\u00a0kg. Le vetture WRC inizialmente prevedevano un motore 2000 turbo a benzina con potenze nell'ordine dei 330-340 cavalli, ma dal 2011 il regolamento \u00e8 stato cambiato portando la cilindrata a 1600\u00a0cm\u00b3. La potenza sviluppata dalle WRC 1600 \u00e8 circa 300-310 cavalli.\nIn ambo i casi la caratteristica peculiare di questi motori non \u00e8 la potenza ma la quantit\u00e0 di coppia sviluppata. Le vetture WRC sono dotate di trazione integrale anche se nel modello di serie da cui derivano non \u00e8 prevista. Il cambio \u00e8 di tipo sequenziale ad innesti frontali non sincronizzato con numero di rapporti a scelta del costruttore (generalmente 6 marce). I rapporti come in tutte le vetture da rally sono decisamente corti rispetto agli standard delle vetture stradali e da competizione su pista, la velocit\u00e0 massima raggiungibile \u00e8 di circa 190\u2013200\u00a0km/h. Sulle WRC 2000 il cambio era a comando elettroidraulico tramite un palette dietro al volante, . Nel regolamento \u00e8 permesso allargare la carreggiata fino ad un limite ben definito, ed \u00e8 quindi anche permesso sostituire parti di carrozzeria del modello di serie da cui \u00e8 derivata la vettura con altre pi\u00f9 adatte. I cerchi sono di 18 pollici su asfalto e di 15 pollici su sterrato. Come per tutte le auto turbo presenti nei Rally le WRC sono dotate dell\"'ALS\" (\"Anti-Lag System\") che mantiene la turbina in pressione anche in fase di decelerazione generando i classici scoppi.Il processo di omologazione di una World Rally Car prevede che solo ed esclusivamente un costruttore (casa automobilistica) possa chiedere alla FIA di omologare una WRC; la vettura prescelta per la \u201cmutazione\u201d deve essere gi\u00e0 omologata precedentemente in Gruppo A, per poi richiedere la variante da A8 ad A8 WRC; il modello prescelto dalla Casa deve essere prodotto in almeno 2.500 esemplari all'anno e deve appartenere ad una gamma di vetture prodotte in almeno 25.000 esemplari; la vettura deve essere inoltre lunga almeno 4 metri e deve appartenere ad una famiglia di vetture ognuna lunga almeno 3,75\u00a0m.Le norme sulla sicurezza della vettura sono estremamente rigide, soprattutto per evitare il ripetersi di nefasti incidenti come quelli avvenuti durante gli anni in cui gareggiavano vetture \"Gruppo B\" (come l'italiana Lancia Delta S4, la Peugeot 205 T16 e la Ford RS200).\nDopo aver attraversato positivamente tutta questa trafila, la vettura in variante WRC deve essere prodotta in almeno 10 esemplari (solo i particolari che fanno parte del kit WRC sono soggetti a questo minimo di produzione imposto dalla Federazione Internazionale dell'Automobile) e deve superare la severa ispezione del responsabile del servizio Tecnico incaricato dalla FIA. Superata quest'ultima verifica \u201ctecnica\u201d, l'esistenza della WRC \u00e8 finalmente riconosciuta.\nDalla stagione 2011 le WRC adottano solo il motore 1600\u00a0cm\u00b3 turbo come la Citro\u00ebn DS3 WRC, la Ford Fiesta RS WRC e la Mini Countryman WRC. Nel 2013 \u00e8 stata introdotta la Volkswagen Polo R WRC. Il 2014 ha visto l'entrata di una nuova vettura, la Hyundai i20 WRC. Dal 2017 \u00e8 cambiato di nuovo il regolamento, con l'arrivo delle vetture WRC Plus (o \"WRC 2017-spec\") al posto delle vecchie WRC: queste nuove auto hanno un regolamento simile alle precedenti, sono sempre 1600 turbo ma con una potenza di circa 380 CV, permettono appendici aerodinamiche molto pi\u00f9 sviluppate e reintroducono il differenziale a controllo elettronico. Per l'anno 2017 \u00e8 tornata la Toyota, con la Yaris WRC.\nModalit\u00e0 di partecipazione al campionato.\nUna volta ottenuta l'omologazione, la Casa automobilistica potr\u00e0 prendere parte alle gare del Mondiale Rally, ma solo se accetter\u00e0 le condizioni imposte della FIA, che sono: la vettura deve garantire la presenza con due esemplari in tutte le gare del Campionato del Mondo Rally FIA, in modo tale da standardizzare il \u201cWRC Pack\u201d, ossia la produzione televisiva a cura della International Sportsworld Communicators, la societ\u00e0 detentrice dei diritti commerciali del Mondiale Rally. Questa \u201cmediatizzazione\u201d agevoler\u00e0 il compito degli addetti al marketing delle varie case, che potranno quindi proporsi agli sponsor pi\u00f9 facilmente, vista la visibilit\u00e0 che si avrebbe partecipando a tutto il Campionato del Mondo.\nUn altro modo \u00e8 iscriversi alla serie come \"\"Costruttore 2\" (letteralmente da \"Manufacturer 2\"\"), ovvero la partecipazione obbligatoria ad almeno 10 appuntamenti della stagione.\nVetture WRC.\nLe vetture WRC furono introdotte per la prima volta nel campionato del mondo rally 1997, al 2018 esse sono state dunque protagoniste di 22 edizioni del mondiale WRC e 305 gare."}
{"id": "1117377", "revid": "228587", "url": "https://it.wikipedia.org/wiki?curid=1117377", "title": "Patrick Pennington", "text": ""}
{"id": "1117378", "revid": "8653589", "url": "https://it.wikipedia.org/wiki?curid=1117378", "title": "Rafforzamento sintattico", "text": ""}
{"id": "1117387", "revid": "107831", "url": "https://it.wikipedia.org/wiki?curid=1117387", "title": "Keep Of Kalessin", "text": ""}
{"id": "1117389", "revid": "97007765", "url": "https://it.wikipedia.org/wiki?curid=1117389", "title": "Industrie cartiere", "text": ""}
{"id": "1117398", "revid": "287204", "url": "https://it.wikipedia.org/wiki?curid=1117398", "title": "M\u00e9riadeck", "text": "M\u00e9riadeck \u00e8 un quartiere moderno di Bordeaux, citt\u00e0 della Francia sud-occidentale.\nCresciuto nei secoli come un quartiere povero, nel 1955 la giunta municipale guidata da Jacques Chaban-Delmas decise il rinnovamento totale del quartiere costruendo moderni palazzi commerciali ed amministrativi, oltre che dei luoghi d'incontro sportivi.\nGli edifici sono costruiti attorno ad un giardino centrale, circondato da piccole strade pedonali.\nM\u00e9riadeck \u00e8 oggi noto come il quartiere d'affari della citt\u00e0 ed ospita dei centri commerciali, la sede della Comunit\u00e0 urbana di Bordeaux, la Prefettura della regione Aquitania, il Consiglio generale della Gironda ed alcuni servizi del Tesoro pubblico.\nDal 2003 \u00e8 collegato al centro della citt\u00e0 dal tram cittadino."}
{"id": "1117399", "revid": "59912", "url": "https://it.wikipedia.org/wiki?curid=1117399", "title": "Pronto Raffaella?", "text": ""}
{"id": "1117408", "revid": "481349", "url": "https://it.wikipedia.org/wiki?curid=1117408", "title": "Episodi di Bones (seconda stagione)", "text": "La seconda stagione della serie televisiva Bones \u00e8 stata trasmessa in prima visione negli Stati Uniti d'America da Fox dal 30 agosto 2006 al 16 maggio 2007.\nIn Italia \u00e8 stata trasmessa in anteprima assoluta da Rete 4 in due parti: (episodi 1-4) dal 27 agosto al 10 settembre del 2007, (episodi 5-22) dall'8 marzo al 21 giugno del 2008.\nScambio di identit\u00e0.\nTrama.\nBones e Booth si precipitano sul luogo di un deragliamento ferroviario, in cui ha perso la vita un senatore; sembra che un noto cestista si sia suicidato lanciandosi con l'auto sopra i binari. Sul posto \u00e8 gi\u00e0 arrivato il nuovo capo del Jeffersonian, una donna di colore, Camille Saroyan, che stenta ad avere un rapporto costruttivo con i membri del laboratorio. Le indagini portano per\u00f2 al riconoscimento del cadavere ritrovato nell'auto, che \u00e8 stato manipolato per assomigliare al noto giocatore di basket; il corpo appartiene invece ad un drogato. Resta quindi l'interrogativo di dove sia effettivamente l'uomo, che ha inscenato la sua morte. Grazie all'aiuto di sua moglie, si scopre che l'atleta era anche un grosso investitore di borsa che collaborava con un investigatore privato. Da qui partono alcune ricerche e grazie ad uno stratagemma, Booth otterr\u00e0 una confessione: l'investigatore e l'atleta avevano collaborato per inscenare la scomparsa di quest'ultimo, sperando di ottenere forti somme di denaro dovute alla speculazione dei titoli in borsa; ma la morte del senatore nel deragliamento del treno, ha portato l'investigatore a disfarsi del suo socio temendo di essere scoperto, gettandolo dall'auto. Ora rester\u00e0 paralizzato per tutta la vita su un letto d'ospedale, mentre per l'ex investigatore si aprono le porte del carcere.\nDue scheletri nell'acqua.\nTrama.\nNella baia del Delaware viene ritrovato il cadavere di una donna incinta scomparsa l'anno prima; ancora una volta le indagini vengono focalizzate sull'ex marito della vittima, ripetuto fedifrago e scagionato per mancanza di prove all'origine del fatto. Ma la scomparsa di quest'ultimo avvicina la curiosit\u00e0 di Booth alla nuova compagna dell'uomo, che, prima indicando di averlo conosciuto solo dopo la scomparsa della moglie, si scopre per\u00f2 averlo avvicinato gi\u00e0 diverso tempo prima. Si teme un coinvolgimento della donna nell'omicidio della prima moglie quindi, ma le analisi dello staff e del nuovo capo del Jeffersonian, il cui rapporto con Bones stenta a decollare, sui resti della donna e del feto ritrovati, fanno giungere a ben altre conclusioni. Il feto ritrovato infatti \u00e8 il corpicino di un neonato gi\u00e0 nato e poi morto; grazie all'analisi del DNA e alla ricostruzione olografica di Angela, si pu\u00f2 risalire alla vera madre: si tratta di un'amica della defunta, che in preda ad una crisi dovuta alla depressione, ha ucciso involontariamente il proprio figlio appena nato. Grazie alle sue abilit\u00e0 di veterinaria poi, ha avvicinato l'amica e, dopo averla uccisa, le ha prelevato il bambino ormai pronto a venir alla luce, scambiandolo con il proprio. Nel frattempo il padre biologico \u00e8 stato ritrovato e, dopo aver ammesso di essere scappato solo per timore del giudizio di tutti quanti, ha potuto riabbracciare il proprio figlio ed essere scagionato da ogni accusa.\nLa rosa di Romeo e Giulietta.\nTrama.\nIl ribaltamento di un camion della nettezza urbana consente di ritrovare il cadavere decomposto di un adolescente che era scomparso qualche tempo prima. Questi \u00e8 avvolto in un lenzuolo e tiene tra le mani una rosa. Angela riesce a ricostruire i tratti del volto, permettendo il riconoscimento nel database nazionale. Assieme al ragazzo \u00e8 scomparsa anche una sua coetanea e conoscente che diventa la principale sospettata. Le indagini si spostano sulla famiglia della ragazza che viveva in affidamento. Quando quest'ultima viene ritrovata, tenta di addossarsi la colpa dell'omicidio, ma le prove sulla scena del delitto non collimano con la versione data dalla sospettata. Il detective scopre che la ragazza stava tentando di proteggere il fratello addossandosi la colpa; il rgazzino, per paura di restare solo senza la sorella, ha provocato la morte dell'adolescente spingendolo da una finestra dopo averlo colpito a quindici metri di altezza. La sensibilit\u00e0 di Bones verso il caso, anche lei proviene da una famiglia che l'ha adottata, la porta a comunicare con il nuovo capo stabilendo un punto d'incontro che le porter\u00e0 a collaborare in futuro.\nIl gioco del serial killer.\nTrama.\nUna persona a spasso con il suo cane ritrova in mezzo ad un bosco il cadavere di una ragazza scomparsa; ad una prima analisi lo staff di Bones scopre che il modus operandi \u00e8 lo stesso di una loro vecchia conoscenza, il serial killer Epps. Le indagini si complicano per\u00f2 quando si scopre che un osso del cadavere rinvenuto non fa parte dello stesso, ma appartiene ad una seconda vittima a cui Bones e Booth arrivano grazie ad una serie di indizi che il serial killer lascia, facendosi aiutare inconsapevolmente anche da sua moglie che recapita messaggi ad una casella postale. Nel secondo cadavere viene infatti ritrovato un medaglione appartenente ad una terza ragazza; Angela e Hodgins scoprono delle tracce di sostanze dovute alla disinfezione dall'antrace negli uffici postali e quindi collegano l'aiutante di Epps con un postino: questo permette a Bones e Booth di arrivare in tempo in un ufficio postale dismesso e salvare la ragazza; Bones, con un colpo di pistola, uccide il secondo serial killer (che altro non \u00e8 che la persona col cane che ha rinvenuto il primo cadavere, sapendo da Epps dove si trovava) mentre sta per colpire Booth.\nUn marito perfetto.\nTrama.\nUn elettricista di mezza et\u00e0 viene ritrovato liquefatto in una vasca da bagno piena di acidi posizionata in un cantiere. Lo staff del Jeffersonian, dopo un'attenta analisi, riesce a dare un volto al malcapitato, scoprendo che questi \u00e8 poligamo e possiede due famiglie in due citt\u00e0 differenti. Le due mogli diventano quindi le principali sospettate ma, dopo avere verificato la loro estraneit\u00e0 ai fatti, le indagini proseguono con l'analisi di un fermacapelli ritrovato nella vasca. Si tratta di un oggetto che appartiene ad una terza donna incinta della vittima, ma anch'essa si dichiara innocente. Una capsula dentaria ritrovata sul luogo dell'omicidio consente al detective di collegare il capocantiere all'omicidio dell'uomo, di cui era creditore di diverse migliaia di dollari; l'omicidio avvenne per un colpo alla testa, che a causa della fragilit\u00e0 ossea del malcapitato risult\u00f2 fatale. L'insabbiamento del suicidio dentro la vasca per\u00f2, \u00e8 da attribuire anche alle donne che avevano scoperto il doppio gioco del marito e volevano fargliela pagare.\nImmunit\u00e0 diplomatica.\nTrama.\nUn'esplosione distrugge una sala conferenze dove \u00e8 presente una donna colombiana; \u00e8 un giudice che da anni collabora con gli Stati Uniti contro la lotta al narcotraffico. Bones, Booth e lo staff del Jeffersonian cercano subito di ricostruire i resti delle persone ritrovate e appare subito evidente la presenza di una cameriera estranea, morta anch'essa nell'esplosione a cui si attribuisce in un primo momento la responsabilit\u00e0 dell'attentato. Il detective scopre che sia il figlio del giudice, sia il marito hanno avuto una storia con questa ragazza e le indagini si spostano inevitabilmente su di loro; i due per\u00f2 godono dell'immunit\u00e0 diplomatica e Booth non li pu\u00f2 arrestare. Saranno i collaboratori di Bones a trovare la soluzione: visionando un filmato di sicurezza, scoprono che la cameriera \u00e8 stata strangolata con un foulard. Scoprono anche che, nel tentativo di mascherare l'omicidio, il giudice ha dato fuoco alla scena del delitto, ignorando per\u00f2 che la stanza stava per essere ritinteggiata e che al suo interno conteneva numerosi vernici; i fumi hanno dato luogo all'esplosione. La donna alla luce di queste accuse rifiuta l'immunit\u00e0 per paura di essere uccisa dal cartello della droga nel suo paese e accetta un processo su suolo americano.\nPiccole miss.\nTrama.\nUna reginetta di bellezza di soli nove anni viene ritrovata completamente decomposta nell'impianto di depurazione acque della citt\u00e0. I sospetti, dopo aver sentito la madre, cadono sull'ex marito e padre della bambina, il quale ha ripetutamente tentato di ottenere la custodia della piccola, affermando di essere disposto a tutto pur di non lasciare la bambina alla madre. Anche quest'ultima non viene esclusa dalle indagini, in quanto sospettata di fare subire alla figlia trattamenti di bellezza non adatti ad una bambina; ma per entrambi, i sospetti cadono di fronte ai loro alibi. Ancora una volta, l'aiuto dello staff del Jeffersonian sar\u00e0 determinante nel riuscire a ricomporre il luogo dell'omicidio; grazie ad un'attenta analisi delle ulteriori prove raccolte, \u00e8 ora possibile dare un'identit\u00e0 all'omicida: si tratta di un'altra piccola miss del concorso, coetanea della vittima, che per futili motivi ha spinto l'amica facendola cadere rovinosamente in un parcheggio, causandone la morte. La paura di rimproveri, vista la tenera et\u00e0, ha fatto s\u00ec che l'evento fosse tenuto nascosto.\nLa donna nel deserto.\nTrama.\nA pochi chilometri da Las Vegas, le ossa di una giovane ragazza vengono ritrovate abbandonate accanto a quelle di un noto giudice scomparso diversi anni prima. La squadra del Jeffersonian deve appurare se le vittime sono state ritrovate vicino solo per casualit\u00e0, o se le loro morti hanno in comune lo stesso omicida. Bones e Booth usano una copertura da novelli sposi per indagare nel mondo delle scommesse e degli incontri clandestini, che li porter\u00e0 ad assistere ad un incontro dove Booth si improvviser\u00e0 pugile. Bones, dopo aver scommesso molti soldi sulla vittoria del suo collega, deve ora ritirare la somma vinta, ma chi vince parecchi soldi infatti viene fatto sparire da un noto proprietario di casin\u00f2 che non intende perdere grosse somme di denaro. \u00c8 qui che Booth esprime la sua grande dote di comunicatore e, riuscendo a convincere il complice incaricato dell'esecuzione, un noto pugile degli anni novanta, smaschera la mente che tesse i fili dei combattimenti, che viene arrestato.\nSepolti vivi.\nTrama.\nBones e il suo staff sono sulle tracce di un serial killer, chiamato \"Il Becchino\", che rapisce le sue vittime e le tumula vive; solo dopo il pagamento di un riscatto, l'omicida rivela l'esatta ubicazione della sepoltura. Il Jeffersonian sta seguendo le vicende di questo killer a causa del ritrovamento di due cadaveri sotterrati in una cisterna, appartenenti a due giovani ragazzi rapiti cinque anni prima e la cui famiglia non aveva pagato il riscatto. Jack, dopo aver esaminato i reperti, scopre un indizio fondamentale e corre a dirlo a Bones, ma Il Becchino ha gi\u00e0 tramortito la dottoressa e lo investe con l'auto. Dopo alcune ore i due si risvegliano nell'auto che \u00e8 stata seppellita sottoterra. Jack ha un'articolazione della gamba slogata e Bones decide quindi di aprire la gamba per far diminuire la pressione, in modo che Jack non consumi troppo in fretta l'ossigeno. Nel frattempo Booth riceve un messaggio dal Becchino che gli dice che deve pagare 8 milioni di dollari come riscatto per riaverli. Nel frattempo nell'auto l'operazione \u00e8 riuscita, ma Jack \u00e8 svenuto dal dolore. Quando questi rinviene, lui e Bones cominciano a cercare di non morire soffocati. I due bucano le ruote dell'auto per ricavare un po' di ossigeno e inoltre Jack riesce, tramite una reazione chimica, a produrre ossigeno mischiando vari elementi che Bones aveva nella sua borsa. Nel frattempo Booth pensa che il Becchino non sia altri che lo scrittore che ha scritto la biografia sullo stesso assassino e quindi lo minaccia di morte se Bones e Hodgins non verranno liberati. Intanto Bones nell'auto \u00e8 riuscita a collegare la batteria dell'auto al suo cellulare, per poter mandare un messaggio di aiuto ai suoi colleghi. Bones accende l'auto e Jack riesce per un soffio a inviare il messaggio composto solo da numeri. Booth lo riceve e tutto il team del Jeffersonian comincia a interrogarsi sul significato della comunicazione. Dopo diverso tempo Zack capisce che i numeri corrispondono agli elementi sulla tavola periodica e, cercando un terreno che possiede tutti quegli elementi, scopre che si tratta di una cava vicino a Washington. Intanto nell'auto sepolta Bones ha un'idea per cercare di liberarsi: fare esplodere l'auto mettendo gli esplosivi dell'airbag nel motore, sperando che lo sbalzo li faccia uscire dal veicolo senza ammazzarli sul colpo. Jack accetta la proposta, in quanto l'aria scarseggia e collegano l'esplosivo al motore. Dopo essersi detti addio lo fanno esplodere. Da fuori Booth vede una nuvola di fumo uscire dalla sabbia e corre a scavare, sotto quasi un metro di macerie ci sono Jack e Bones in fin di vita. Vengono portati in ospedale ma vengono presto dimessi per le loro condizioni di salute ottime. Il Becchino \u00e8 ancora a piede libero e Booth si promette che un giorno lo trover\u00e0.\nIl mistero del bosco.\nTrama.\nUn guardia boschi trova il cadavere decapitato di un giovane scomparso l'anno precedente. Bones e Booth sono al lavoro per cercare l'artefice di questo efferato gesto. Lo staff del Jeffersonian scopre che il ragazzo era un provetto regista e nella sera della sua morte stava girando un documentario sulle leggende del bosco. Con lui erano presenti l'amico e la fidanzata; dapprima le indagini si concentrano su questi, ma la totale mancanza di prove che fa crollare i loro moventi, porta Booth a sospettare del fratello maggiore della vittima, grazie ad un lampo di genio di Hodgins che fa ritrovare l'arma del delitto da cui si pu\u00f2 estrarre un secondo DNA. Booth pu\u00f2 adesso compiere l'arresto, mentre il fratello \u00e8 in compagnia di Bones, il quale pu\u00f2 solo spiegare, di fronte all'evidenza, i motivi del suo tragico gesto: voleva aiutare il fratello a creare un documentario realistico, impersonando i panni di una strega famosa nelle leggende di quel luogo, ma per futili motivi, dopo una discussione, ha quella sera colpito fortemente il fratello uccidendolo. Non gli restava altro da fare che completare l'opera, attribuendo alla leggenda la morte del ragazzo.\nCuriosit\u00e0.\nLa trama dell'episodio ricorda quella del film The Blair Witch Project.\nIl doppio volto della fede.\nTrama.\nIl cadavere di un uomo viene ritrovato crocifisso e bruciato sul tetto di un palazzo dove vengono custoditi i testimoni in attesa di processo. Booth pensa che si tratti di un regolamento di conti, ma le analisi svolte dal Jeffersonian dimostrano che il cadavere appartiene ad un ex agente dell'FBI che in passato era stato coinvolto con un altro collega, morto anch'esso, nell'arresto di un esponente pacifista che poteva minare le basi politiche di allora. Partono quindi le ricerche e un vecchio amico del padre, ora diventato prete, si mette in contatto con Bones e con suo fratello per cercare di convincerli a desistere dal proposito di cercare il loro genitore. Booth scopre che Russ ha passato il confine dello stato pur essendo in libert\u00e0 vigilata e lo mette in guardia sulle conseguenze delle sue azioni. Poco dopo qualcuno tenta di assassinare proprio quest'ultimo. La riesumazione del secondo agente implicato nell'arresto consente di dimostrare che le modalit\u00e0 di uccisione non coincidono con quelle redatte dall'FBI e il presunto assassino viene scarcerato dopo anni. Booth viene sospeso dal servizio dal suo superiore, un ex cecchino, che si scoprir\u00e0, in seguito, implicato nell'omicidio. Il prete infatti \u00e8 il padre di Bones, che in passato aveva derubato una cassetta di sicurezza contenente le prove dell'innocenza del pacifista; qualcuno stava tentando di uccidere i suoi figli come ripicca e lui si era fatto vendetta da solo. Dopo avere consegnato le prove a Bones, scappa insieme al figlio. Di fatto, dopo essere state revisionate, le prove hanno permesso il reintegro di Booth, ma prima di sparire, il padre di Bones ha compiuto un'ultima vendetta, uccidendo con le stesse modalit\u00e0 del primo cadavere, anche il capo di Booth.\nGli enigmi.\nTrama.\nUn vasto incendio nella cella di Howard Epps, l'assassino seriale che ha pi\u00f9 volte coinvolto con i suoi enigmi lo staff del Jeffersonian, fa pensare alla sua possibile morte. Ma i resti ritrovati appartengono al cadavere di uno dei pompieri corsi in suo aiuto. Inizia una spietata caccia all'uomo, mentre Epps miete vittime in continuazione, lasciando numerosi enigmi sui luoghi degli omicidi; questi enigmi porteranno Camille in fin di vita, dopo aver inalato polveri pericolose dalla testa dell'ex moglie, mentre tentava di scoprire quanti pi\u00f9 indizi possibili per cercare di fermarlo. La determinazione degli agenti, che intuiscono chi sar\u00e0 la prossima vittima, li porter\u00e0 per tempo a casa di Bones, riuscendo a salvarla; l'assassino tenta di lanciarsi dalla finestra a quindici metri di altezza, riuscendo nel suo intento di suicidio solo quando Booth, senza pi\u00f9 forze, lo lascia cadere nel vuoto dopo aver tentato di salvarlo. A causa del suo completo coinvolgimento nel caso, Booth decide di lasciare Cam.\nPausa di primavera.\nTrama.\nBooth, mentre si trova in compagnia di Bones, perde il controllo fuori da un fast food e se la prende con un camioncino dei gelati, scaricando la propria pistola sul clown che fa da mascotte al furgone. Booth viene quindi sottoposto a supervisione di uno psichiatra e a Bones viene assegnato un agente temporaneo di nome Sullivan. La nuova coppia deve indagare sulla morte di una studentessa che \u00e8 stata in seguito ingoiata da un alligatore, nelle paludi della Florida. I sospetti cadono inizialmente su un agente pubblicitario che procura quindici minuti di notoriet\u00e0 alle ragazze che gli si presentano, tramite un sito di spogliarelli. Ma la realt\u00e0 viene a galla quando emergono delle prove schiaccianti, che inchiodano un pastore protestante allontanato dalla sua chiesa, il quale avrebbe accolto nel suo furgone la ragazza scaricata dall'agente pubblicitario e l'avrebbe poi uccisa con il manico del cambio a causa del rifiuto nei suoi confronti; per finire poi, l'avrebbe gettata nella palude. Parallelamente Booth, a indagine conclusa, riceve l'ok dello psichiatra per tornare in servizio.\nManomissione di prove.\nTrama.\nLo staff del Jeffersonian sta indagando sulla morte di uno dei ricchi benefattori del Jeffersonian. Si scoprir\u00e0 in seguito che Hodgins in passato \u00e8 stato coinvolto sentimentalmente con la moglie della vittima e, tentando di nascondere la sua vicinanza per non perdere il caso, nasconde delle prove fotografiche. Questo procura non pochi danni al resto dello staff, che nel frattempo, grazie agli indizi raccolti proprio dallo stesso Hodgins, ha un possibile omicida e un movente: si tratta del gestore del luogo dove si ritrovavano i ragazzi disadattati del quartiere, finanziato dalla vittima, sembra che avesse sequestrato della droga ad un ragazzo. \u00c8 chiaro che il gestore, con un passato da eroinomane, resta il principale indagato. La difesa, grazie alla manomissione provocata da Hodgins, tenta di invalidare il processo, ma viene alla luce una nuova prova, che inchioder\u00e0 l'uomo assicurandolo alla giustizia.\nDelitto per delitto.\nTrama.\nBones e Booth assistono al ritrovamento di un corpo ucciso secondo le modalit\u00e0 presenti nel libro che Bones ha appena pubblicato. Lo sconcerto sopraggiunge quando anche un secondo cadavere ritrovato ha lo stesso modus operandi descritto nel libro, con l'eccezione che i due cadaveri tra loro sono stati uccisi con un metodo diverso per quanto concerne i colpi d'arma da fuoco: decisamente strano per un serial killer, abituato a seguire uno schema. Quando anche l'editrice di Bones viene assassinata, allo staff del Jeffersonian risulta chiaro di trovarsi di fronte a tre killer ben distinti, che cercano di mascherare i loro delitti utilizzando il libro. Ma \u00e8 grazie all'FBI, che rintraccia le identit\u00e0 di tre fan iscritti ad una chat per romanzi gialli, coincidono giusto con i primi indiziati di ogni delitto, che la situazione si fa pi\u00f9 chiara: d'accordo, i tre uomini hanno ucciso seguendo il libro, per sperare di farla franca, mascherati dal modus operandi descritto nel romanzo. Booth effettua gli arresti: si tratta del cognato della prima vittima, del marito della seconda e dell'aiutante della terza ed ultima vittima, editrice di Bones.\nLa sposa nel fiume.\nTrama.\nLa squadra dell'FBI trova un baule in un fiume contenente il cadavere senza ossa di una donna asiatica. Successivamente si scopre che la donna, il cui visto era stato rilasciato qualche tempo prima, era negli Stati Uniti D'America per unirsi in matrimonio; il promesso marito diviene subito il principale indiziato: Booth corre ad interrogarlo, ma lui scappa e fa perdere le sue tracce. Viene alla luce anche un rituale cinese, che permette ai giovani cinesi morti celibi, di potere essere tumulati con le ossa di una giovane donna, promessa sposa per l'aldil\u00e0. Grazie ad un antropologo cinese che sta studiando il rituale, la squadra riesce ad avvicinarsi ad una famiglia che sta praticando questo rituale: quest'ultima resta molto diffidente e si rifiuta di collaborare; ma finalmente il promesso sposo della vittima viene catturato e, con grande stupore degli agenti, confida che aveva rifiutato la moglie e quindi \u00e8 stato rimborsato: di sicuro l'impresa matrimoniale ha perso molto denaro e diviene la principale indiziata dell'omicidio, la famiglia paga una cospicua somma per ricevere le ossa di una promessa moglie da tumulare, per avere rivenduto, e prima, quindi, ucciso, la povera donna. Il ritrovamento di un veleno nel frigo della direttrice dell'impresa la inchioda e Booth pu\u00f2 effettuare l'arresto. Bones rifiuta di andare via con Sully, che salpa verso l'orizzonte con la sua nuova barca, \"Temperance\".\nDevozione cieca.\nTrama.\nIn un cimitero, vicino ad una piccola parrocchia, una tubatura dell'acqua saltata dissotterra tutte le bare; ma tra i cadaveri, tutti risalenti al primo novecento, vi \u00e8 anche un cadavere molto pi\u00f9 recente, tumulato da soli pochi anni. Lo staff del Jeffersonian scopre che le spoglie appartengono al precedente parroco, che ha abbandonato la chiesa senza motivo qualche anno prima. Essendo le tombe ricche di gioielli di molto valore, viene accusato un ex tossico facente parte della comunit\u00e0 di fedeli che ruota attorno alla parrocchia; il ragazzo confessa il furto, ma non l'omicidio, e Booth gli crede. Una visita alla chiesa da parte di Bones porta alla scoperta dell'arma del delitto: il sacro calice usato per le funzioni. L'indagine si sposta quindi sul prete pi\u00f9 anziano, che non vede di buon occhio l'arrivo di preti pi\u00f9 giovani che un giorno lo andranno a sostituire. Il vecchio prete in un primo tempo confessa l'omicidio, ma Booth non si lascia ingannare e scopre il tentativo di coprire una donna della comunit\u00e0, allevata fin da piccola dal prete. Questa, portata nella stanza degli interrogatori, viene confessata dal parroco e ammette di avere agito in quel modo perch\u00e9 convinta della colpevolezza di pedofilia del prete pi\u00f9 giovane: intendeva dargli una lezione, ma esagerando con una dose di veleno l'ha ucciso accidentalmente e quindi, per non rischiare, lo ha finito colpendolo con il calice e inscenando il suo abbandono del sacerdozio. Nel corso del caso, la mancata partenza di Bones con Sully genera incomprensioni con Booth, ma poi i loro litigi sono interrotti grazie all'intervento del dottor Wyatt. \nSotto tortura.\nTrama.\nIn una struttura dell'FBI, un cane ritrova lo scheletro di una persona scomparsa da diverso tempo. Le indagini portano all'identit\u00e0 della vittima, che sembra collaborasse con la mafia. La modalit\u00e0 di uccisione rispecchia il modus operandi di un'altra persona implicata con la mafia, uccisa diversi anni prima durante uno scontro con una cacciatrice di taglie mandata dal governo, ma il corpo non \u00e8 mai stato ritrovato: \u00e8 stato possibile recuperare solo una gamba mozzata nell'incidente. Lo staff del Jeffersonian stabilisce che la gamba appartiene al secondo mafioso, ma quando si scopre che \u00e8 stata amputata con strumenti e non in seguito ad un incidente, la cacciatrice di taglie diviene la prima sospettata. \u00c8 chiaro che l'uomo, d'accordo con la donna, ha inscenato la sua morte; le voci cominciano a circolare, ed ora anche il capomafia, che nel frattempo ha catturato Booth, \u00e8 sulle sue tracce. Grazie all'aiuto del padre ricercato di Bones ed all'intuito dello staff del Jeffersonian, \u00e8 possibile risalire ad una vecchia fabbrica abbandonata, luogo usato dal mafioso per i sequestri. La squadra Swat irrompe e salva Booth, assicurando il mafioso alla giustizia. Il padre di Bones, grazie all'aiuto della figlia, fugge per l'ennesima volta.\nMal di spazio.\nTrama.\nIn un campo, ad un miglio dalla costa, un corpo umano si disintegra al suolo. \u00c8 evidente che si tratta di un uomo senza paracadute lanciato da oltre quattrocento metri di altezza. La squadra si mette subito al lavoro e, dopo avere analizzato le prove, scorge un'anomalia ossea nei resti; questo fa presupporre che il cadavere sia un astronauta rimasto per parecchio tempo in assenza di peso. Vengono interrogati la moglie e l'amico allievo astronauta che stava addestrando, ma manca un movente per accusarli. Anche una bizzarra societ\u00e0 per viaggi spaziali viene sentita, ma ancora una volta Booth brancola nel buio. Una svolta avviene quando lo staff del Jeffersonian scopre che le ossa del defunto erano sottoposte ad una cura sperimentale per la ricostruzione minerale, volta a contrastare gli effetti dell'assenza di gravit\u00e0; la cura procedeva con ottimi risultati e l'astronauta sarebbe potuto tornare nello spazio, il che consegna nelle mani di Booth un possibile movente da parte del suo allievo, che avrebbe perso l'occasione di volare. Interrogato, quest'ultimo, vuota il sacco: l'amico gli aveva confidato della cura e la moglie, presente anch'essa, lo aveva schiaffeggiato e spinto involontariamente contro le pale di un aereo acceso. Questo infatti significava niente missione per il marito che, in un secondo momento, avrebbe provveduto a fare sparire i resti, mancando per\u00f2 di poco l'oceano. Hodgins alla fine dell\u2019episodio chiede ad Angela di sposarlo, ma lei rifiuta.\nOssa luminescenti.\nTrama.\nAll'interno di una casa abbandonata vi \u00e8 il corpo di una giovane cuoca scomparsa, le cui ossa sono luminescenti; si pensa ad un avvelenamento da sostanze radioattive, ma lo staff del Jeffersonian arriva alla conclusione che si tratti di un batterio presente nel sushi che ha contaminato il sangue della vittima. Viene interrogato il cuoco di un noto locale e vengono confrontati i segni inferti sulla vittima con i coltelli: combacia solo un taglio su un dito, responsabile della contaminazione del batterio, ma si esclude che i coltelli sequestrati possano essere l'arma del delitto. Viene quindi chiamato in causa il marito della vittima, reo di avere stipulato un'assicurazione sulla vita milionaria alla giovane cuoca, ma la situazione si sblocca quando viene ritrovata l'auto della vittima con all'interno ancora viva la sua amica. Utilizzando le prove raccolte ed analizzando la dinamica infatti, \u00e8 ora possibile giungere ad una conclusione. L'amica della giovane cuoca, venuta a conoscenza dei tradimenti del suo ragazzo con la vittima, ha inscenato la rapina ed ha compiuto l'omicidio; durante la colluttazione l'amica \u00e8 restata ferita e, sfruttando i traumi subiti, ha inscenato di essere stata rinchiusa nel bagagliaio. In verit\u00e0 prima di farlo, ha spostato l'auto in un luogo dove potesse essere ritrovata facilmente, ma non tenendo conto della pioggia improvvisa che ha allontanato i civili nei paraggi; ha rischiato anch'essa di morire. Angela ed Hodgins, alla fine dell'episodio, decidono di sposarsi.\nSolo per amore.\nTrama.\nIl corpo di una bambina con una rara malattia che induce all'invecchiamento precoce, viene ritrovata in una zona abbandonata, una sorta di palude. Le indagini di Booth si concentrano sull'assistente sociale segnalato dalla madre, reo di avere fatto il bagno alla piccola in circostanze poco chiare, uscendo dalle sue abituali mansioni; ma \u00e8 chiaro agli occhi di Booth che l'uomo \u00e8 innocente. Intanto il padre di Bones torna a farsi vivo e l'FBI faticher\u00e0 non poco per arrestarlo: l'ironia della sorte vuole che vice direttore ucciso qualche tempo prima gli avesse cancellato l'identit\u00e0 dal sistema, con lo scopo di farlo sparire. In questo modo, con l'identit\u00e0 cambiata da diversi anni, \u00e8 impossibile fare un riscontro per identificarlo. Nel frattempo al Jeffersonian si lavora per cercare nuove tracce ed ecco la scintilla che permette di fare luce sul caso: vicino al cadavere sono stati ritrovati piccoli molluschi deceduti in seguito ad una overdose di un medicinale usato per curare l'AIDS, trasmesso dalla carne della vittima. La madre della piccola, malata di AIDS, diviene la principale indiziata e, dopo essere stata interrogata crolla e confessa: stava per morire e non voleva abbandonare questo mondo prima di sua figlia. Pi\u00f9 tardi per\u00f2 i farmaci sperimentali che assumeva fecero effetto e quindi sopravvisse anche lei. Il padre di Bones viene arrestato da Booth grazie ad una prova custodita da diverso tempo e lui si lascia catturare per non abbandonare ancora una volta la figlia. Alla fine dell'episodio fervono i preparativi per il matrimonio di Jack ed Angela, dove Booth parteciper\u00e0 come testimone e Bones come damigella d'onore; ancora una volta il fato fermer\u00e0 per\u00f2 la cerimonia: Angela risulta gi\u00e0 sposata da quattro anni. Imbarazzati dall'evento, decidono di comunicare agli invitati che c'\u00e8 stato un imprevisto e di partire insieme, abbandonando la chiesa e scappando insieme, lasciano Booth e Brennan soli davanti all'altare."}
{"id": "1117409", "revid": "2184720", "url": "https://it.wikipedia.org/wiki?curid=1117409", "title": "Vivi davvero", "text": "Vivi davvero \u00e8 un singolo della cantautrice italiana Giorgia, contenente la canzone da cui prende il nome, grande successo dell'estate 2002, e altre quattro tracce.\nIl brano.\n\"Vivi davvero\" \u00e8 un inno alla libert\u00e0 e soprattutto all'esigenza di vivere ogni istante della propria esistenza per non avere rimorsi, con la consapevolezza che tutto pu\u00f2 finire da un momento all'altro. La speranza \u00e8 un altro dei temi fondamentali: speranza di risollevarsi anche dopo un brutto momento. Il ritmo orecchiabile, il ritornello che ripete incessantemente e l'inserimento del brano in un celebre spot pubblicitario della Ford Fiesta (la quinta generazione dell'utilitaria usc\u00ec proprio in quell'anno) hanno contribuito al successo della canzone, battutissima dalle radio ed uno dei maggiori successi dell'estate 2002.\n\"Vivi davvero\" \u00e8 uno dei tre inediti contenuti in \"Greatest Hits - Le cose non vanno mai come credi\", raccolta dei successi di Giorgia. La canzone fu cantata pi\u00f9 volte sul palco del Festivalbar e, nel 2005, fu rieseguita in versione acustica nel corso dell'MTV Unplugged della cantante.\nL'autrice del pezzo \u00e8 Giorgia, sia per i testi, sia per la musica. \"Vivi davvero\" \u00e8 stata prodotta e arrangiata da Michael Baker. I cori sono di Giorgia e Michael Baker.\nLa canzone \u00e8 uscita in radio nel maggio del 2002 e fa parte anche della colonna sonora di \"Amori in corsa\", film statunitense del 2004.\nDifficolt\u00e0 tecniche.\nIl brano richiede un'estensione di 2 ottave in piena voce (Mi2/E3-Mi4/E5). Contando le note in voce di testa e falsetto, Giorgia prende il La4/A5: si arriva, quindi, alle 2 ottave, 2 toni ed 1 semitono. Le difficolt\u00e0 vocali sono molte gi\u00e0 a partire dalla metrica, che si alterna tra cantato e rappato, oltre agli svariati Mi4/E5, di cui uno trattenuto per svariati secondi nel bridge del pezzo.\nIl video.\nIl video musicale \u00e8 stato realizzato in un discobar situato nel \"salotto\" della movida di Napoli con il nome attuale di \"LadyBug\". Il video di \"Vivi davvero\" vede Giorgia entrare in un bar e farsi dare dal barista, interpretato dal produttore Baker stesso, \"il solito\": non \u00e8 altro che una sostanza miracolosa verdognola che provoca in chi la beve un'immediata voglia di baciare e amare, uno stato di estasi. La cantante la offre a chi le \u00e8 seduto accanto, provocando esilaranti situazioni. Al termine del video Giorgia aspira, dal tubo del narghil\u00e8, un pesciolino. Il video, molto ironico e originale, \u00e8 andato in onda pi\u00f9 volte su canali musicali quali MTV e All Music.\nTracce.\nIl cd singolo contiene la canzone \"Vivi davvero\" e un suo remix. In pi\u00f9, le versioni inglesi di \"Di sole e d'azzurro\" (\"With you\"), di \"Qualcosa cambier\u00e0\" (\"Tresure in your heart\") e di \"Save the world\" (senza gli intermezzi in italiano contenuti in \"Senza ali\").\nSuccesso commerciale.\nIl singolo ha riscosso un grande successo nell'estate del 2002 ed \u00e8 arrivato alla posizione numero 5. Si suppone che il singolo abbia venduto intorno a 60.000 copie ed abbia ricevuto un disco di platino. Inoltre, ha lanciato l'album Greatest Hits - Le cose non vanno mai come credi che ha venduto pi\u00f9 di 1.000.000 copie."}
{"id": "1117412", "revid": "59912", "url": "https://it.wikipedia.org/wiki?curid=1117412", "title": "Vendita multilevel", "text": ""}
{"id": "1117413", "revid": "125492701", "url": "https://it.wikipedia.org/wiki?curid=1117413", "title": "Mayfair", "text": "Mayfair \u00e8 un quartiere situato nella parte centrale di Londra. La zona deve il suo nome alla quindicinale \"Fiera di Maggio\" (\"May Fair\", in lingua inglese), tenutasi nel quartiere dal 1686 al 1764. La Fiera fu successivamente spostata a Fair Field, nell'East End.\nMayfair \u00e8 delimitato da Hyde Park ad ovest, Oxford Street a nord, Piccadilly e Green Park a sud e Regent Street ad est. Gran parte della sua area si \u00e8 sviluppata dalla met\u00e0 del XVII secolo alla met\u00e0 del XVIII secolo, come zona residenziale e alla moda, abitata principalmente dall'aristocrazia britannica. La Regina Elisabetta II \u00e8 nata a Bruton Street e ha vissuto a Mayfair durante i suoi primi anni di vita.\nIl quartiere \u00e8 oggi prevalentemente commerciale: parte degli edifici \u00e8 stata adibita ad alberghi e ristoranti di lusso, eleganti boutique, esclusive gallerie d'arte e sedi diplomatiche. Vi rimane una notevole quantit\u00e0 di immobili residenziali, tra i pi\u00f9 costosi di Londra.\nStoria.\nNel 1677 Sir Thomas Grosvenor spos\u00f2 Mary Davis, erede di parte del feudo di Ebury.\nIn questo modo la famiglia Grosvenor (i cui membri divennero in seguito Duchi di Westminster) guadagn\u00f2 di Mayfair.\nTra il XVII secolo e il XVIII secolo la zona divenne esclusivamente residenziale.\nNel XIX secolo la famiglia Rothschild acquist\u00f2 una grande area del distretto; in tempi pi\u00f9 recenti la piena propriet\u00e0 pass\u00f2 al Crown Estate.\nLa fama e il prestigio di Mayfair sono cresciuti nella mente popolare perch\u00e9 rappresenta la propriet\u00e0 pi\u00f9 costosa nella versione britannica del \"Monopoly\".\nEconomia.\nMayfair \u00e8 diventato un polo di attrazione per le banche private.\n\u00c8 inoltre sede di numerose grandi imprese, come Easygroup, Cadbury e Schweppes, cos\u00ec come di case d'asta note a livello internazionale, quali Sotheby's e Christie's."}
{"id": "1117417", "revid": "252105", "url": "https://it.wikipedia.org/wiki?curid=1117417", "title": "X (serie di videogiochi)", "text": "X \u00e8 una serie di videogiochi di simulazione spaziale, prodotti dalla casa Egosoft.\nIn tutti i titoli, il giocatore pu\u00f2 vagare liberamente per l'universo, commerciare, combattere, costruire strutture e svolgere missioni.\nFanno parte della serie X i giochi:\nLa Egosoft li ha anche ripubblicati in varie raccolte:\nColonna sonora.\nAlexei Zakharov ha composto i brani di ', ', ', '."}
{"id": "1117418", "revid": "842", "url": "https://it.wikipedia.org/wiki?curid=1117418", "title": "Starwing", "text": ""}
{"id": "1117420", "revid": "122664706", "url": "https://it.wikipedia.org/wiki?curid=1117420", "title": "Episodi di Bones (prima stagione)", "text": "La prima stagione della serie televisiva Bones \u00e8 stata trasmessa in prima visione negli Stati Uniti d'America da Fox dal 13 settembre 2005 al 17 maggio 2006. \nIn Italia \u00e8 stata trasmessa in prima visione in chiaro da Rete 4, non nella sequenza originale, dal 4 dicembre 2006 al 10 febbraio 2007, ad eccezione dell'episodio \"Il bambino nel prato\", che \u00e8 stato trasmesso in prima visione satellitare Fox Life, canale a pagamento della piattaforma Sky, l'8 settembre 2008; questo \u00e8 stato poi trasmesso per la prima volta in chiaro da Cielo il 23 giugno 2012.\nTestimone dal passato.\nTrama.\nL'antropologa forense Temperance Brennan soprannominata \"Bones\" viene tallonata dall'agente dell'FBI Seeley Booth che le chiede di aiutarlo a risolvere l'omicidio su un caso in cui la vittima \u00e8 irriconoscibile. Si scopre che la vittima era l'ex stagista di un senatore. Le pressioni politiche e il fatto che Bones sia affidata alla tutela dell'Agente Booth butta scompiglio sia a livello personale fra i due, sia a livello di accuse. A seguito di attente analisi, il sospetto cade sull'ex fidanzato della stagista, nonch\u00e9 attuale segretario del senatore. L'assassino che tenta di bruciare la sua cantina per cercare di eliminare le prove a suo carico. Bones lo ferma in tempo sparandogli un colpo di pistola alla gamba.\nL'attentato.\nTrama.\nBones e Booth vengono chiamati a indagare sull'esplosione dell'auto di un diplomatico mediorientale. I due devono scoprire se l'uomo era un terrorista o se \u00e8 rimasto vittima di un omicidio. Le indagini degli investigatori partono dai familiari della vittima: il fratello e la ex moglie. I tecnici di laboratorio scoprono che entrambi i fratelli soffrivano di eruzioni cutanee al volto e iniziano a fare delle ipotesi sul tipo di sostanza con la quale i due sono entrati in contatto. Scoperto un laboratorio per la costruzione di rudimentali bombe alla diossina nell'appartamento del fratello della vittima, quest'ultimo diventa il principale sospettato e viene fermato all'interno di un centro commerciale con un colpo di pistola sparato da Booth, giusto un attimo prima che faccia detonare un altro ordigno.\nAl di sopra di ogni sospetto.\nTrama.\nBones e Booth devono districarsi in una fitta di rete di frodi e ricatti a sfondo sessuale in una scuola privata, dopo avere ritrovato il corpo di un ragazzo impiccato a un albero nel giardino della medesima. Bones e Booth si ritrovano a subire le pressioni del preside che intende salvare la reputazione della scuola, fiore all'occhiello in fatto di sicurezza, a cui sono iscritti i figli di importanti figure della politica americana. Il preside quindi tende a escludere l'omicidio per favorire la tesi del suicidio, tesi che, se confermata dalle indagini, escluderebbe ogni responsabilit\u00e0 della scuola. Il fiuto di Booth porter\u00e0 per\u00f2 la scoperta di un filmato a sfondo sessuale autoprodotto che smascherer\u00e0 due degli ex compagni della vittima come esecutori del delitto, che avevano il fine di chiedere soldi per la non diffusione del video.\nLa mano.\nTrama.\nViene ritrovata una mano all'interno di un orso morto; Bones e Booth vengono chiamati a indagare in una cittadina fuori Washington. Dopo avere eseguito i rilevi del caso e avere avuto un riscontro con i reperti inviati al Jeffersonian, Bones e Booth iniziano a sospettare del guardiaparco della zona, scoprendo per\u00f2 che si tratta solo di un bracconiere che finge di amare la natura. Proseguendo con le indagini, i sospetti cadono sul dottore della citt\u00e0, colpevole di aver cercato di eseguire un rito di iniziazione usando pezzi di corpi umani.\nIl bambino nel prato.\nTrama.\nViene ritrovato il corpo di un bambino stuprato; Booth si rivolge agli aiutanti di Bones per cercare di fare luce sulla vicenda. Si scopre che i fratelli della vittima nonch\u00e9 la vittima stessa sono dei bambini adottati; la scoperta per\u00f2 non porta a nessun progresso, inizia cos\u00ec una ricerca a ritroso sugli ultimi istanti del bambino in compagnia dei fratelli. Grazie al temperamento di Bones, che si ritrova ad avere un dialogo quasi materno con il fratello minore della vittima, si viene a conoscenza del nome dell'autore dell'omicidio. Il pedofilo viene arrestato e i due figli adottivi possono continuare a vivere con la madre.\nLa mummia.\nTrama.\nBones e Angela si ritrovano quasi coinvolte in una rissa in discoteca. Durante la colluttazione, una porzione di parete crolla e viene trovato il corpo mummificato di un uomo e della droga. La vittima era un deejay piuttosto famoso e le indagini si spostano quindi nel mondo del rap e dell'hip hop; successivamente viene coinvolto il proprietario del locale e talent scout di artisti emergenti. Il padre della vittima si reca da Booth per convincerlo che suo figlio non ha mai fatto uso di droghe. Il detective pensa quindi che sia da escludere la pista del regolamento di conti. Con la scoperta di un altro cadavere che presenta un medesimo strano segno, quasi come se fossero stati colpiti dalla stessa arma, Bones e Booth arrestano il proprietario del locale e gli confiscano il bastone da passeggio: all'estremit\u00e0 porta la testa di un animale in acciaio, conformazione che combacia con i segni trovati sui cadaveri.\nCondannato a morte.\nTrama.\nUn'avvocatessa di un'organizzazione pro bono tenta di salvare un uomo dalla condanna a morte per aver ucciso una ragazza. La donna cerca di coinvolgere Booth il quale, tempo prima, aveva arrestato il colpevole e trovato alcune prove. Il detective si ritrova a dover riaprire un caso che lui stesso aveva chiuso e a fronteggiare sia il suo superiore, sia i genitori della vittima che si sentono traditi dalla giustizia. Bones fa riesumare il corpo della ragazza mentre Zack, risolvendo l'enigma di alcuni numeri ritrovati su un foglietto legato all'omicidio, riesce a trovare una palude con altri cadaveri. Bones e Booth sono quindi obbligati a fare fermare l'esecuzione alla luce delle nuove prove. Per ironia della sorte, i due scoprono che anche le altre vittime sono state uccise proprio dal condannato a morte, il quale ora dovr\u00e0 restare in attesa di un nuovo processo dai tempi decisamente lunghi. Il colpevole ha raggiunto il suo scopo: rimandare l'esecuzione. Bones e Booth sono affranti e l'avvocatessa se ne va piangendo.\nIl gioco dell'ex.\nTrama.\nBooth porta nei laboratori del Jeffersonian un frigo contenente il corpo decomposto di una donna; \u00e8 ora compito di Bones risolvere gli enigmi del caso. Viene per\u00f2 coinvolta sentimentalmente da un suo ex professore universitario, Maicol. Le indagini portano alla scoperta di una coppia che aveva dato alloggio alla defunta e che probabilmente \u00e8 coinvolta nel suo omicidio. La coppia viene arrestata e parallelamente il coinvolgimento professionale e privato tra Bones e il suo ex professore continua, fino alla scoperta di Booth: il professore \u00e8 il medico legale della difesa, e ora, dopo aver assimilato tutti i dati dell'accusa tramite la relazione con Bones, si ritrovano faccia a faccia in tribunale. Dapprima in evidente crisi, a causa della freddezza e nell'uso di un lessico da laboratorio che non convince la giuria da parte di Bones, l'accusa, su consiglio di Booth, sfigura Bones ai loro occhi, portandoli a conoscenza del suo passato di figlia orfana di genitori assassinati ancora senza giustizia; questo fatto scatena in lei un susseguirsi di risposte che la porter\u00e0 a convincere la giuria e a fare condannare la coppia.\nIl pi\u00f9 bel regalo di Natale.\nTrama.\nBooth porta a Bones lo scheletro di una persona defunta negli anni cinquanta, ritrovata all'interno di un rifugio antiatomico. Sebbene sia l'antivigilia di Natale, la squadra si mette ad analizzare i vari reperti del caso. Mentre Zack ed Hodgins stanno tagliando con una sega elettrica le ossa al fine di analizzarle, una polvere ricca di spore di un particolare fungo si alza nell'aria, provocando la chiusura ermetica delle porte di sicurezza e decretando lo stato di quarantena. Il gruppo si trova quindi a passare il Natale chiuso in laboratorio, lontano dalla famiglia. \u00c8 qui che Bones, con l'aiuto dei suoi collaboratori e spinta dallo spirito natalizio di Angela, riesce a rintracciare la ex fidanzata del defunto la quale si presenter\u00e0 in laboratorio la mattina di Natale. La vicenda viene chiarita, la donna ottiene le sue risposte e Bones, restata sola dopo l'azzeramento dello stato di quarantena, sconfigge i propri fantasmi del passato aprendo il regalo che le fecero i genitori poco prima della loro scomparsa.\nLa donna dell'aeroporto.\nTrama.\nBones e Booth si recano a Los Angeles dove una prostituta \u00e8 stata fatta a pezzi vicino all'aeroporto. Il caso diviene pi\u00f9 difficile del previsto in quanto Angela, ricevute le prove analizzate sul luogo, non riesce a tracciare un profilo fisico al viso del corpo: diverse operazioni radicali di chirurgia plastica hanno compromesso la possibilit\u00e0 di ottenere il suo aspetto naturale. Booth indirizza i suoi sospetti su un noto chirurgo plastico che aveva denunciato la scomparsa delle protesi mammarie ritrovate al cadavere, ma pi\u00f9 tardi dovr\u00e0 ricredersi, colpito dalle parole di un'altra squillo lavorante per la stessa societ\u00e0 escort. Sulle piste di un nuovo chirurgo, Bones trova l'arma del delitto: si tratta di un arnese brevettato apposta per un certo tipo di operazioni vietate dal codice deontologico, ma ben presto il delitto si scoprir\u00e0 essere opera di una collega della vittima, grazie alle parole del chirurgo indagato che avendo conosciuto la escort, ne descrive l'animo tormentato. La ragazza viene avvicinata da Booth come fosse un normale cliente, ma dopo averle esaminato le unghie, una era stata trovata sul corpo della vittima, la fa arrestare; ora le spoglie della donna possono essere restituite alla famiglia.\nRapimento e riscatto.\nTrama.\nBones e Booth vengono inviati sul luogo di un incidente d'auto, dove vengono ritrovati i resti carbonizzati di una donna; dalle prime analisi viene accertata la presenza del figlio della donna sul sedile posteriore prima dell'incidente e questo fa supporre si tratti di un rapimento e di un regolamento di conti. Le indagini portano al marito della vittima, momentaneamente scomparso, che sembra debba testimoniare contro una multinazionale che fornisce giubbotti protettivi ai militari in guerra, giubbotti rivelatosi difettosi. Inizia una lotta contro il tempo: da una parte la vita del figlio della coppia, dall'altra la data di fronte al grand jury che potrebbe inchiodare i responsabili dei difetti ai materiali impiegati in guerra. Seguendo l'istinto, Booth riesce a trovare e fermare il marito della vittima appena prima che compia un disperato gesto di vendetta ai danni del proprietario della multinazionale; grazie al lavoro della squadra al Jeffersonian, l'FBI rintraccia il luogo dove il bambino \u00e8 custodito e lo libera. Il padre \u00e8 ora libero di testimoniare, non temendo pi\u00f9 ritorsioni al figlio.\nMorte di un supereroe.\nTrama.\nViene ritrovato il cadavere semi decomposto di un presunto giovane, tra i quattordici e i diciotto anni. Booth viene incaricato dal suo superiore, insieme a Bones, di far luce sul caso; scoprono, grazie al calco dei denti della vittima, la sua identit\u00e0: si tratta di un ragazzo non molto socievole frequentante un clan dedito al fanatismo per i giochi di ruolo e le storie a fumetti. Zack, effettuando la pulizia delle ossa del cadavere, rileva la presenza di un altro osso non appartenente alla vittima: \u00e8 caccia al suo assassino. Grazie a una stampa a fumetti ritrovata sul luogo del delitto, Angela riesce a estrapolarne la storia e le conseguenti armi usate dal supereroe cartonato; si tratta di un coltello a tre lati, usato per pulire le palle da bowling, che collima esattamente con le ferite del giovane. Si scopre che il ragazzo lavorava proprio in un bowling e dopo una prima analisi si scopre anche che il gestore maltratta la moglie. Egli diviene il principale indiziato e dopo un'attenta analisi del coltello ritrovato in una cassetta degli attrezzi, viene arrestato con l'accusa di omicidio.\nDoppio delitto.\nTrama.\nDurante un normale controllo di routine, degli agenti incappano in una persona che non si ferma allo stop; bloccato e controllato, l'uomo ha un cadavere nel baule dell'auto. Bones, con l'aiuto di Hodgins, che scopre, tramite i parassiti e gli insetti presenti sul corpo, l'origine del terreno della sepoltura, risale a un secondo cadavere, sotterrato nel giardino di un senatore. Pi\u00f9 tardi si scoprir\u00e0 che la defunta, il cadavere trovato era femminile, era incinta e aveva avuto una relazione con il figlio del senatore, lavorava come domestica nella famiglia. Si cerca ora l'assassino e la modalit\u00e0 con cui \u00e8 stato compiuto l'atto, circostanza infatti insolita; la testa della vittima \u00e8 stata colpita con la colonna di un letto particolare, dell'altezza di oltre due metri. Angela, grazie all'aiuto della sua simulazione, illuminer\u00e0 Bones, che tornando nella casa del senatore, trover\u00e0 il colpevole; si tratta del capo giardiniere, che strattonandola gi\u00f9 dalla scala durante le operazioni di pulizia della stanza, l'ha sbattuta violentemente contro la colonna.\nScomparsi.\nTrama.\nUn piccolo aereo privato si schianta nei pressi di un campo da golf; la questione \u00e8 molto delicata, in quanto a bordo viaggiavano due membri del Partito Comunista Cinese. Bones, dopo un primo esame dei cadaveri, deduce che sul luogo del disastro siano presenti ossa non facenti parte dello schianto, si indaga quindi parallelamente anche su un omicidio. Mentre una parte degli scienziati stanno cercando di dare un'identit\u00e0 al sesto passeggero dell'aereo, che ufficialmente non era a bordo, Bones cerca di risalire all'identit\u00e0 della persona uccisa tramite i pochi resti ossei trovati. Verificando le incisioni sulle ossa, essi risalgono a una macchina tritalegna e, verificando l'angolo di uscita, trovano la posizione di altri resti, permettendo l'identificazione della persona. Si tratta del fratello di un pregiudicato, che \u00e8 stato ammazzato per ottenere l'eredit\u00e0 della casa lasciata dalla madre; il caso quindi \u00e8 chiuso. Anche sul fronte equipaggio, il sesto passeggero \u00e8 stato identificato: si tratta di una prostituta che era stata fatta salire a bordo ma non era stata registrata come equipaggio.\nDue corpi sotto esame.\nTrama.\nIl corpo di un mafioso viene ritrovato su di una spiaggia, trasportato dalla marea: ha i piedi cementati, inequivocabile segno di un regolamento di conti mafioso. C'\u00e8 anche un secondo cadavere su cui investigare, il corpo di una donna ucciso e poi divorato da cani. Mentre Bones lavora al corpo del mafioso, viene avvicinata da un infiltrato, collega di Booth Jamie Kenton (Adam Baldwin), che lavorava per la famiglia di appartenenza della vittima; ha lo scopo di fornirle supporto informativo. Booth per l'omicidio della donna sospetta di una sua vecchia conoscenza, che non era riuscito a fare arrestare in passato per mancanza di prove. Nel frattempo Bones \u00e8 in pericolo di vita, quando, davanti a un locale, viene quasi uccisa da diversi colpi di pistola. La mafia \u00e8 sulle sue tracce. Nel tentativo di proteggerla, in un secondo attentato, Booth si prende in pieno l'esplosione di una bomba all'interno dell'appartamento di Bones; questa vicenda lo porta a ragionare e a sospettare dell'amico ex infiltrato, sospettato ora di essere un doppiogiochista per conto della mafia. Infatti Bones viene rapita dall'agente che ammette anche di avere fatto sparire il sospettato per le vittime delle donne e che, dopo averla uccisa, avrebbe lasciato delle piste che avrebbero portato a lui. Il provvidenziale intervento di Booth e della sua squadra per\u00f2 evitano il peggio e l'ex infiltrato viene arrestato.\nSotto la citt\u00e0.\nTrama.\nBones e Booth indagano sul ritrovamento di un cadavere nel sottosuolo cittadino, dove una comunit\u00e0 di persone si \u00e8 stabilita e vive. La vittima, un'autrice di documentari sulla vita sotterranea, \u00e8 precipitata da un pozzo, ma prima \u00e8 stata colpita con un oggetto contundente. Le indagini si concentrano su un cosiddetto capo gruppo, che sembra avere avuto contatti con la documentarista. L'uomo viene arrestato ma la pista non porta a nessuna uscita e vengono quindi prese in esame anche le testimonianze di due professionisti che avevano fatto da guida alla povera sfortunata; questi ultimi diventano i principali indiziati quando, dopo avere precedentemente negato di essere scesi nel sottosuolo, vengono immortalati durante le riprese del filmato sequestrato a casa della vittima. Esce allo scoperto un antico e misterioso tesoro, che diventa il movente dell'uccisione; si tratta di lingotti d'oro e ritratti appartenenti al secolo scorso, di inestimabile valore. La vittima voleva denunciare il ritrovamento, contro la volont\u00e0 dei propri carnefici. Arrestati, il capo gruppo viene rilasciato e prosciolto da ogni accusa e, rifiutando ogni aiuto dalla squadra per tornare a un'esistenza migliore, ritorna alla propria vita sotterranea.\nIl teschio nel deserto.\nTrama.\nAngela, durante una vacanza nel deserto con il suo ragazzo, chiama Bones, sconvolta: \u00e8 stato consegnato un teschio in una scatola allo sceriffo della zona, e il suo uomo, di professione fotografo, \u00e8 scomparso da qualche giorno; Angela tema che si tratti proprio delle sue ossa. Bones si precipita sul luogo e, dopo avere inutilmente cercato di mandare i resti al Jeffersonian per essere esaminati, richiede l'intervento di Booth. Dopo le verifiche del caso, si scopre che si tratta proprio delle ossa del ragazzo di Angela. Sconvolta in un primo momento, decide di partecipare attivamente alle ricerche della guida che era con lui, nel tentativo di scoprire la sua sorte. Viene alla luce un regolamento di conti per una questione di droga peyote, utilizzata dagli indiani per i loro riti religiosi. Si sospetta che dietro l'omicidio si nascondano i trafficanti, ma risulta coinvolto un ricco disegnatore di opere di artigianato locale, che messo alle strette da Booth cerca un patto per uscire dalla situazione, svelando i nomi dei trafficanti. Booth non vuole scendere a patti e sar\u00e0 proprio Angela con una specie di visione, alla ricerca di indizi nel deserto, a scovare il luogo dove si trova la guida ormai quasi esanime; i trafficanti vengono arrestati insieme all'artigiano, che vuota il sacco sulle proprie responsabilit\u00e0 riguardanti l'omicidio.\nLa maledizione dei pirati.\nTrama.\nUn uomo di professione ricercatore di tesori, viene ritrovato cadavere; ha rinchiuso in una mano, un osso di una mano di circa trecento anni. L'uomo stava lavorando in un pozzo di grande profondit\u00e0, dove sembra essere sotterrato un ricco tesoro di pirati. Gli scavi, finanziati da un ricco imprenditore con conoscenze nelle alte sfere, trova coinvolto anche un altro aiutante, che dichiarandosi amico della vittima, si scopre invece intento a sciogliere la societ\u00e0; forse nasconde qualcosa, o meglio ha trovato qualcosa nel pozzo e non intende dividerlo con i rimanenti membri. Oltre a lui partecipa anche un quarto uomo, che ha perso il fratello qualche tempo prima, nelle diverse discese effettuate nel pozzo. Hodgins, appassionato di storie sui pirati, partecipa attivamente nelle discese, con la scusa di ricercare campioni di terriccio depositati sul fondo; legher\u00e0 una sorta di amicizia con il quarto uomo, che lo porter\u00e0 a rischiare la vita: Bones e Booth scoprono infatti che l'osso ritrovato rinchiuso nella mano del primo cadavere, altro non \u00e8 che un osso appartenente a una mostra proprio indetta dal Jeffersonian. Le ossa quindi, sono state rubate con l'aiuto di una guardia e depositate sul fondo del pozzo, con lo scopo di dimostrare l'esistenza di qualcosa di antico e importante e ottenendo di fatto la non interruzione degli scavi. Offeso dal gesto, il quarto uomo decide di vendicare la morte del fratello che tanto aveva dato agli scavi, ma solo il tempestivo intervento di Booth e il contemporaneo ritrovamento sul fondo di un'antica moneta da parte di Hodgins lo portano a riflettere e a farlo risalire.\nDopo Katrina.\nTrama.\nBones si trova a New Orleans per assistere e dare una mano al ritrovamento dei numerosi cadaveri ancora senza identit\u00e0, a causa dell'uragano Katrina. Dopo un estenuante giorno di lavoro, si risveglia con una frattura al polso e con i vestiti imbrattati di sangue; in verit\u00e0 sono passati due giorni, ma lei non sembra ricordare nulla di quanto avvenuto. Come se non bastasse, il suo collaboratore viene trovato assassinato e oltre a seguire la pista del voodoo, la polizia sospetta di Bones, che corre ai ripari sfruttando la collaborazione di Booth, corso sul luogo per sincerarsi delle sue condizioni. Arrestata, Bones esce su cauzione e, assieme a Booth, seguono la pista voodoo, andando incontro allo scetticismo di Bones ma trovando un altro cadavere: si tratta di un altro suo collaboratore; ma questa volta l'assassino ha lasciato un marchio indelebile sul corpo, lo stemma dell'auto che lo ha travolto e ucciso, il che li porta nel negozio di un venditore di oggetti voodoo proprietario dell'auto. L'uomo nel frattempo ha commesso un altro omicidio, quello della figlia, rea di essere uno stregone dalla parte del bene. Egli viene arrestato e il cerchio si chiude: ha organizzato l'uccisione del primo collaboratore di Bones perch\u00e9 considerato un sacerdote del bene e ha tentato di mascherare l'omicidio incastrando Bones.\nSenza speranza.\nTrama.\nLa figlia del vice direttore dell'FBI \u00e8 malata di un cancro ai polmoni molto raro, tipico delle persone esposte all'amianto. Bones, dopo avere fatto visita alla piccola, chiede di vedere le lastre di un'operazione subita qualche tempo prima, a causa di una caduta con lo snowboard. Vengono effettuate delle analisi e la risposta \u00e8 sconcertante: alla ragazzina \u00e8 stato trapiantato l'osso di una persona malata di cancro, che l'ha quindi condannata. Partono subito le ricerche, che portano Booth a sospettare prima del direttore dell'ospedale, poi della moglie del donatore e infine dell'impresa di pompe funebri autorizzata alla cremazione del corpo. Ma la verit\u00e0 \u00e8 un'altra: cedendo alle pressioni di Booth, l'impresario smaschera l'assistente del direttore dell'ospedale, la quale praticava rimozioni non autorizzate di ossa dai cadaveri in accordo con l'impresario stesso, per poi girarle illegalmente alla banca degli organi. Gli agenti ora sono pronti per eseguire gli arresti. Ma per la piccola il destino \u00e8 gi\u00e0 scritto; quel particolare tipo di cancro non le lascer\u00e0 scampo. Si \u00e8 potuto per\u00f2 salvare in tempo altri riceventi di quelle ossa malate.\nIl reduce sulla tomba.\nTrama.\nViene ritrovato un corpo completamente carbonizzato sulla tomba di un marine americano morto durante la guerra in Iraq, nel cimitero di Arlington. Si tratta di un suo compagno di squadra, che a un primo esame sembra si sia suicidato. Bones e Booth vengono chiamati per le circostanze del caso, ma dopo un'attenta analisi, Bones scopre che il giovane \u00e8 stato ucciso; si tratta quindi di un insabbiamento. Si continua a raccogliere prove e si indaga a fondo sulla vicenda che ha portato alla morte del primo marine sepolto ad Arlington; ne esce una cospirazione da parte del capitano della squadra che, sapendo che il marine era caduto a causa di fuoco amico, ha redatto i rapporti tralasciando dati importanti. Si scopre in seguito che l'autore dell'involontario omicidio ai danni del compagno durante la guerra, \u00e8 stato ritrovato suicida nel suo studio; ma gli alibi reggono e manca ancora il nome dell'omicida del secondo marine. \u00c8 qui che analizzando il metodo di uccisione, che rileva l'uso di un attrezzo da sala operatoria, si scopre la colpevolezza di una giovane donna, medico facente parte della squadra: non voleva che la verit\u00e0 fosse scoperta sull'insabbiamento, e ha agito di conseguenza.\nUn volto per l'assassino.\nTrama.\nBones e Booth si stanno recando in tribunale, ma la loro attenzione viene catturata da una simulazione che Angela sta effettuando, utilizzando dei resti in attesa di identificazione, pratica di cui si occupa il Jeffersonian e che all'attivo conta qualche migliaio di casi. Bones ritorna sconvolta nel suo studio: il viso renderizzato \u00e8 quello di sua madre. Booth parte subito ufficialmente con le ricerche, ora che sono a disposizione i resti. Questo porta alla scoperta della vera identit\u00e0 dei genitori di Bones, due rapinatori di banche che avevano assunto un'altra identit\u00e0 senza un apparente motivo; anche Bones ora dubita della sua vera identit\u00e0. Le tracce portano a una persona inserita nel programma protezione, che altri non \u00e8 che un complice della banda beccato dalla polizia e che ha permesso la cattura di tutti i componenti. I rilievi sul cranio della madre di Bones portano a identificare l'arma dell'omicidio in una chiave per gomme; ma si tratta invece di uno sparachiodi rinvenuto nell'azienda del protetto, che combacia: viene quindi arrestato, ma promette che se finir\u00e0 in galera, non riveler\u00e0 nulla sul passato di Bones e dei suoi genitori. Al termine di questa convulsa giornata, dopo avere chiarito il mistero che offuscava la sparizione dei genitori di Bones e del fratello, Bones riceve una telefonata: \u00e8 la voce del padre, che ordina a Bones di desistere dal cercare la verit\u00e0."}
{"id": "1117429", "revid": "124857117", "url": "https://it.wikipedia.org/wiki?curid=1117429", "title": "Basiliscus plumifrons", "text": "Il basilisco piumato (\"Basiliscus plumifrons\" ), noto anche come basilisco verde o basilisco crestato, \u00e8 una specie di lucertola facente parte della famiglia Corytophanidae, nativa dell'America centrale.\nDescrizione.\nIl basilisco piumato \u00e8 la specie di basilisco pi\u00f9 grande, con una lunghezza dal muso alla base delle coda di circa 25 centimetri (10 pollici). Comprendendo la coda, la sua lunghezza totale pu\u00f2 arrivare fino a 91 centimetri (2,98 piedi). Gli esemplari adulti sono di un colore verde brillante, con chiazze celesti sul dorso e sulla mandibola, e rade striature nere sul dorso e sulle creste, mentre gli occhi sono giallo brillante. I maschi, in particolare sono molto pi\u00f9 colorati delle femmine, e presentano tre creste: una sulla testa, una pi\u00f9 grande sul dorso e una pi\u00f9 bassa sulla coda, mentre le femmine sono molto pi\u00f9 opache nella colorazione e presentano solo la cresta sul capo. Inoltre i maschi hanno una base della coda pi\u00f9 pronunciata, dove si trovano i due emipeni. Anche i giovani hanno una colorazione meno vistosa e mancano completamente delle creste sul corpo, che sviluppano crescendo.\nDistribuzione e habitat.\nLa distribuzione geografica del basilisco piumato spazia dall'Honduras orientale, al Nicaragua e alla Costa Rica, fino al Panama occidentale.\nTassonomia.\nIl nome generico del basilisco piumato, \"Basiliscus\", fa riferimento all'omonimo rettile leggendario della mitologia europea che secondo la leggenda \u00e8 in grado di tramutare un uomo in pietra con il suo sguardo. Questo nome deriva dal greco \"basil\u00edskos\"/\u03b2\u03b1\u03c3\u03b9\u03bb\u03af\u03c3\u03ba\u03bf\u03c2 che significa \"piccolo re\". Questo nome gli venne dato nella 10\u00aa edizione del \"Systema Naturae\" di Carl Linneo.\nBiologia.\nI maschi sono molto territoriali, e un singolo maschio, generalmente, controlla un vasto territorio di foresta e un folto gruppo di femmine con cui si accoppia, e che protegge strenuamente dagli altri maschi. La maggior parte dei basilischi piumati hanno un carattere ombroso e non tollerano molto le attenzioni eccessive e i trattamenti che ricevono in cattivit\u00e0.\nUna delle caratteristiche pi\u00f9 straordinarie del basilisco piumato \u00e8 quella di poter percorrere brevi distanze sulla superficie dell'acqua senza affondare; questa particolare capacit\u00e0 \u00e8 data dalla conformazione delle zampe posteriori che intrappolano piccole bolle d'aria sotto il palmo e le dita, permettendogli di percorrere brevi tratti prima di sprofondare. Durante questi veloci spostamenti sull'acqua, solitamente usati per scappare dai predatori, l'animale si supporta sia con piedi sia con la coda. Questa abilit\u00e0 \u00e8 condivisa con altri basilischi e con l'idrosauro crestato della Malesia (Hydrosaurus amboinensis). In Costa Rica, questo curioso comportamento ha fatto guadagnare al basilisco piumato il soprannome di \"lucertola di Ges\u00f9 Cristo\". L'animale \u00e8 anche un ottimo nuotatore e pu\u00f2 rimanere sott'acqua fino a un'ora. Anche sulla terraferma possono raggiungere una notevole velocit\u00e0 riuscendo a raggiungere i 10\u00a0km/h.\nDieta.\nIl basilisco piumato \u00e8 un onnivoro e si nutre di insetti, piccoli mammiferi (come roditori), specie pi\u00f9 piccole di lucertole, frutti e fiori.\nRiproduzione.\nLe femmine sessualmente mature di basilisco piumato depongono dalle cinque alle quindici uova a covata nella sabbia o in un terreno caldo e umido. Le uova si schiudono dopo otto-dieci settimane, e a quel punto i giovani emergono dalle uova, totalmente indipendenti. \u00c8 una delle poche specie di lucertole in grado di riprodursi per partenogenesi.\nPredatori.\nI basilischi piumati adulti hanno pochi predatori naturali che includono rapaci, opossum, coati e serpenti.\nIn cattivit\u00e0.\nIn alcuni paesi del suo areale, principalmente in Messico, queste lucertole vengono catturate e vendute come animali domestici esotici, il che potrebbe influire sulle loro popolazioni in alcune aree. La sua cattura \u00e8 illegale in Colombia, Ecuador e altri paesi dell'America centrale. Il basilisco, come buona parte dei rettili, non \u00e8 un animale sociale e, soprattutto i maschi, sono estremamente territoriali. Inoltre, \u00e8 un animale che richiede molte cure specifiche e costose, quindi non \u00e8 consigliato a principianti o persone che non hanno mai tenuto un rettile.\nEssendo animali di taglia discreta e dal temperamento attivo, necessitano di un terrario molto grande di almeno 120x60x60 centimetri, che si sviluppi verticalmente, con numerosi rami per potersi arrampicare e crogiolare per riscaldarsi, e un'area acquatica abbastanza grande da permettere all'animale di immergersi completamente. Essendo una specie tropicale, l'umidit\u00e0 nel terrario deve essere costante intorno al 75%, aumentando nei periodi di muta per aiutare l'animale. La temperatura deve essere stabile, oscillando intorno ai 27-30 \u00b0C nelle ore diurne, e 25 \u00b0C nelle ore notturne. \u00c8 importante che il terrario abbia pi\u00f9 zone con diverse temperature, con zone pi\u00f9 calde e pi\u00f9 fredde, in modo che l'animale possa scegliere dove stare in base alle sue esigenze (digestione, surriscaldamento, raffreddamento, ecc.). Per l'illuminazione \u00e8 necessaria una lampadina UVA, accesa per circa dodici ore al giorno.\nLa dieta \u00e8 prevalentemente insettivora, con l'aggiunta di supplementi come pesce o piccoli roditori, come fonte di calcio. Pur avendo una dieta adeguata, \u00e8 consigliato l'uso di integratori di calcio e vitamine almeno una volta alla settimana per gli adulti, e due volte alla settimana per i giovani in crescita. La dieta pu\u00f2 incorporare anche frutta e verdura."}
{"id": "1117431", "revid": "88740", "url": "https://it.wikipedia.org/wiki?curid=1117431", "title": "La bruttina stagionata", "text": ""}
{"id": "1117433", "revid": "767487", "url": "https://it.wikipedia.org/wiki?curid=1117433", "title": "Nicole Appleton", "text": "Biografia.\nNicole Appleton \u00e8 nata ad Hamilton, nell'Ontario, da madre inglese e padre ebreo canadese. Cresciuta tra Toronto, New York e Londra, \u00e8 l'ultima di quattro sorelle: Lori, Lee e Natalie.\n Nel 1995 Nicole e sua sorella Natalie si unirono a Melanie e Shaznay Lewis dando vita alla band delle All Saints. ma si sciolse nel 2001.\nIl 7 dicembre del 1997 Nicole conobbe Robbie Williams sul set di Top of the Pops. I due ebbero una relazione e presto si fidanzarono. Le cose si complicarono quando Nicole rimase incinta, bench\u00e9 Robbie fosse contento di diventare padre la London Records, la sua casa discografica, la obblig\u00f2 ad abortire.\nNel 2000 Nicole inizi\u00f2 a frequentare Liam Gallagher, frontman degli Oasis. I due hanno un figlio, Gene, nato il 3 luglio 2001. Liam le ha dedicato la canzone \"Songbird\", scritta gi\u00e0 nel 2000 e pubblicata come singolo estratto dall'album \"Heathen Chemistry\" del 2002. La coppia si \u00e8 sposata il 14 febbraio 2008 e ha divorziato l'8 aprile 2014.\nNel 2000 le sorelle Appleton sono apparse nel film \"Honest\".\nNicole e Natalie hanno poi esordito in coppia con il nome Appleton, incidendo l'album \"Evrything's Eventual\" nel febbraio 2003. Nello stesso anno hanno girato un documentario sulla loro vita dal titolo \"Appleton on Appleton\", mandato in onda dalla BBC.\nLe All Saints sono tornate insieme nei primi mesi del 2006 e hanno registrato il loro terzo album, intitolato \"Studio 1\". La band \u00e8 tornata sulle scene nel 2016 con l'album \"Red Flag\". Il testo del primo singolo estratto dal disco, \"One Strike\", \u00e8 ispirato alla fine della relazione tra Nicole e Liam Gallagher.\nDal 2007 ha condotto il programma televisivo \"The Hot Desk\", in onda su ITV. Nel 2009 ha intervistato per il programma il marito Liam Gallagher. Nel 2011 ha condotto la prima stagione di \"Cover Me Canada\", programma in onda su CBC Television."}
{"id": "1117441", "revid": "486946", "url": "https://it.wikipedia.org/wiki?curid=1117441", "title": "August Wilhelm Schlegel", "text": ""}
{"id": "1117451", "revid": "729019", "url": "https://it.wikipedia.org/wiki?curid=1117451", "title": "UEFA Futsal Championship 2001", "text": "Il campionato europeo di calcio a 5 2001 (ufficialmente \"UEFA Futsal Championship 2001\") \u00e8 stata la 3\u00aa edizione del torneo e si \u00e8 svolta in Russia.\nLe otto squadre vennero divise in due gironi da cui uscirono le quattro semifinaliste; la finale tra Spagna e Ucraina segn\u00f2 una grande delusione per la Russia campione in carica e organizzatrice dell'evento, eliminata in semifinale dagli iberici.\nQualificazioni.\nAi nastri di partenza delle qualificazioni si presentano venticinque formazioni (una in pi\u00f9 della precedente edizione) per sette posti disponibili, l'ottavo era destinato alla Russia organizzatrice e detentrice del trofeo. Le formazioni vennero divise in quattro gironi da tre squadre e tre da quattro squadre, qualificando Croazia, Polonia, Spagna, Ucraina, Italia, Paesi Bassi e Repubblica Ceca.\nCampione.\nCampione d'Europa 2001\nSPAGNA(2\u00ba titolo)"}
{"id": "1117462", "revid": "767487", "url": "https://it.wikipedia.org/wiki?curid=1117462", "title": "Madonna col Bambino e san Giovannino (Botticelli)", "text": "La Madonna col Bambino e san Giovannino \u00e8 un dipinto a tempera su tela (134x92 cm) attribuito a Sandro Botticelli, databile al 1495 circa e conservato nella Galleria Palatina di Palazzo Pitti a Firenze.\nDescrizione e stile.\nLa critica non \u00e8 concorde circa l'autografia o meno dell'opera. Maria stante tiene in braccio il Bambino e lo porge verso san Giovannino, per far abbracciare i due fanciulli. Dietro Maria si trova un roseto, fiore tipico della Vergine, con fiori di colore rosso, che rimandano al colore del sangue della Passione di Ges\u00f9. Anche la posa quasi orizzontale del Bambino e i suoi occhi chiusi riecheggiano la morte, dando un senso malinconico a tutta la rappresentazione.\nI colori squillanti rimandano all'ultima fase artistica dell'artista, a ridosso ormai del XVI secolo, confrontabile con opere come il \"Compianto sul Cristo morto\" di Milano o quello di Monaco di Baviera. La linea del panneggio \u00e8 antinaturalistica, come nei personaggi della \"Nativit\u00e0 mistica\" e non fa che confermare la possibile datazione tarda."}
{"id": "1117464", "revid": "767487", "url": "https://it.wikipedia.org/wiki?curid=1117464", "title": "Rubens Fadini", "text": "A lui \u00e8 intitolato lo stadio comunale di Giulianova, in provincia di Teramo e la via del campo sportivo di Jolanda di Savoia.\nCarriera.\nNato in provincia di Ferrara, emigra in giovane et\u00e0 a Milano con la famiglia. Inizia a giocare al calcio a Milano in una squadretta iscritta al campionato milanese ragazzi: il Dopolavoro Ceretti &amp; Tanfani di Milano.\nCon la Ceretti vince i campionati milanesi 1941-1942 e 1942-1943 ed ottiene il titolo di campione Regionale della Sezione Propaganda (perdendo il titolo assoluto di campione regionale ragazzi nella gara del 18 luglio 1943, 1-6 contro il Milano sul campo Pirelli alla Bicocca).\nNel dopoguerra la Gallaratese, che disputa il campionato di Misto B-C dell'Alta Italia, lo tessera. Resta qui per tre anni.\nPassa al Torino poco pi\u00f9 che ventenne. Nell'ultima, prima della tragedia di Superga, partita di campionato, contro l'Inter a Milano, sostituisce Mazzola infortunato.\nPerisce nella citata tragedia non avendo ancora compiuto 22 anni. Ha giocato quindi 10 partite in campionato segnando una rete (nel successo interno per 4 a 1 sul Milan del 6 marzo 1949).\nFadini \u00e8 stato sepolto nel cimitero di Arcore."}
{"id": "1117466", "revid": "1543377", "url": "https://it.wikipedia.org/wiki?curid=1117466", "title": "Madonna del Padiglione", "text": "La Madonna del Padiglione (\"Madonna con il Bambino e tre angeli\") \u00e8 un dipinto a tempera su tavola (diametro 65\u00a0cm) di Sandro Botticelli, databile al 1493 circa e conservato nella Pinacoteca Ambrosiana a Milano.\nStoria.\nL'opera, che prende il nome dal baldacchino che sovrasta la scena sacra, \u00e8 segnalata per la prima nell'inventario della collezione Ambrosiana del 1837 come dono della marchesa Fiorenza Talenti, la nobildonna milanese benefattrice del Collegio Oblati di Rho deceduta nel 1813. Potrebbe trattarsi di un lascito testamentario o comunque vicino alla morte poich\u00e9 l'opera non figura nell'inventario del 1798.\nForse si tratta del \u201cpicciol tondo\u201d citato da Vasari nella vita di Botticelli come presente nella camera del Priore del monastero di Santa Maria degli Angeli a Firenze, forse Guido di Lorenzo di Antonio (1486-1498).\nLa datazione si basa su considerazioni stilistiche, per analogie con la \"Pala di San Marco\" (1488-1490 circa) e le illustrazioni della \"Divina Commedia\" commentata da Cristoforo Landino (anni 1490).\nUn recente restauro ha ridato alla cromia i toni luminosi e trasparenti, permettendo di apprezzare appieno la grande raffinatezza pittorica, quasi a livello di miniatura.\nDescrizione e stile.\nSullo sfondo di un parapetto oltre il quale si vede un lontano paesaggio fatto di dolci colline di derivazione leonardesca, Maria sta di fronte al Bambin Ges\u00f9 tenuto in piedi da un angelo e con la mano destra scopre il seno per offrirlo in un gesto materno.\nDue angeli ai lati scostano i lembi della tenda di un ampio baldacchino, al quale \u00e8 in larga parte affidato il compito di dare l'effetto di profondit\u00e0 spaziale. Numerosi sono i simboli mariani, dal vaso in primo piano (Maria era detta \"vaso mistico\") al libro, dai fiori bianchi, simboli di purezza, ai frutti rossi nella ghirlanda sulla sommit\u00e0 del baldacchino, che prefigurano il sangue della Passione.\nLe fisionomie hanno quella sottile malinconia tipica dell'artista, cos\u00ec come tipico \u00e8 il movimento dinamico dato, in questo caso, dal movimento degli angeli. la vena lirica \u00e8 affidata al fluire della linea e al vibrante colore della tenda, che amplifica per contrasto il risalto delle figure. Alcune convenzioni, come la dimensione pi\u00f9 piccola degli angeli, rimandano ai volontari arcaicismi innescati dopo il periodo savonaroliano nella produzione dell'artista, che rimase profondamente colpito dalle prediche del frate ferrarese."}
{"id": "1117471", "revid": "125853846", "url": "https://it.wikipedia.org/wiki?curid=1117471", "title": "Kojak", "text": "Kojak \u00e8 una serie televisiva statunitense in 118 episodi trasmessi per la prima volta nel corso di 5 stagioni dal 1973 al 1978. La serie fu preceduta da un film TV, trasmesso l'8 marzo 1973: \"Tenente Kojak il caso Nelson \u00e8 suo\" (\"The Marcus Nelson Murders\"), inserito poi come episodio pilota nella prima stagione.\n\u00c8 una serie giallo-poliziesca incentrata sui casi affrontati dal tenente Theo Kojak, investigatore di polizia del tredicesimo distretto di Manhattan. Nel 1999 \"TV Guide\" classific\u00f2 Kojak al 18\u00ba posto nella classifica dei 50 pi\u00f9 grandi personaggi televisivi di tutti i tempi.\nTrama.\nTheodopoulos Kojak, detto Theo, \u00e8 un duro, incorruttibile, calvo ed elegante tenente greco-americano della polizia del tredicesimo distretto di Manhattan con la passione per i lecca-lecca. Kojak \u00e8 ostinato e tenace nelle indagini, mostrando sovente un forte spirito cinico, assieme alla tendenza ad andare oltre le regole, se ci\u00f2 pu\u00f2 portare un criminale di fronte alla giustizia. Savalas, descrisse il suo personaggio come un uomo dal \"carattere fondamentalmente onesto, duro ma con i sentimenti, il tipo di ragazzo che avrebbe preso a calci una prostituta se avesse dovuto, ma entrambi si sarebbero compresi a vicenda perch\u00e9 magari erano cresciuti nello stesso quartiere\". Il suo sprezzante e spregiudicato atteggiamento nell'affrontare la vita, cos\u00ec come i suoi modi spesso violenti e non del tutto regolamentari nei confronti dei criminali da perseguire, metteva spesso a dura prova, nonostante l'innegabile successo, la suscettibilit\u00e0 del pubblico televisivo dell'epoca, ben poco abituato a vedersi raffigurato in tal maniera l'ambiente poliziesco, al punto che il celebre mensile satirico \"Mad Magazine\" gli dedic\u00f2 un articolo intitolato \"Kojerk\". \nIl suo supervisore \u00e8 il capitano Frank McNeil. Kojak \u00e8 il capo di una squadra di detective di South Manhattan. La sua squadra comprende il giovane detective Bobby Crocker, il detective Stavros e i detective Saperstein e Rizzo. Anche se la serie si concentra principalmente sul lavoro di polizia di Kojak, di tanto in tanto alcune sottotrame coinvolgono altre aree della vita del personaggio, come nel primo episodio \"Knockover\", in cui Kojak intraprende una relazione romantica con una donna ufficiale di polizia molto pi\u00f9 giovane. La serie si concluse nel 1978, dopo cinque stagioni, a causa dei bassi ascolti.\nIl lecca-lecca.\nNei primi episodi della serie, Kojak viene spesso visto fumare sigarette. Dato che le pubblicit\u00e0 delle sigarette erano state bandite dalla televisione americana nel 1971 e la lotta contro il fumo cominci\u00f2 a diventare comune nei primi anni settanta, Kojak inizia ad usare lecca-lecca come sostituti alle sigarette. Il lecca-lecca fa il suo debutto nell'ottavo episodio della prima stagione, \"Dark Sunday\", andato in onda il 12 dicembre 1973: Kojak accende una sigaretta mentre inizia ad interrogare un testimone ma ci ripensa e si infila un lecca-lecca in bocca (un \"Tootsie Pop\"). In seguito, nello stesso episodio, il detective Crocker gli chiede del lecca-lecca e Kojak risponde: \"Sto cercando di colmare il divario generazionale\". Il lecca-lecca divenne un marchio di fabbrica del personaggio, ma contrariamente alla credenza popolare era solo un parziale sostituto per le sigarette e Kojak non ha mai smesso di fumare.\nGuest star.\nLa serie \u00e8 caratterizzata dalla presenza di numerose guest star che si sono avvicendate durante le cinque stagioni. Tra di esse si ricordano: Roger Robinson, Borah Silver, Nick Dennis, Bruce Kirby, Victor Campos, Alan Manson, Paul Michael Glaser, F. Murray Abraham, Maud Adams, Patrick Adiarte, Danny Aiello, Paul Anka, Armand Assante, Eileen Brennan, Blair Brown, Dabney Coleman, H\u00e9ctor Elizondo, Richard Gere, Ruth Gordon, Gloria Grahame, Robert Ito, Harvey Keitel, Sally Kirkland, Tina Louise, Carol Lynley, Sheree North, Geraldine Page, Kathleen Quinlan, Lynn Redgrave, John Ritter, Sylvester Stallone, Danny Thomas, Forrest Tucker, Christopher Walken, Eli Wallach, Shelley Winters, James Woods e Delia Salvi.\nProduzione.\nLa serie, ideata da Abby Mann (uno sceneggiatore premio Oscar noto per il suo lavoro in serie televisive antologiche come \"Robert Montgomery Presents\" e \"Playhouse 90\"), fu prodotta da Universal TV e girata in California e a New York. Le musiche furono composte da Billy Goldenberg.\nLa Universal Television aveva chiesto ad Abby Mann di creare una sceneggiatura basata su una storia reale, quella degli omicidi di Emily Hoffert e Janice Wylie, due donne violentate e uccise nel loro appartamento di Manhattan nel 1963. Di questo doppio delitto fu ingiustamente accusato un giovane afro-americano di nome George Whitmore Jr., a cui fu estorta illegalmente una confessione. Il giovane fu poi prosciolto da ogni accusa solo dopo l'intervento di un secondo team di detective che, grazie ad accurate indagini, riuscirono a scovare il vero colpevole, un tossicodipendente portoricano. Mann svilupp\u00f2 il progetto come un grintoso \"police procedural\" concentrandosi sui pregiudizi razziali e sui diritti civili degli indagati e dei testimoni. Il risultato fu il film per la televisione del 1973 \"Tenente Kojak il caso Nelson \u00e8 suo\" (\"The Marcus Nelson Murders\"). I titoli di apertura e chiusura del film sottolineavano che si trattava di un resoconto fittizio degli eventi che avevano portato all'istituzione del \"Miranda warning\" da parte della Corte Suprema degli Stati Uniti nel 1966.\nTelly Savalas recit\u00f2 nel film nel ruolo del detective della polizia Kojak e il lungometraggio funse da pilot per la serie televisiva il cui primo episodio and\u00f2 in onda il 24 ottobre 1973 sulla rete televisiva CBS.\nDistribuzione.\nLa serie fu trasmessa negli Stati Uniti dal 24 ottobre 1973 al 18 marzo 1978 sulla rete televisiva CBS. In Italia \u00e8 stata trasmessa con il titolo \"Kojak\" sul Primo Canale (dal 1976 al 1982), poi su Canale 5 e Italia 1 (dal 1983).\nOpere derivate.\nAnni dopo la conclusione della serie, Savalas riprese il personaggio in due film per la televisione: ' (\"Kojak: The Belarus File\") (1985), un adattamento del romanzo di John Loftus \"The Belarus Secret\", e ' (\"Kojak: The Price of Justice\") (1987), basato invece sul di romanzo di Dorothy Uhnak \"The Investigation\". \nTra il 1989 ed il 1990, furono poi prodotti cinque ulteriori film TV di due ore ciascuno, che andarono in onda sulla ABC, a rotazione con tre altre serie come parte del contenitore televisivo \"ABC Mystery Movie\". In questa specie di revival, Kojak non \u00e8 pi\u00f9 un tenente al comando di una squadra di detective ma viene promosso ispettore e messo a capo di una sezione del NYPD. Di seguito sono elencati i titoli.\nNel 2005 invece fu oggetto d'un rifacimento dallo stesso titolo, andato in onda sull'emittente \"USA Network\" per una sola stagione di 10 episodi da un'ora l'uno, avente per protagonista l'attore Ving Rhames, in cui un Kojak afroamericano si destreggiava nella Grande Mela dei primi anni duemila.\nTrasposizione cinematografica.\nNel 2012 si diffonde la notizia che Vin Diesel avrebbe interpretato il tenente Kojak al cinema in un adattamento firmato dalla coppia di sceneggiatori Neal Purvis e Robert Wade e prodotto dalla Universal. Nel 2013 l'attore annuncia che gradirebbe Ang Lee alla regia del film. Nel giugno 2015 la sceneggiatura viene riaffidata all'inglese Philip Gawthorne."}
{"id": "1117478", "revid": "599013", "url": "https://it.wikipedia.org/wiki?curid=1117478", "title": "Rolando Ferreira", "text": "Carriera.\nAlto 216 centimetri, ha ricoperto il ruolo di pivot. Durante la giovinezza, ha giocato per due stagioni nella squadra della University of Houston, in Texas, segnando nel secondo anno pi\u00f9 di 15 punti a partita. Nel Draft NBA 1988 venne scelto al secondo giro (26\u00aa chiamata assoluta) dai Portland Trail Blazers, diventando cos\u00ec il primo cestista brasiliano in assoluto a giocare in NBA. La sua carriera nella National Basketball Association ebbe per\u00f2 poca fortuna, e venne tagliato dopo appena 12 partite.\nCon la nazionale brasiliana ha vinto l'oro ai Giochi panamericani del 1987 e al Torneo sudamericano maschile di pallacanestro nel 1985."}
{"id": "1117481", "revid": "125337050", "url": "https://it.wikipedia.org/wiki?curid=1117481", "title": "Riviera dei Cedri", "text": "Riviera dei Cedri \u00e8 il toponimo che identifica la fascia settentrionale del litorale tirrenico della Calabria, in provincia di Cosenza. Fanno parte della Riviera dei Cedri 22 comuni compresi fra Tortora e Sangineto.\nIl nome \"Riviera dei Cedri\" deriva dalla diffusa coltivazione del cedro (\"Citrus medica,\" \"var. Liscia diamante\", comunemente detta di Santa Maria del Cedro per la cospicua produzione di questo agrume in questa localit\u00e0), un agrume antichissimo le cui radici affondano nell'antichit\u00e0 classica e nell'ortodossia ebraica. Il cedro che cresce in quest'area \u00e8 per gli ebrei la \"cultivar\" pi\u00f9 pregiata, tant'\u00e8 che i rabbini giungono ogni anno a Santa Maria del Cedro in cerca del \"M\u00ealon\" dell'albero dell'Eden, ovvero il cedro perfetto (Etrog in ebraico), destinato ad essere utilizzato come offerta votiva durante il rituale ebraico di \"Sukkot\" (Festa della Capanne o dei Tabernacoli).\nFra i comuni della \"Riviera\" spiccano, per la produzione del cedro, Santa Maria del Cedro, in cui oggi si concentra maggiormente la produzione, Scalea, Orsomarso, Santa Domenica Talao, Buonvicino e Belvedere Marittimo.\nUna parte di tale territorio \u00e8 compresa nel Parco nazionale del Pollino."}
{"id": "1117482", "revid": "1655645", "url": "https://it.wikipedia.org/wiki?curid=1117482", "title": "Ippodromo delle Capannelle", "text": "L'Ippodromo delle Capannelle \u00e8 il pi\u00f9 antico ippodromo italiano ed \u00e8 situato a sud-est di Roma in zona XVIII Capannelle, sulla via Appia.\nDescrizione e storia.\nInaugurato nel 1881, gi\u00e0 dal 1844 Lord George Stanhope, Conte di Chesterfield, aveva fatto disputare due giornate di corse sul terreno limitrofo all\u2019attuale area dell\u2019ippodromo che fino ad allora era un luogo deputato a battute di caccia alla volpe. \nIn quegli anni si costituirono il Jockey Club Italiano e la Societ\u00e0 degli Steeple Chases.\nL'Ippodromo fu ristrutturato nel 1926 e fino a marzo 2014 ha ospitato esclusivamente gare di galoppo, sia in piano sia in ostacoli; successivamente sono arrivate anche le gare di trotto, su una nuova pista appositamente realizzata all'interno della pista del galoppo, dopo la chiusura dell'ippodromo esclusivamente dedicato al trotto (Tor di Valle).\nNell'ottobre 2005 \u00e8 stata inaugurata la pista \u2018all-weather\u2019, primo esempio italiano di pista con fondo in sintetico. \nUn anno dopo, il 9 settembre 2006, \u00e8 stato acceso per la prima volta l\u2019impianto di illuminazione realizzato con 25 torri faro che dispongono di 550 riflettori da duemila watt ciascuno, che rendono possibile l\u2019effettuazione di manifestazioni in notturna, in particolare riunioni di corse di galoppo sulla pista all-weather. \nLe torri sono state dimensionate in modo da resistere ai venti dominanti e da evitare oscillazioni che possano disturbare, con lo spostamento della luminosit\u00e0, la sensibilit\u00e0 visiva dei cavalli sensibili alle variazioni di luce.\nNon \u00e8 raro che vi si pratichino anche gare sportive di altro genere, come ad esempio il cricket, per il quale \u00e8 allestita un'apposita zona, con una piccola tribuna di 60 posti a sedere.\nL\u2019Ippodromo \u00e8 sede confermata di concerti di levatura internazionale (Rock in Roma), di importanti appuntamenti sportivi come il Campionato Mondiale Ciclocross e di rassegne espositive.\nL\u2019area comprende due zone destinate alle scuderie, che possono ospitare fino a 1.000 cavalli.\nL\u2019impianto totale si estende in 140 ettari, e con le quattro tribune ed il parterre ha una ricettivit\u00e0 di oltre 20.000 persone.\nIl toponimo \"Capannelle\" deriva dal fatto che nell'Ottocento - presso il vicino bivio tra la via Appia Nuova e la via Appia Pignatelli - erano presenti le tipiche capanne caratteristiche dell'agro romano."}
{"id": "1117487", "revid": "1529788", "url": "https://it.wikipedia.org/wiki?curid=1117487", "title": "Compianto sul Cristo morto (Botticelli)", "text": "Il Compianto sul Cristo morto \u00e8 un dipinto a tempera su tavola (107x71 cm) di Sandro Botticelli, databile al 1495-1500 circa e conservato nel Museo Poldi Pezzoli di Milano.\nStoria.\nLa storia dell'antica collocazione dell'opera \u00e8 stata chiarita ai primi del Novecento da J. Mesnil il quale, dopo avere appurato che l'opera di soggetto analogo oggi conservata all'Alte Pinakothek di Monaco di Baviera proviene dalla chiesa di San Paolino di Firenze, ha stabilito che questa era in origine la pala di un piccolo altare funerario nella chiesa di Santa Maria Maggiore di Firenze, identificandola con quella descritta da Giorgio Vasari come \"Piet\u00e0 con figure piccole, allato alla cappella de' Panciatichi, molto bella\". L'altare era stato fondato da Antonio Cioni e fu probabilmente il figlio Donato d'Antonio a commissionare l'opera, anche se tale interpretazione viene messa in dubbio da alcuni studiosi, tra cui il Mesnil, in quanto Donato d'Antonio non risulta dai documenti dell'epoca disporre di mezzi economici tali da consentirgli di affrontare la spesa della commissione.\nL'altare venne demolito nel 1629 e la pala venne trasferita nella sacrestia, dove venne vista da Giuseppe Richa ancora verso la met\u00e0 del XVIII secolo. Da quel momento si persero le tracce dell'opera, che riapparve nella collezione di Gian Giacomo Poldi Pezzoli attorno al 1870-1875, negli ultimi anni della sua vita.\nLa tavola, in buono stato di conservazione, \u00e8 stata restaurata da M. Pellicioli nel 1951 ed il dorso \u00e8 dipinto a tempera rossa con bordo bianco ed \u00e8 rinforzato da tre traverse in legno, probabilmente applicate all'inizio del XX secolo.\nDescrizione e stile.\nLa composizione \u00e8 tra le pi\u00f9 drammatiche prodotte dall'artista, con un groviglio di linee dei corpi ravvicinati che si fondono, senza soluzione di continuit\u00e0, in un vortice di disperazione. Sullo sfondo del sepolcro di Cristo aperto Maria, dalle forme dilatate come a grandangolo, tiene sulle gambe il figlio morto e sviene per il dolore, sorretta da Giovanni evangelista che le tiene la testa e il braccio; le fanno eco le tre Marie: una regge il volto del Cristo e vi appoggia un sudario, una si copre il volto per il pianto e Maria Maddalena, infine, stringe affettuosamente al volto i suoi piedi. In alto Giuseppe d'Arimatea leva al cielo la corona di spine e i chiodi della crocifissione, avvolti in veli trasparenti; il suo gesto \u00e8 amplificato dallo sfondo scuro e lo sguardo verso l'alto, come a interrogare il cielo di quel dramma della morte ancora tutto terreno, nell'imperscrutabilit\u00e0 del disegno divino.\nLe figure strette attorno a Cristo formano un gruppo compatto di forma pressoch\u00e9 piramidale. Gli occhi sono quasi sempre chiusi o coperti dalle mani, nell'incapacit\u00e0 di sostenere la vista del corpo morto.\nLe forzature di gesti e pose rimandano all'ultima fase dell'artista, in cui la ricerca di forme realistiche \u00e8 messa da parte in favore dell'espressivit\u00e0 estrema, sottolineata anche dal ricorso a colori forti e contrastanti, quasi esclusivamente primari.\nIn questa evoluzione stilistica, ormai lontana dalla delicata armonia delle prime opere, si coglie l'influenza sull'artista della figura del Savonarola, che innesc\u00f2 una crisi religiosa che port\u00f2 Botticelli ad abbandonare i temi profani e a rendere il suo stile pi\u00f9 inquieto e isolato nel panorama artistico dell'epoca."}
{"id": "1117500", "revid": "121370811", "url": "https://it.wikipedia.org/wiki?curid=1117500", "title": "Calunnia (Botticelli)", "text": "La Calunnia \u00e8 un dipinto a tempera su tavola (62x91 cm) di Sandro Botticelli, databile tra il 1491 e il 1495 e conservato nella Galleria degli Uffizi di Firenze.\nStoria.\nA partire dalla fine degli anni '80 del Quattrocento la produzione di Botticelli inizi\u00f2 a rivelare i primi segni di una crisi interiore che culmin\u00f2 nell'ultima fase della sua carriera in un esasperato misticismo, volto a rinnegare lo stile per il quale egli si era contraddistinto nel panorama artistico fiorentino dell'epoca. Il suo stile si ripieg\u00f2 cos\u00ec verso un pi\u00f9 marcato plasticismo delle figure, un uso pi\u00f9 forte del chiaroscuro e un'accentuata espressivit\u00e0 delle pose e dei personaggi.\nIl vero \"spartiacque\" tra le due maniere \u00e8 la \"Calunnia\", un dipinto allegorico che Luciano di Samosata citava tra le opere del pittore antico Apelle, realizzato in risposta a un'accusa calunniosa che lo aveva riguardato, quella di aver cospirato contro Tolomeo. Il soggetto venne ridescritto da Leon Battista Alberti nel \"De pictura\" con alcune semplificazioni.\nLa studiosa Pons ipotizz\u00f2 la collaborazione di Bartolomeo di Giovanni nei finti rilievi bronzei che decorano le architetture.\nDescrizione.\nLa complessa iconografia riprende fedelmente l'episodio originale, inserendolo all'interno di una grandiosa aula, riccamente decorata di marmi e rilievi dorati e affollata di personaggi. Il quadro va letto da destra verso sinistra: re Mida (riconoscibile dalle orecchie d'asino), nelle vesti del cattivo giudice, \u00e8 seduto sul trono, consigliato da \"Ignoranza\" e \"Sospetto\"; davanti a lui sta il \"Livore\" (cio\u00e8 il \"rancore\"), l'uomo con il cappuccio marrone, coperto di stracci che tiene per il braccio la \"Calunnia\", donna molto bella, che si fa acconciare i capelli da \"Insidia\" e \"Frode\", mentre trascina a terra il \"Calunniato\" impotente e con l'altra mano impugna una fiaccola che non fa luce, simbolo della falsa conoscenza; la vecchia sulla sinistra \u00e8 il \"Rimorso\" e l'ultima figura di donna sempre a sinistra \u00e8 la \"Nuda Veritas\", con lo sguardo rivolto al cielo, come a indicare l'unica vera fonte di giustizia.\nL'architettura, che anticipa i modi cinquecenteschi, mostra un ampio loggiato composto da pilastri con nicchie e archi a tutto sesto con lacunari; fregi dorati corrono sui plinti, nei lacunari, sulle basi delle nicchie e sopra di esse, con varie scene mitologiche; dentro le nicchie si trovano statue a tutto tondo di figure bibliche e dell'antichit\u00e0 classica: si riconoscono una Giuditta con la testa decapitata di Oloferne dietro il trono di Mida e un cavaliere, forse Re Davide, nella nicchia centrale. Questa sintesi tra mondo classico e mondo cristiano rimanda alle meditazioni umanistiche dell'Accademia neoplatonica. Oltre gli archi si vede solo un cielo lontano e cristallino.\nInterpretazione.\nNonostante la perfezione formale del dipinto, la scena si caratterizza innanzitutto per un forte senso di drammaticit\u00e0; l'ambientazione fastosa concorre a creare una sorta di \"tribunale\" della storia, in cui la vera accusa sembra essere rivolta proprio al mondo antico, dal quale pare essere assente la giustizia, uno dei valori fondamentali della vita civile. \u00c8 una constatazione amara, che rivela tutti i limiti della saggezza umana e dei principi etici del classicismo, non del tutto estranea alla filosofia neoplatonica, ma che qui viene espressa con toni violenti e patetici.\n\u00c8 dunque il segno pi\u00f9 evidente dell'infrangersi di certe sicurezze fornite dall'umanesimo quattrocentesco, a causa del nuovo e turbato clima politico e sociale che caratterizzer\u00e0 la situazione fiorentina dopo la morte del Magnifico, avvenuta nel 1492; in citt\u00e0 imperversavano infatti le prediche di Girolamo Savonarola, che attacc\u00f2 duramente i costumi e la cultura del tempo, predicendo morte e l'arrivo del giudizio divino e imponendo penitenza ed espiazione dei propri peccati.\nNel 1497 e 1498 i suoi seguaci organizzarono diversi \"roghi delle vanit\u00e0\", che non solo dovettero impressionare molto il pittore, ma innescarono in lui grossi sensi di colpa per aver dato volto a quel magistero artistico cos\u00ec aspramente condannato dal frate. Savonarola venne giustiziato il 23 maggio 1498, ma la sua esperienza aveva inferto dei colpi cos\u00ec duri alla vita pubblica e culturale fiorentina, che la citt\u00e0 non si riprese mai del tutto.\nStile.\nNel rigore architettonico il dinamismo delle figure appare pi\u00f9 che mai evidenziato, sembrando come percorse da un vento impetuoso che si placa solo nell'immagine statuaria della Verit\u00e0. Il tema strettamente concettuale si riversa nella scelta di figurazioni ormai sciolte dall'aderenza a un fedele realismo, che sembra anticipare la maggiore libert\u00e0 nel disporre le figure di matrice cinquecentesca.\nTema stilistico dominante \u00e8 il fluire della linea, oltre al colore vibrante e l'intonazione drammatica."}
{"id": "1117501", "revid": "703535", "url": "https://it.wikipedia.org/wiki?curid=1117501", "title": "FTSE Italia STAR", "text": "L'indice FTSE Italia STAR \u00e8 un indice del segmento STAR (acronimo di segmento titoli con alti requisiti), gestito da Borsa Italiana che comprende societ\u00e0 per azioni di medie dimensioni (con capitalizzazione fino ad un miliardo di Euro).\nStoria.\nIl segmento STAR nasce nel 2001 prendendo successivamente il nome di All Stars, che comprendeva i titoli dei segmenti di Borsa Italiana Star e techSTARS. Con la chiusa del segmento techSTARS di Borsa italiana, e del relativo indice, i titoli che vi erano quotati sono confluiti nell'attuale segmento.\nL'indice FTSE Italia STAR che accoglie attualmente 75 societ\u00e0 quotate nel segmento STAR, richiede per esservi ammessi, caratteristiche ed impegni piuttosto vincolanti per le societ\u00e0 che ne fanno parte, in particolare requisiti di trasparenza, liquidit\u00e0 del titolo e corporate governance. L'attuale denominazione di FTSE Italia STAR risale alla fusione tra Borsa italiana e London Stock Exchange.\nSociet\u00e0 dell'indice.\nComposizione.\nFanno parte dell'indice FTSE Italia STAR le seguenti 76 societ\u00e0 con i loro 78 titoli:\nVariazioni in uscita.\nSono uscite dall'indice:"}
{"id": "1117504", "revid": "767487", "url": "https://it.wikipedia.org/wiki?curid=1117504", "title": "Toxodonta", "text": "I tossodonti (Toxodonta) sono un sottordine di mammiferi notoungulati, vissuti nel Cenozoico e nel Pleistocene in Sudamerica.\nA questo gruppo appartengono una moltitudine di forme di aspetto e di abitudini estremamente diversificate: in generale, tutti i tossodonti possedevano corpi robusti, zampe solide e un cranio molto voluminoso. La famiglia pi\u00f9 primitiva, quella degli isotemnidi (Isotemnidae) apparve nel Paleocene, poco dopo l'estinzione dei dinosauri. Comprende animali di taglia notevole in rapporto ad altri animali del periodo, e la statura di alcune forme (ad es. \"Isotemnus\", \"Thomashuxleya\" e \"Pleurocoelodon\") raggiungeva quella di un odierno cinghiale. Anche l'aspetto doveva essere simile a quello di un suino, ma le caratteristiche primitive includono una scatola cranica decisamente piccola: questi animali, evidentemente, non dovevano essere molto intelligenti. I notoippidi (Notohippidae), invece, sono una famiglia di tossodonti maggiormente specializzata, soprattutto nel cranio. Il corpo non si discostava molto da quello degli isotemnidi, ma la dentatura, adattatasi a brucare erbe dure, svilupp\u00f2 una sorprendente convergenza evolutiva con quella dei cavalli dei continenti settentrionali (\"Notohippus\" significa infatti \u201ccavallo del sud\u201d). Tra i rappresentanti pi\u00f9 noti di questa famiglia, da ricordare anche \"Rhynchippus\".\nUna famiglia decisamente notevole in quanto ad adattamento \u00e8 quella degli omalodoteriidi (Homalodotheriidae), che comprende animali di grande statura vissuti tra l'Oligocene e il Miocene, come \"Asmodeus\" e \"Homalodotherium\". Questi animali svilupparono un'interessante convergenza evolutiva con un gruppo affine ai cavalli, i calicoteri; entrambi questi gruppi erano dotati di unghioni enormi, e probabilmente potevano rizzarsi sugli arti posteriori per brucare le foglie dai rami. Un'altra famiglia poco conosciuta \u00e8 quella dei leontiniidi (Leontiniidae), caratteristica dell'Oligocene ma nota fin dall'Eocene. I suoi membri sono animali di grossa taglia e dalla struttura pesante, dalla particolare articolazione primitiva delle caviglie. Il suo rappresentante pi\u00f9 noto \u00e8 senza dubbio \"Scarrittia\". L'ultima famiglia, quella dei tossodontidi (Toxodontidae) veri e propri, include animali simili a capre, rinoceronti, ippopotami, ed \u00e8 il gruppo di notoungulati estintosi pi\u00f9 di recente, nel Pleistocene superiore. Tra le forme pi\u00f9 primitive della famiglia, da ricordare i miocenici \"Adinotherium\" e \"Nesodon\", il primo della taglia di un montone e il secondo grande come un piccolo rinoceronte; \"Trigodon\", invece, svilupp\u00f2 un piccolo corno frontale, dalla funzione sconosciuta. L'ultimo rappresentante noto \u00e8 \"Toxodon\" del Pleistocene, di taglia e aspetto simili a quelle di un ippopotamo."}
{"id": "1117505", "revid": "2048388", "url": "https://it.wikipedia.org/wiki?curid=1117505", "title": "Jinghong", "text": "Jinghong (, ; tai l\u00fc: , pronuncia IPA: ; thai: \u0e40\u0e0a\u0e35\u0e22\u0e07\u0e23\u0e38\u0e48\u0e07) \u00e8 una citt\u00e0-contea della Cina, capoluogo della prefettura autonoma Dai di Xishuangbanna, nella provincia dello Yunnan. A seguito delle riforme amministrative del governo cinese di fine XX secolo, il territorio municipale \u00e8 stato esteso ai confini dell'intera contea, che comprendono principalmente aree rurali. Occupa una superficie di 7.133\u00a0km\u00b2, con una popolazione di 519.935 abitanti (censimento 2010), per una densit\u00e0 di 72,89 ab./km\u00b2.\nStoria.\nLe migrazioni dalla Cina meridionale al nord dell'Indocina da parte delle popolazioni tai si erano intensificate verso la fine del I millennio d.C. Gli attuali thai si insediarono nei territori khmer dell'odierna Thailandia Centrale. I tai yuan gi\u00e0 nel VII secolo avevano fondato una municipalit\u00e0 che nel IX secolo diede luogo al Regno di Ngoenyang nell'odierna Thailandia del Nord. Gli shan presero possesso di larghi territori nella Birmania nord-orientale. I tai l\u00fc, etnia con molte affinit\u00e0 a quella dei tai yuan, si stanziarono nei territori dell'odierna prefettura del Xishuanbanna, nell'estremo sud-ovest della Cina.\nIl Regno di Chang Hung fu fondato da Pagna Jueang (in thai: \u0e1e\u0e0d\u0e32\u0e40\u0e08\u0e37\u0e48\u0e2d\u0e07), capo delle trib\u00f9 tai l\u00fc, che sottomise le locali popolazioni di etnia akha ed altre trib\u00f9 di etnia tai stanziate nella zona. Nel 1180 stabil\u00ec la capitale a Chiang Hung (nome tai l\u00fc di Jinghong) sulle rive del Mekong. Il regno raggiunse la massima espansione all'inizio del XIII secolo, durante il regno di Inmueng, quando estese la sua influenza sulle \"mueang\" (citt\u00e0-stato) di Kengtung, nell'odierno Stato Shan birmano, di Ngoenyang, di Meuang Thaeng, l'odierna Dien Bien Phu, capitale dei tai dam, arrivando fino a Xieng Thong, l'odierna Luang Prabang, la pi\u00f9 importante \"mueang\" del popolo lao. In virt\u00f9 di questi successi, il regno era diventato lo Stato pi\u00f9 potente fra quelli dei popoli di etnia tai. In questo periodo molti tai l\u00fc si trasferirono nei territori conquistati.\nNel 1292, le armate mongole della dinastia Yuan di Kubilai Khan posero fine all'indipendenza di Chiang Hung. Non occuparono capillarmente il paese, che ribattezzarono Cheli, e lo lasciarono sotto il controllo delle precedenti autorit\u00e0. Del vuoto di potere creatosi dopo la conquista degli Yuan ed il ritiro delle loro truppe, ne approfittarono i tai yuan di Ngoenyang, guidati dal re Mangrai il Grande. Dopo aver conquistato il vasto ed antico Regno di Hariphunchai, situato nell'odierna Thailandia centro-settentrionale, Mangrai battezz\u00f2 la nuova entit\u00e0 sotto il suo potere Regno di Lanna e si assicur\u00f2 il controllo di Chiang Hung. L'Impero cinese consider\u00f2 il nuovo regno un suo tributario, ma a parte le imposte che ricevette, non esercit\u00f2 mai alcuna influenza sui territori dei lanna.\nNella prima parte del XVI secolo, il Regno Lanna entr\u00f2 nella sua fase di declino e Chiang Hung pot\u00e9 godere di un breve periodo di autonomia. Nel 1558, i birmani conquistarono il Regno Lanna ed acquisirono il controllo di Chiang Hung, il cui territorio fu suddiviso in 12 unit\u00e0 amministrative chiamate \"pan\". Dodici \"pan\", nella lingua dei tai l\u00fc, si traduce \"sipsong pan\", che significa anche dodicimila. Fu allora che per indicare il territorio di Chiang Hung venne coniato il nome Sipsongpanna, che vuol dire 12.000 campi di riso. Come loro consuetudine, i birmani lasciarono il controllo del territorio ai regnanti locali, limitandosi a riscuotere i tributi. Chiang Hung rimase sotto il dominio birmano per tre secoli. Alla fine del XVIII secolo, vi furono diverse guerre tra i birmani ed i siamesi, che reclamavano il diritto di governare Lanna e Chiang Hung.\nAttorno alla met\u00e0 del XIX secolo, si svilupp\u00f2 una dura lotta per la successione al trono di Chiang Hung dopo la morte di re Mahawan, avvenuta nel 1847. Per riaffermare la supremazia, i birmani occuparono Chiang Hung causando l'esodo di buona parte della popolazione locale. I siamesi tentarono di approfittare del caos che si era instaurato e pianificarono un attacco a Chiang Hung e a Kengtung, in territorio birmano, ma si arresero di fronte alla difficolt\u00e0 di attraversare gli impervi territori del nord. Con la sconfitta della Birmania nelle guerre anglo-birmane, il controllo del Sipsongpanna torn\u00f2 definitivamente in mano ai cinesi verso la met\u00e0 del XIX secolo.\nNel 1895, con il declino cinese seguito alla prima guerra sino-giapponese, la Francia impose la suddivisione del territorio del Sipsongbanna annettendo al Laos, a quel tempo una sua colonia, l'attuale vasta provincia di Phongsali, fino ad allora parte del Regno di Chiang Hung. Con il trionfo dei comunisti nella guerra civile cinese, che port\u00f2 alla proclamazione della Repubblica Popolare Cinese, nel 1949 ebbe fine il Regno di Chang Hung. L'ultimo sovrano, Dao Shixun, presenzi\u00f2 alla cerimonia di fondazione della Repubblica ed ottenne in seguito un posto di rilievo in una prestigiosa istituzione dello Yunnan. Nel 1953, il Sipsongpanna divenne la regione autonoma Dai del Xishuangbanna, con capitale a Jinghong. Il termine \"dai\" si riferisce al relativo gruppo etnico di cui, in questa zona, il sottogruppo dei tai l\u00f9 sono tuttora la maggioranza.\nIl 16 settembre 2008 \u00e8 morto a Jinghong lo scrittore e viaggiatore italiano Giorgio Bettinelli."}
{"id": "1117506", "revid": "709565", "url": "https://it.wikipedia.org/wiki?curid=1117506", "title": "Oratorio dei Disciplini (Clusone)", "text": "L'oratorio dei disciplini di Clusone, in val Seriana, provincia di Bergamo, \u00e8 un edificio di origine medievale, posto di fronte alla basilica di Santa Maria Assunta, voluto dalla confraternita dei disciplini come sede del proprio ordine.\nL'edificio, dalla struttura semplice, possiede affreschi di grande valore, situabili tra il 1470-1471 ed 1484-1485, come riportato dai registri della congregazione, dipinti dal pittore clusonese Giacomo Borlone de Buschis, raffiguranti il Trionfo della morte e la Danza Macabra nella sua parte esterna e la \"vita di Ges\u00f9 con la Crocifissione\" nella sua parte interna.\nStoria.\nLa costruzione dell'edificio, dedicato all'Annunciata risale alla met\u00e0 del XIV secolo ed era di piccole dimensioni. Della struttura originare rimane solo la porta d'ingresso ad arco.\nNel XV secolo il fabbricato venne ampliato e ridedicato a san Bernardino da Siena che aveva proprio in quel secolo predicato a Bergamo e nella bergamasca, e che divenne il santo protettore dei disciplini clusonesi.\nNel 1673 venne ampliata la parte a ovest dove \u00e8 presente l'affresco del \"trionfo della morte\", e aggiunto un terzo oratorio. Venne aperta una porta esterna con una scala a ridosso degli affreschi danneggiandoli in modo irreparabile.\nDurante il XVII secolo fu aggiunto un porticato che contribu\u00ec a rovinare gli affreschi anche della facciata dell'oratorio.\nFu Gabriele Rosa il primo a studiare gli affreschi dell'edificio nel 1846, e malgrado non avesse individuato l'autore, colse il valore artistico in particolare della parte superiore che raffigura \"il trionfo della morte\" unica rappresentazione di questo tema.\nGi\u00e0 nel 1868 si tent\u00f2 una prima opera di restauro, rimuovendo la scala esterna. Si susseguirono, negli anni, numerosi restauri: nel 1901, 1903, fino a quello del 2001-2002; proprio durante questo ultimo, fu scoperto un piccolo vano decorato con affreschi raffiguranti la Madonna della Misericordia che, aprendo il manto protegge tutti i disciplini, e un Cristo flagellato con a fianco due santi.\nL'esterno.\nAll'esterno, sulla parete di facciata, i dipinti dei macabri si dividono in cinque parti disposti su tre registri, eseguiti dal pittore clusonese Giacomo Borlone de Buschis. Venne indicato autore dell'opera il Busca grazie ai documenti recuperati nell'archivio di Stato di Milano che collegavano un \"Jachobo pentori de Borlonis\" con la confraternita dei disciplini di Clusone per il pagamento del ciclo la \"Vita di Ges\u00f9\" che si trova all'interno dell'oratorio.\nGrazie all'intuizione di Franco Mazzini nel 1965 che colleg\u00f2 questi affreschi con quelli simili di Solto Collina che erano firmati \"JACOBUS DE BUSCHIS DE CLIX[ON]E\" venne resa molto possibile l'aggiudicazione all'artista clusonese diventando quasi una certezza.\nIl testamento.\nRestauri e ricerche eseguite alla fine del Novecento, hanno riportato alla luce anche una serie di testamenti. Uno solo \u00e8 interamente leggibile, \u00e8 un rogato \u00abadi XII del miso de' februaro del ano 1485\u00bb stilato dal notaio Angelino di Cai. Riporta la donazione di terreni in cambio della celebrazione di alcune messe di suffragio tra \u00abSer Gadaldo del Cavalino di Scalvion\u00bb. Rendere un testamento pubblico da essere leggibile da qualsiasi passante, rendeva maggior obbligo in quanto metteva il lettore quale garante, presumibilmente perch\u00e9 mai la confraternta venisse meno alle condizione cos\u00ec scritte: \"e cum questo che may per alchuno tempo di quello consorcio de disiplina non possa vender, donar, allienar, promutar, translatar n\u00e9 contracambiar, ypoticar ni obligar quelli pezi de terra\"\nL'interno.\nStorie della vita di Ges\u00f9.\nLa parte esterna dell'oratorio ha subito vari cambiamenti che ne hanno cancellato alcune parti. L'ingresso principale presenta il trigramma di san Bernardino, e sotto il portico sono conservate alcune lapidi presenti nell'antico cimitero posto intorno alla basilica, contrariamente nella parte interna i cambiamenti furono molto pochi: negli anni sono variati il numero degli altari ed \u00e8 stata sicuramente chiusa una finestra.\nGli affreschi dell'interno raccontano le \"storie della vita di Ges\u00f9\" in riquadri posti su tre fasce sovrapposte, iniziando dalla parte superiore destra, proseguendo fin sul fondo della parte sinistra; si inizia con l'Annunciazione, la Visitazione della Beata Vergine Maria, per proseguire con la raffigurazione della vita di Ges\u00f9 fin dalla sua infanzia, continuano con gli episodi della vita pubblica per terminare con gli eventi della Passione, il tutto legato all'ordine liturgico che intercorre tra il Natale e la Pasqua.\nCrocefissione.\nL'affresco \u00e8 posto sopra l'arco a punta ogivale che racchiude il presbiterio \u00e8 datato 1471 con la firma sul lato destro nel pittore \"CHOB PINXIT\" ed \u00e8 racchiuso dentro una decorazione floreale. Centrale la figura di Cristo in croce con a fianco i due ladroni. Tutto l'affresco converge verso questo centro. \nI personaggi della crocifissione nominati nei vangeli vengono tutti rappresentanti in questo spazio, arricchito anche da molti aspetti simbolici, come l'anima dei due ladroni raffigurata da un bambino che uscendo dalla loro bocca passa nelle mani del diavolo, mentre passa nelle mani di un angelo per il ladrone che secondo le scritture ha ricevuto il perdono. Durante il Medioevo i due ladroni rappresentavano le due chiese, quella che credeva nella nuova fede, e la Sinagoga che rimaneva fedele a quella vecchia. I soldati che portano il vessillo romano avente la scritta SPQR. Le pie donne sul lato sinistro dell'affresco, in contrapposizione sul lato destro i soldati che si giocano le vesti con i dadi.\nQuesto dipinto \u00e8 vicino in alcune parti al grande affresco della \"Crocifissione\" presente nella chiesa di Santa Maria Assunta di Esine opera della fine del XV secolo di Giovanni Pietro da Cemmo, ed entrambi riprendono l'interpretazione medioevale dell'episodio evangelico.\nLa volta del presbiterio.\nSulla volta del presbiterio si trovano affrescate su otto edicole esagonali le raffigurazione dei profeti. Ognuno di loro tiene in mano un cartiglio dove oltre il nome, viene anche riportato una frase che ricorrere nel proprio libro, strettamente indicante alla morte e alla salvezza dalla morte, cos\u00ec da fare collegamento con la Danza Macabra all'esterno.\nOpere lignee.\nSui due lati dell'aula che danno accesso al presbiterio, vi sono le due statue di san Bernardino da Siena, di difficile aggiudicazione e \"San Sebastiano\" bellissimo lavoro di Francesco Belinzeri datato 1472, come risulta dal contratto che i disciplini avevano convenuto con l'artista."}
{"id": "1117507", "revid": "22356", "url": "https://it.wikipedia.org/wiki?curid=1117507", "title": "Tossodonti", "text": ""}
{"id": "1117510", "revid": "76963", "url": "https://it.wikipedia.org/wiki?curid=1117510", "title": "Angry Anderson", "text": "Egli \u00e8 subito riconoscibile per alcune caratteristiche come le braccia completamente tatuate, la corporatura minuta, la testa pelata, e la potente voce.\nAnderson \u00e8 il cantante dei Rose Tattoo e The Party Boys, due band attive soprattutto negli anni ottanta, ma ancora attive ai giorni nostri.\nTra le varie apparizioni in alcuni celebri film, sono da menzionare i film nel 1985 e il pi\u00f9 recente Ghost Rider nel 2006.\nBiografia.\nLa carriera di Anderson inizi\u00f2 nei primi anni settanta a Sydney, sotto il nome di \"Angry Ant\". Egli fond\u00f2 la sua prima band \"Peace Power and Purity\" durante il 1971 fino al 1972. Nel 1973 former\u00e0 i \"Buster Brown\", gruppo col quale si esibir\u00e0 fino al 1976, anno nel quale raggiunse la band dei Rose Tattoo. La band, grazie anche a singoli di successo come \"Bad Boy for Love\" e \"We Can't Be Beaten\", divent\u00f2 uno tra i gruppi simbolo del rock australiano assieme agli AC/DC, costruendosi la reputazione fino a diventare tra i gruppi rock pi\u00f9 rappresentativi del continente.\nDopo diversi successi con i Rose Tatto, Anderson debutt\u00f2 nel mondo del cinema iniziando con un piccolo ruolo nel film \"Bullamakanka\" nel 1985, mentre segu\u00ec una parte pi\u00f9 importante nel noto con Mel Gibson. L'ultimo album dei Rose Tattoo, \"Beats from a Single Drum\" era inizialmente progettato per essere l'album di debutto di Angry Anderson come solista, con il produttore statunitense Kevin Beamish. L'album venne realizzato nel 1986 e ne venne estratta la ballad \"Suddenly\", brano che guadagn\u00f2 il primo posto nelle classifiche australiane nel 1987. Il disco venne poi ristampato e diffuso come album solista di Anderson, come era previsto in origine.\nDurante una pausa dalla carriera musicale, Anderson recita il ruolo di Vladimir Lenin nel musical \"Rasputin\" allo State Theatre di Sydney, e partecip\u00f2 in TV al \"The Midday Show\". Anderson poi realizz\u00f2 il secondo (sotto certi versi il primo) album solista, \"Blood from Stone\" nel 1990, prodotto dal noto Beau Hill. La band di Angry Anderson, era formata da Robin Riley alla chitarra solista, Bobby Barth alla chitarra ritmica, Jim Hilbun al basso e Tim Powles alla batteria. La band suon\u00f2 di supporto agli Aerosmith nel loro tour australiano nell'ottobre del 1990. I brani \"Heaven\" e \"Bound for Glory,\" vennero inoltre suonati alla cerimonia d'apertura della finale di football in Australia nel 1990.\nNel 1992, Anderson \u00e8 apparso nel ruolo di Re Erode nella versione australiana del noto musical di Andrew Loyd Webber e Tim Rice \"Jesus Christ Superstar\", assieme ad altre rock star australiane. \u00c8 apparso anche nella colonna sonora del film, \"Jesus Christ Superstar: The Album\" nel luglio 1992.\nDopo varie comparse a ruoli in altri film, tra cui anche nel recente Ghost Rider con Nicolas Cage, Anderson continua il progetto con i Rose Tatto, con i quali ha pubblicato di rencente alcuni album: il live \"25 to Life\" nel 2000, \"Pain\" nel 2002 e \"Blood Brothers\" nel 2007."}
{"id": "1117512", "revid": "26370874", "url": "https://it.wikipedia.org/wiki?curid=1117512", "title": "Sauroctonus progressus", "text": ""}
{"id": "1117513", "revid": "484362", "url": "https://it.wikipedia.org/wiki?curid=1117513", "title": "Orazione nell'orto (Botticelli)", "text": "L'Orazione nell'orto \u00e8 un dipinto a tempera su tavola (53x35 cm) di Sandro Botticelli, databile al 1490-1493 circa e conservato nel Museo de los Reyes Cat\u00f3licos della Capilla Real a Granada.\nLa predicazione di Savonarola, che aveva fortemente influenzato il Botticelli, lo spinse nell'ultima parte della sua vita ad abbandonare le rappresentazioni allegoriche per dedicarsi solamente a dipinti sacri. "}
{"id": "1117514", "revid": "124767000", "url": "https://it.wikipedia.org/wiki?curid=1117514", "title": "Giuseppe Levi", "text": " \u00c8 ricordato anche per essere stato maestro dei tre premi Nobel Rita Levi-Montalcini, Renato Dulbecco e Salvador Luria. Sua figlia \u00e8 la scrittrice Natalia Ginzburg; suo fratello, il critico teatrale Cesare Levi.\nBiografia.\nGiuseppe Levi nacque a Trieste il 14 ottobre 1872, da Michele Levi ed Emma Perugia. Membro di una ricca famiglia di banchieri ebrei, complet\u00f2 gli studi liceali nel capoluogo giuliano, ricevendo quindi una formazione di stampo mitteleuropeo: lo studio delle lingue s'affiancava a un'inclinazione scientifico-naturalistica e alla passione per l'alpinismo e la ginnastica.\nFormazione e prime ricerche.\nAlla morte del padre l'intera famiglia si trasfer\u00ec a Firenze, ove nel 1889, all'et\u00e0 di 17 anni, egli ebbe modo di frequentare la Sezione di Medicina del Regio Istituto di Studi Superiori Pratici e di Perfezionamento.\nNel 1892 fu accolto come interno presso l'Istituto di Anatomia Patologica di Alessandro Lustig, microbiologo di origine triestina, per restarvi fino al 1895, anno in cui consegu\u00ec la laurea. In questo periodo Levi inizi\u00f2 a pubblicare i suoi primi lavori sperimentali: collaborando con Gino Galeotti, allievo di Lustig e suo caro amico, si occup\u00f2 della rigenerazione delle fibre muscolari e nervose; condusse inoltre uno studio sull'effetto dei sali sul tessuto renale.\nTra il 1897 e il 1898 fu assistente presso la Clinica di Malattie Nervose e Mentali diretta da Eugenio Tanzi a Firenze. Tuttavia l'attivit\u00e0 clinica non faceva per lui: alla corsia preferiva senz'altro il laboratorio. Infatti dopo un anno trascorso a Berlino presso il laboratorio dell'anatomista Oskar Hertwig, torn\u00f2 nel 1900 nel capoluogo toscano e lasci\u00f2 volentieri il manicomio per diventare assistente di Giulio Chiarugi presso l'istituto di anatomia umana, posto che mantenne per undici anni.\nQueste prime esperienze permisero al giovane Levi di focalizzare appieno i suoi interessi: istologia, anatomia e citologia. Inoltre decise di concentrarsi sul campo della ricerca che pi\u00f9 di tutti gli dar\u00e0 fama: la struttura e la funzione del tessuto nervoso. Osservazioni condotte su pi\u00f9 di settanta diverse specie animali lo portarono alla conclusione (la cosiddetta \u201cLegge di Levi\u201d) che la dimensione del pirenoforo (ovvero il corpo cellulare del neurone) \u00e8 proporzionale all'estensione dell'arborizzazione del suo assone e delle sue connessioni.\nCarriera accademica e scientifica.\nOttenuta nel 1902 la libera docenza, Levi ricevette un incarico presso la Stazione Zoologica di Napoli. Vincitore di cattedra, nel 1910 si stabil\u00ec a Sassari, dove lo segu\u00ec l'amico e allievo Tullio Terni, con cui port\u00f2 avanti studi istologici ed embriologici sulla struttura e l'origine dei mitocondri. Nel 1914 divenne Professore di Anatomia Umana Normale a Palermo. Nella parentesi palermitana, scoppiata la Prima guerra mondiale, si arruol\u00f2 come ufficiale medico volontario sul Carso. Nel 1919 gli fu affidata la cattedra di Anatomia Umana Normale all'Universit\u00e0 di Torino.\nSotto la sua guida l'istituto di Anatomia Umana raggiunse livelli scientifici di rilievo internazionale, riuscendo ad attrarre finanziamenti da parte della Fondazione Rockefeller e indirizzando numerosi allievi verso l'attivit\u00e0 di ricerca. \u00c8 da rilevare come per l'Istituto da lui diretto siano passati, fra l'altro, tre studenti che sarebbero stati insigniti del Premio Nobel: Salvador E. Luria, Rita Levi-Montalcini e Renato Dulbecco. I tre scienziati hanno spesso esaltato la figura di Levi come quella di un grande mentore, persona stimabile per la straordinaria abilit\u00e0 tecnica e scientifica, ma anche e soprattutto per il lato umano. Montalcini fu l'unica dei tre a proseguire la propria ricerca in campo neuroanatomico e a rimanere quindi legata al professore da un rapporto di collaborazione professionale, durato pi\u00f9 di trent'anni.\nGiuseppe Levi fu uno dei protagonisti del rinnovamento della biologia sperimentale italiana e internazionale. L'ambiente scientifico in cui crebbe risent\u00ec fortemente della tendenza, comune in quegli anni, a un approccio naturalista e fisiologico della medicina, volto soprattutto all'analisi istologica e citologica mediante l'uso di raffinate tecniche microscopiche. Egli, interessandosi in particolare allo studio dei meccanismi di crescita cellulare, fu in grado di farle sue ed affinarle: primo in Italia ad applicare la tecnica della coltura in vitro, utilizz\u00f2 anche altri metodi all'avanguardia quali la microdissezione e la microfotografia. Nonostante quindi la chiara influenza fisiologica, in ogni modo, da buon anatomista, continu\u00f2 sempre a difendere il valore della morfologia, cercando di conciliare, nella sua attivit\u00e0 di ricerca, lo studio della forma e quello delle funzioni.\nAntifascismo, leggi razziali e fuga all'estero.\nA partire dal 1922, quando ci fu la definitiva ascesa del fascismo in Italia, Levi non nascose le proprie posizioni di dissenso, manifestando simpatie e coltivando frequentazioni con personalit\u00e0 di opposizione politica al regime.\nRisale a quello stesso anno l'incontro con Carlo Rosselli, giunto nell'ateneo torinese per intraprendere un corso di studi in giurisprudenza. Tra il rivoluzionario antifascista e la famiglia Levi nacque un rapporto di amicizia, che si rafforzer\u00e0 durante l'esilio parigino di Mario Levi, il terzo dei cinque figli del professore, esponente della resistenza antifascista torinese.Ancora, nel dicembre del 1926, quando venne organizzata la fuga in Francia di Filippo Turati, Levi accett\u00f2 con entusiasmo di offrire il suo appartamento come nascondiglio per il parlamentare socialista.\nLevi, che era stato uno dei firmatari del cosiddetto Manifesto Croce, si trov\u00f2 in seria difficolt\u00e0 quando nell'anno accademico 1931-1932 il regime decise di imporre ai professori del Regno il giuramento di fedelt\u00e0 al fascismo. Dopo tanti affanni, egli decise comunque di firmare, cos\u00ec come del resto avevano fatto la quasi totalit\u00e0 dei docenti. Dietro questa scelta vi erano il forte attaccamento alla vita di laboratorio e la preoccupazione per il futuro accademico dei suoi studenti, soprattutto di quelli pi\u00f9 promettenti. \u00c8 intuendo questa sincera dedizione per il suo ruolo di ricercatore e di insegnante che gli studenti, appena saputa la decisione, accolsero la notizia con un fragoroso applauso. Il giuramento comunque non fren\u00f2 le manifestazioni di dissenso del professore, che anzi continu\u00f2 a far sentire la sua voce di oppositore in diverse occasioni pubbliche.\nNel marzo del 1934 Levi trascorse due settimane in carcere, nonostante il prestigio del suo nome nel campo della medicina, perch\u00e9 sospettato di aver contribuito alle attivit\u00e0 clandestine del figlio Mario e dell'allievo Sion Segre, colpevoli di aver tentato di introdurre dalla Svizzera materiali di propaganda antifascista. Speriment\u00f2 quindi sulla sua pelle l'efferatezza delle misure repressive della politica mussoliniana contro gli oppositori al regime.\nMa ancor pi\u00f9 ne fu colpito nel 1938, quando a seguito dell'applicazione delle Leggi Razziali, fu privato della cattedra e radiato dalle societ\u00e0 accademiche italiane di appartenenza. Riparato all'estero, prosegu\u00ec per due anni, dal 1939 al 1941, l'attivit\u00e0 di ricerca in Belgio, presso l'Universit\u00e0 di Liegi. Nel maggio del 1940, per\u00f2, l'invasione tedesca del Belgio lo spinse alla clandestinit\u00e0: vagando per la periferia della citt\u00e0 belga, trascorse un anno in povert\u00e0, perdendo i contatti con la famiglia in Italia, che ormai lo dava per disperso. A fine agosto riusc\u00ec finalmente a tornare in patria.\nRitorno in Italia.\nRitornato a Torino, attese ancora a ricerche sperimentali utilizzando l'improvvisato e semi-clandestino laboratorio casalingo allestito dalla sua allieva Rita Levi-Montalcini. I due furono per\u00f2 costretti a sospendere il loro lavoro a causa dei ripetuti bombardamenti che nel 1943 colpirono l'Italia del Nord. Il professore pass\u00f2 quindi altri mesi in clandestinit\u00e0, prima nei dintorni di Ivrea, poi nell'astigiano, finch\u00e9 il figlio Gino, informato di un'imminente retata nel luogo che nascondeva il padre, lo trasse in salvo e lo scort\u00f2 fino a Firenze, dove rimase fino al termine della guerra.\nNel 1945, dopo la liberazione dal fascismo, venne reintegrato nell'insegnamento e nelle societ\u00e0 accademiche di appartenenza. Nel 1947 il Consiglio Nazionale delle Ricerche gli affid\u00f2 la direzione del \"Centro di Studio sull'accrescimento e sulla senescenza degli organismi\". Tale centro produsse contributi importanti sullo studio del sistema nervoso nel periodo embrionale, con particolare riguardo per i rapporti fra la neurogenesi e la formazione degli organi periferici nell'embrione: una linea di ricerca che derivava dalle sperimentazioni condotte dall'allieva Rita Levi-Montalcini, da sola e in collaborazione con il professore.\nLevi avvi\u00f2 inoltre un laboratorio di biologia cellulare a San Paolo in Brasile e continu\u00f2 a dimostrare una completa dedizione verso il suo lavoro, partecipando in tutto il mondo a numerosi congressi, nonostante, ottantacinquenne, avesse subito l'amputazione della gamba sinistra per problemi circolatori.\nAlle elezioni del 1948 si candid\u00f2 deputato con il Fronte Democratico Popolare: ottenne 17.007 voti e non fu eletto. Ammalatosi di cancro allo stomaco mor\u00ec a Torino nel 1965, all'et\u00e0 di 92 anni. \u00c8 sepolto nel Cimitero monumentale di Torino. \nOnorificenze.\nFu socio dell'Accademia dei Lincei e dell'Accademia Nazionale delle Scienze detta dei XL, oltre che di altre Istituzioni scientifiche estere quali la National Academy of Sciences of the USA, la Acad\u00e9mie royale des Sciences, des Lettres et des Beaux-Arts de Belgique e la Deutsche Akademie der Naturforscher Leopoldina.\nRicevette vari importanti riconoscimenti, tra i quali il Premio Reale dell'Accademia dei Lincei nel 1923, la Medaglia d'oro dei benemeriti della scuola, della cultura e dell'arte e le lauree honoris causa delle Universit\u00e0 di Liegi, di Montevideo e di Santiago del Cile.\nCuriosit\u00e0.\nSposato nel 1901 con Lidia Tanzi, di famiglia non ebrea, studentessa in medicina e nipote del neuropsichiatra dell'Istituto superiore di Firenze, fu padre di cinque figli, Paola (prima moglie di Adriano Olivetti), Alberto, Mario, Gino e Natalia, scrittrice italiana meglio nota come Natalia Ginzburg.\nSar\u00e0 proprio lei a consegnarcene un indimenticabile ritratto privato, tratteggiato con quella levit\u00e0 di tocco e unicit\u00e0 di linguaggio che contraddistinguono il suo capolavoro, \"Lessico famigliare\", edito nel 1963. Non si tratta di un'apologia, nonostante il vincolo dell'affetto filiale inevitabilmente agisca: le pagine mettono infatti in luce il carattere burbero del padre, la sua severit\u00e0 di giudizio e il suo dispotismo testardo e collerico, pronto a manifestarsi in qualsiasi occasione.\nEbbe, come allievo prima, amico e collaboratore poi, Tullio Terni che, allontanato anche lui dall'insegnamento universitario per motivi razziali, caduto il fascismo fu al centro di un infelice caso di epurazione che lo condusse ad un polemico suicidio nel primo Anniversario della liberazione. Levi ne fu indubbiamente provato, anche perch\u00e9 fu proprio lui, in quanto membro del comitato di valutazione, a dover procedere nei confronti di Terni cos\u00ec come verso tutti gli altri professori che avevano simpatizzato col fascismo."}
{"id": "1117515", "revid": "116441005", "url": "https://it.wikipedia.org/wiki?curid=1117515", "title": "La duchessa di Amalfi", "text": "La Duchessa di Amalfi (titolo originale inglese: \"The Tragedy of the Dutchesse of Malfy\") \u00e8 una tragedia del drammaturgo inglese John Webster (1580 circa \u2013 1634 circa), rappresentata nel 1614 nel \"Blackfriars Theatre\" e pubblicata nel 1623.\nBasi storiche.\nLa tragedia prende spunto da un fatto storico accaduto ad Amalfi ai primi del XVI secolo riguardante Giovanna d'Aragona, figlia dello sfortunato Enrico d'Aragona a sua volta figlio naturale del re di Napoli Ferrante I. Giovanna nel 1497 aveva sposato il duca d'Amalfi don Alfonso Piccolomini Todeschini, di cui rimase per\u00f2 vedova poco dopo il matrimonio. \nL'aiuto nell'amministrazione dei suoi beni, prestatole dal maggiordomo di corte, il patrizio napoletano Antonio Beccadelli di Bologna, si trasform\u00f2 in un legame affettivo: i due si sposarono clandestinamente ed ebbero due figli. La notizia del matrimonio venne tuttavia conosciuta dal fratello di Giovanna, il cardinale Luigi d'Aragona, il quale, disapprovando il legame per motivi di rango sociale, si ritiene abbia fatto uccidere la sorella, i suoi tre figli, e lo sposo morganatico che era riuscito a espatriare nel Ducato di Milano. Nel 1510, al momento dei tragici eventi, l'unico fratello vivente di Giovanna era il cardinale Luigi: l'altro fratello Carlo, marchese di Gerace, nato dopo la morte del padre, era deceduto nel 1501.\nLa vicenda della sventurata duchessa d'Amalfi era stata narrata da Matteo Bandello (\"Novelle\", Novella XXVI, \"Il signor Antonio Bologna sposa la duchessa di Malfi e tutti dui sono ammazzati\"). Webster l'aveva tuttavia conosciuta attraverso \"Il Palazzo del piacere\" (titolo originale \"The Palace of Pleasure\"), di William Painter.\nTrama.\nL'azione si svolge nei primi anni dei XVI secolo ad Amalfi, Roma e Milano.\nFerdinando, duca di Calabria, e il fratello cardinale non vogliono che la loro sorella duchessa d'Amalfi, vedova, passi a nuove nozze perch\u00e9 \u2014 come sar\u00e0 spiegato alla fine \u2014 sono gli unici eredi delle sue ricchezze; inoltre il duca nutre per la sorella una morbosa gelosia. La sorella, tuttavia, ama Antonio, il maggiordomo di corte, e lo sposa in segreto.\nI fratelli, che vivono a Roma, apprendono la notizia del matrimonio della duchessa e della nascita di un erede, da Daniele Bosola, sovrintendente ad Amalfi alle scuderie della duchessa e spia di Ferdinando. Irato, il duca dapprima vorrebbe far uccidere la sorella, poi decide di rimandare il delitto per conoscere il nome del marito: si reca ad Amalfi, insulta la sorella e le dona un pugnale perch\u00e9 si uccida. La duchessa decide di fuggire col marito ad Ancona. Si era confidata tuttavia ingenuamente con la spia Bosola, rivelandogli che Antonio \u00e8 suo marito; grazie alla delazione di Bosola la duchessa e il marito sono raggiunti a Loreto, e mentre Antonio riesce a mettersi in salvo dirigendosi verso Milano, la duchessa viene catturata, per ordine dei fratelli, e rinchiusa in una cella del castello dove Bosola la strangola.\nDopo il delitto, il duca impazzisce. Bosola, incaricato dal cardinale di uccidere Antonio, si reca a Milano; tormentato dal rimorso, per riabilitarsi decide di salvare la vita ad Antonio, ma per un errore uccide proprio colui che voleva salvare. Disperato e furioso Bosola allora uccide il cardinale; viene a sua volta pugnalato dal duca, che tuttavia riesce a uccidere prima di morire egli stesso per le ferite."}
{"id": "1117518", "revid": "1501558", "url": "https://it.wikipedia.org/wiki?curid=1117518", "title": "Nazionale di calcio a 5 dell'Italia", "text": "La nazionale di calcio a 5 dell'Italia \u00e8, in senso generale, una qualsiasi delle selezioni nazionali di Calcio a 5 della FIGC che rappresentano l'Italia a livello internazionale ufficiale; pi\u00f9 diffusamente, sebbene impropriamente, ne indica la selezione maggiore maschile, il cui nome ufficiale \u00e8 altres\u00ec Nazionale A.\nQuest'ultima \u00e8 considerata come una delle migliori squadre nazionali d'Europa e del mondo: in data febbraio 2020, occupa l'8\u00ba posto del ranking mondiale.\nNella sua relativamente breve storia (il primo incontro ufficiale risale al 1984), l'Italia maschile ha vinto due campionati europei nel 2003 e nel 2014 e in altre due occasioni si \u00e8 classificata al terzo posto di tale torneo (1999 e 2005); vanta inoltre il 2\u00ba posto al campionato mondiale 2004 nonch\u00e9 due terzi posti nel 2008 e nel 2012.\nStoria della nazionale.\nTrombetta e la vittoria sul Brasile.\nLa storia della nazionale inizia il 10 novembre 1984, quando ad Hengelhoef, frazioncina della citt\u00e0 belga di Houthalen-Helchteren, l'Italia batte 4-0 i nella sua prima gara ufficiale. Ma in realt\u00e0 la FIC (Federazione Italiana Calcetto) comincia a muovere i primi passi nel dicembre del 1980 quando si svolsero a Roma i primi incontri. Allora il calcio a 5 era dominato dai circoli romani, dai quali, allora, venivano selezionati tutti i giocatori della nazionale. Il capitano era Marco Franco, del Circolo Belle Arti di Roma, uno dei pi\u00f9 forti attaccanti di quel tempo.\nDa questo circolo tennistico nel centro di Roma provenivano anche Gianfranco Tosoni, Massimo Franco, Marco Bornigia, Federico Filippini. Dal Tennis Club Parioli proveniva Giampiero Forte. Dal Tennis Eur proveniva Luca Bergamini, riconosciuto come uno dei migliori portieri a quel tempo. Una nazionale tipo di allora era composta: portieri Luca Bergamini e Marco Bornigia; ultimi Gianfranco Tosoni; esterni Giampiero Forte, Federico Filippini, Massimo Franco, Alfredo Filippini; pivot Marco Franco, Roberto Giontella. Le prime partite internazionali si giocarono al Palazzetto dello Sport di Roma contro Brasile, Paesi Bassi, Belgio. Cominciarono, poi, ad inserirsi le esperienze della Spagna e di altri Paesi europei.\nE sorse il problema di unificare i regolamenti, le dimensioni dei campi e delle porte, ed il tipo di pallone da utilizzare. Alla guida della squadra azzurra c'\u00e8 Enzo Trombetta che rimane in sella alla selezione fino al 12 gennaio 1989 quando porta la squadra azzurra al sesto posto del mondiale olandese vinto dal Brasile. Tra i capolavori di quella giovane nazionale spicca la vittoria proprio sul Brasile per 2-1 a Budapest il 18 novembre 1986, che al 2006 rimane l'unica vittoria azzurra contro i verdeoro.\nI due brevi interludi.\nSono dapprima l'ex calciatore professionista Carlo Facchin e poi il suo collega Vasco Tagliavini a guidare la nazionale alla ricerca della decisiva affermazione in campo internazionale. Il primo perde l'unica delle nove gare da tecnico all'esordio contro la Spagna per 2-1 ad Ostia il 7 maggio 1990. Tagliavini invece si qualifica per il mondiale di Hong Kong del 1992; la squadra azzurra viene eliminata al primo turno ottenendo l'undicesimo posto finale.\nIl ritorno di Facchin e le prime vittorie.\nLe redini della squadra nazionale vengono nuovamente affidate a Facchin a cui si chiede in generale un rilancio dell'attivit\u00e0 della nazionale, ed il tecnico dopo l'inizio balbettante nel 1994 vince il Mundialito a Milano e l'anno dopo manca il bis, sconfitto in finale a Rio de Janeiro dal Brasile, ma vince il \"Quattro Nazioni\" a Genk ed ottiene la qualificazione al mondiale spagnolo dell'anno dopo.\nFacchin termina la sua avventura in azzurro con i due appuntamenti cruciali ovvero il Mondiale e l'Europeo sperimentale giocati entrambi nel 1996 in Spagna. All'Europeo \u00e8 quarta battuta nella finalina dal Belgio, al Mondiale arriva quinta battuta nel secondo girone da Spagna e Russia poi seconde e terze rispettivamente.\nL'era Nuccorini.\nNel 1997 Fabrizio Tonelli da poco eletto presidente della Divisione Calcio a 5, chiama alla successione di Facchin il trentatreenne tecnico Alessandro Nuccorini gi\u00e0 plurivittorioso con le squadre di club. Nuccorini cerca di portare in nazionale la sua volont\u00e0 di imporre il proprio gioco sull'avversario ed ottiene subito i primi risultati con il bronzo agli europei di Granada del 1999. L'entusiasmo viene subito smorzato dalla mancata qualificazione ai Mondiali del 2000 programmati in Guatemala, dopo il pareggio in Portogallo per 3-3. A questa si aggiunge il quarto posto degli europei russi del 2001 dove l'Italia ammazza il proprio girone battendo anche i padroni di casa e campioni uscenti, per poi cedere ai rigori all'Ucraina.\nNuccorini ha comunque una possibilit\u00e0 non indifferente di regalare all'Italia il primo vero grande risultato: nel 2003 sono Caserta ed Aversa ad ospitare gli Europei e gli azzurri non falliscono sospinti da un calorosissimo pubblico che supera le ottomila unit\u00e0 in occasione della vittoria nella finale contro l'Ucraina per 1-0 con rete su punizione di Vin\u00edcius Bacaro. L'Italia oramai giunta tra le vere grandi squadre nazionali si prende il lusso di giocare anche il Mondiale di Taiwan a livelli altissimi, battendo nei gironi di qualificazione la Spagna ed eliminando in semifinale l'Argentina. La finale per\u00f2 \u00e8 ad appannaggio degli spagnoli che battono gli azzurri per 2-1. L'Italia comunque ottiene il miglior risultato di sempre ai mondiali.\nAgli Europei di Ostrava la squadra di Nuccorini campione in carica si ferma in semifinale superata dalla Russia e chiude terza battendo l'. Due anni pi\u00f9 tardi la squadra viene sconfitta in finale dalla Spagna per 3-1, lasciando agli iberici il titolo di campione d'Europa.\nPer la Coppa del Mondo 2008, ospitata dal Brasile, Nuccorini convoca una rosa composta interamente da calciatori nati in Brasile, cosa che fa infuriare la FIFA. Nonostante ci\u00f2 la nazionale si piazza al terzo posto ai danni della per 2 a 1, dopo essere stata sconfitta in semifinale dalla con un autogol di Adriano Foglia nel secondo tempo supplementare.\nIl 12 febbraio 2009 si dimette da commissario tecnico della Nazionale italiana di calcio a 5 per allenare in seconda il . Al suo posto, il 4 marzo, viene chiamato Roberto Menichelli. Sulla gestione Nuccorini, ricca di soddisfazioni, cala per\u00f2 l'ombra finale dell'affare Corsini: il giocatore denuncia il suo rientro forzato in Italia dal ritiro pre-mondiale in Brasile 2008 per seri problemi di salute, quando in realt\u00e0 stava pi\u00f9 che bene. Per il pasticcio vengono squalificati Nuccorini fino a maggio 2011, ed il medico sociale Sacco fino al luglio 2010\nMenichelli e la vittoria degli Europei.\nNel 2012 l'Italia conquista due medaglie di bronzo nel giro di nove mesi. Ottiene la prima agli Europei disputati in Croazia dove la Nazionale, dopo aver perso in semifinale contro la , vince la finalina ai danni dei padroni di casa. La seconda la conquist\u00f2 ai campionati mondiali in Thailandia battendo nella finale per il terzo posto la , con una squadra composta da met\u00e0 italiani e met\u00e0 oriundi. Sempre al mondiale del 2012 la Nazionale compie una straordinaria rimonta nei quarti di finale contro il , da 0-3 a 4-3, ma perde in semifinale contro la ; in quell'occasione vengono premiati anche Stefano Mammarella come miglior portiere e Rodolfo Fortino con la scarpa d'argento.\nL'8 febbraio del 2014 l'Italia si laurea Campione d'Europa per la seconda volta battendo in finale la Russia con il risultato di 3-1. La partita \u00e8 stata giocata allo SportPaleis di Anversa di fronte a 11558 spettatori. A portare in vantaggio l'Italia \u00e8 il capitano Gabriel Lima; pareggia poi il russo \u00c9der Lima ma la Nazionale allunga di nuovo con Murilo Ferreira e Daniel Giasson, che fissano il risultato sul definitivo 3-1.. Dopo la vittoria agli europei, nell'ottobre 2014 la nazionale partecipa alla Continental Cup organizzata in Kuwait, dove viene eliminata in semifinale ai rigori dalla .\nOrganico.\nRosa attuale.\n\"Convocati per la fase finale dell'UEFA Futsal Championship 2022\"\nRecord individuali.\nTabelle aggiornate al 28 gennaio 2022.\nCapitani storici.\nQuesto elenco comprende i calciatori che per un determinato periodo hanno vestito stabilmente la fascia di capitano.\nLista dei commissari tecnici.\n\"Aggiornato al 28.01.2022\""}
{"id": "1117520", "revid": "287204", "url": "https://it.wikipedia.org/wiki?curid=1117520", "title": "Adorazione dei Magi (Botticelli Uffizi)", "text": "L'Adorazione dei Magi \u00e8 un dipinto a tempera su tavola (111x134 cm) di Sandro Botticelli, databile al 1475 circa e conservato nella Galleria degli Uffizi a Firenze.\nStoria.\nIl dipinto fu commissionato da Gaspare di Zanobi del Lama, sensale dell'Arte del Cambio fiorentina e cortigiano della famiglia dei Medici, per la sua cappella funebre in Santa Maria Novella. Essendo un banchiere, la sua attivit\u00e0 di intermediazione finanziaria che ricavava denaro dal denaro era vista in maniera non troppo onorevole all'epoca, poich\u00e9 letta secondo la mentalit\u00e0 medievale che la bollava come peccato di usura. Per questo i banchieri assolvevano ai loro sensi di colpa dedicando una parte dei loro guadagni ad opere di bene e a commissioni artistiche dedicate ai loro santi protettori, che riequilibrassero il loro \"debito\" con la societ\u00e0. Anche Gaspare del Lama sent\u00ec questa necessit\u00e0, investendo nella realizzazione di una propria cappella funeraria in Santa Maria Novella, che venne dedicata all'Epifania. Per l'altare maggiore commission\u00f2 appunto un\"Adorazione dei Magi\" a Sandro Botticelli, che all'epoca era un giovane pittore protetto dai Medici.\nLa celebrazione della famiglia protettrice sia del committente che dell'artista si manifest\u00f2 in una serie di ritratti che popolano la scena. Originariamente la pala era coronata da una lunetta con l\"Adorazione del Bambino\", oggi spostata sopra il portale centrale della chiesa.\nIl patronato della cappella pass\u00f2 nel 1556 ai Fedini e poi verso il 1570 a Flavio Mondragone, istruttore di Francesco I de' Medici. Il Mondragone fece trasportare il dipinto nel proprio palazzo. L'esilio di Flavio, accusato di tradimento dallo stesso Francesco, comport\u00f2 una confisca dei suoi beni, tra cui doveva trovarsi anche il dipinto botticelliano che fin\u00ec nelle raccolte granducali.\nDescrizione e stile.\nComposizione.\nSandro Botticelli introdusse con quest'opera una grande novit\u00e0 a livello formale nel frequentatissimo tema dell\"Adorazione\", ossia la visione frontale della scena, con le figure sacre al centro e gli altri personaggi disposti prospetticamente ai lati; prima di questa infatti, si usava svolgere la scena in maniera orizzontale, con la Sacra Famiglia a un'estremit\u00e0 e i Magi col proprio seguito che procedevano verso di essa dispiegandosi essenzialmente sul primo piano in una sorta di corteo, uno dietro l'altro, ricordando l'annuale rievocazione della cavalcata dei Magi, una rappresentazione sacra che si teneva per le vie fiorentine. Il prototipo potrebbe essere stata una scena della predella dell\"Annunciazione\" di Beato Angelico, ma nessuno aveva mai usato questo schema su una pala di grandi dimensioni.\nIl nuovo schema introdotto da Botticelli venne ripreso abbastanza fedelmente da Filippino Lippi (\"Adorazione dei Magi\" degli Uffizi) e da Leonardo da Vinci (un'altra \"Adorazione\" sempre agli Uffizi).\nAl centro, in posizione ingegnosamente rialzata, si trova la capanna diroccata della nativit\u00e0, composta da una roccia, un tetto ligneo retto da alcuni tronchi issati e da una parete a angolo in rovina, richiamo all'antichit\u00e0 perduta ribadito anche dagli edifici crollati a sinistra. La Vergine col Bambino, vegliata da dietro da san Giuseppe, viene a trovarsi al vertice di un triangolo ideale a cui mirano le linee prospettiche delle quinte laterali e lo scalare dei personaggi disposti. Dal vertice di questo triangolo un moto ascensionale sposta l'occhio dello spettatore verso l'altro, tramite la figura di Giuseppe, fino alla luce divina che spiove dall'alto. Un pavone, appollaiato a destra, simboleggia l'immortalit\u00e0, poich\u00e9 fin dall'antichit\u00e0 le sue carni erano ritenute immarcescibili.\nPersonaggi.\nI tre Magi, che come al solito rappresentano le tre et\u00e0 dell'uomo (giovent\u00f9, maturit\u00e0 e anzianit\u00e0) si trovano in posizione centrale. Quello pi\u00f9 anziano \u00e8 inginocchiato in adorazione del Bambino ed ha gi\u00e0 deposto il suo dono ai piedi della Vergine, mentre il secondo e il terzo attendono il loro turno davanti, di spalle, con i loro preziosi doni ancora in mano, mentre le corone sono gi\u00e0 state deposte (una si vede davanti a quello vestito di bianco).\nIn queste tre figure sono ritratti rispettivamente Cosimo de' Medici e i suoi figli Piero il Gottoso (col mantello rosso foderato d'ermellino) e Giovanni. La loro posizione davanti alla Vergine \u00e8 rigidamente dinastica. Dietro di loro infatti si trova Lorenzo de' Medici, figlio di Piero, con una lunga veste bianca e una berretta come cappello, a cui fa da contraltare, sul lato opposto in posizione simmetrica, suo fratello minore Giuliano (che per\u00ec pochi anni dopo nella Congiura dei Pazzi), ritratto col vestito corto nero e rosso bordato d'oro in un'espressione pensosa. Trattandosi di una rappresentazione di discendenza, poco importa che gi\u00e0 i tre personaggi che formano i Magi fossero morti almeno al 1473, n\u00e9 \u00e8 rilevante la mancanza di somiglianza degli effigiati, molto pi\u00f9 idealizzati nella solennit\u00e0 dell'episodio. La mancanza di somiglianza ha generato anche dispute identificative: alcuni ad esempio indicano l'uomo in primo piano a sinistra, con la veste bianca corta, come Lorenzo o Giuliano; quest'ultimo sarebbe riportato in un disegno preparatorio conservato oggi al museo di Lilla, dove il giovane \u00e8 raffigurato con la spada e vicino ad un cavallo in ricordo della giostra da lui vinta nel 1475. Il dipinto costituisce quindi un'eccezionale giustificazione, sia in termini filosofici sia religiosi, del principato mediceo a Firenze.\nIl committente si trova in posizione defilata nel gruppo di destra, vestito di azzurro con capelli bianchi corti. All'estrema destra il giovane in primo piano che guarda verso lo spettatore, con un ampio mantello arancione, sarebbe un autoritratto dello stesso Botticelli. Accanto al cavaliere di sinistra si troverebbero Agnolo Poliziano, che gli cinge le spalle amichevolmente, e Giovanni Pico della Mirandola, che indica il gruppo sacro; il giovane in secondo piano a sinistra che guarda verso lo spettatore sarebbe un famigliare di Gaspare del Lama, mentre nel gruppo di destra si troverebbero alcuni alleati di casa Medici: Filippo Strozzi, Lorenzo Tornabuoni (col cappello con la piuma) e, con il volto barbuto, Giovanni Argiropulo, il letterato greco venuto da Costantinopoli.\nIl segno \u00e8 sciolto e vigoroso, dimostrando la raggiunta maturit\u00e0 dei mezzi espressivi dell'artista, il tono dei personaggi \u00e8 fiero e al tempo stesso malinconico, che d\u00e0 all'insieme l'aspetto di meditazione fiabesca tipica della sua migliore produzione. L'ambientazione \u00e8 caratterizzata dai toni atmosferici: la luce dorata del crepuscolo, che lega tra loro i vari elementi, riesce a dare l'impressione della circolazione dell'aria.\nSfondo.\nLe rovine alludono a un episodio della \"Legenda Aurea\" di Cristo, secondo cui l'imperatore Augusto, che si vantava di aver pacificato il mondo, incontr\u00f2 un giorno una Sibilla che gli predisse l'arrivo di un nuovo re, che sarebbe riuscito a superarlo e ad avere un potere ben pi\u00f9 grande del suo. Essi perci\u00f2 rappresentano simbolicamente il mondo antico e il paganesimo in declino, mentre la cristianit\u00e0 raffigurata nella scena della Nativit\u00e0 si trova in primo piano perch\u00e9 essa costituisce il presente ed il futuro del mondo."}
{"id": "1117523", "revid": "767487", "url": "https://it.wikipedia.org/wiki?curid=1117523", "title": "Urocordylus", "text": "L\u2019urocordilo (Urocordylus wandesfordii) \u00e8 un anfibio estinto, appartenente ai nectridei. Visse nel Carbonifero superiore (circa 318 - 314 milioni di anni fa) e i suoi resti fossili sono stati ritrovati in Irlanda. \nAspetto.\nI fossili di questo animale, lungo circa 15-20 centimetri, fanno supporre che la forma e le dimensioni fossero simili a quelle di un'odierna salamandra dal corpo sottile e allungato e dalla coda allungatissima. Quest'ultima, in particolare, era una caratteristica fondamentale di \"Urocordylus\" e delle forme a esso simili: era lunga quasi tre volte il corpo e fortemente appiattita lateralmente, grazie alla presenza di archi emali molto sviluppati al di sotto delle vertebre e di archi neurali sopra di esse, pi\u00f9 o meno di egual misura. Il corpo era dotato di sole 19 vertebre, mentre le zampe erano piuttosto corte ma non minuscole. Al contrario degli altri nectridei, \"Urocordylus\" possedeva ancora cinque dita nelle mani. L'ischio e il pube non erano connessi saldamente fra loro, mentre il femore era robusto e tibia e fibula erano lunghe circa due terzi del femore. \nIl cranio di \"Urocordylus\" non \u00e8 ben conosciuto, ma doveva essere piuttosto corto e le orbite si trovavano a met\u00e0 della sua lunghezza. Le ossa delle guance erano poco unite a quelle della scatola cranica, e l'orbita non sembrava estendersi fino a raggiungere l'osso mascellare. Curiosamente, nonostante le probabili abitudini acquatiche di \"Urocordylus\", non erano presenti i tipici solchi cranici della linea laterale.\nClassificazione.\n\"Urocordylus wandesfordii\" venne descritto per la prima volta nel 1866 da Wright e Huxley, sulla base di fossili ritrovati nella zona di Jarrow in Irlanda e risalenti al Carbonifero superiore. \"Urocordylus\" \u00e8 il genere eponimo degli urocordilidi, un gruppo di anfibi nectridei dalla coda eccezionalmente allungata, dalle chiare abitudini acquatiche. Di questa famiglia fanno parte anche l'americano \"Ptyonius\" e l'europeo \"Sauropleura\". Al genere \"Urocordylus\" \u00e8 stata attribuita a volte anche la specie \"U. scalaris\" della Repubblica Ceca, pi\u00f9 recente di qualche milione di anni, ma che solitamente \u00e8 considerata appartenere al genere \"Sauropleura\".\nPaleobiologia.\nProbabilmente l'urocordilo era un eccellente nuotatore e passava pochissimo tempo sulle terre emerse: nuotava per mezzo dei movimenti ondulatori del corpo e della lunga coda appiattita, principale mezzo di propulsione. Le corte zampe servivano probabilmente a orientare l'animale attraverso le paludi del Carbonifero. Le sue prede dovevano essere minuscoli pesci e artropodi primitivi. Non \u00e8 chiaro a cosa servisse il cranio altamente cinetico di \"Urocordylus\" e dei generi affini; forse l'alta mobilit\u00e0 delle fauci permetteva all'animale di trafiggere con pi\u00f9 efficacia le prede di cui si nutriva (Carroll et al., 1998)."}
{"id": "1117524", "revid": "1428919", "url": "https://it.wikipedia.org/wiki?curid=1117524", "title": "Robert Hayward Barlow", "text": "Nato a Leavenworth, nel Kansas, Barlow fu grande amico di scrittori quali H. P. Lovecraft e Robert E. Howard sin da quando era un ragazzino di tredici anni. Collaboratore di Lovecraft in diversi racconti, ne divenne l'esecutore testamentario alla sua morte.\nMor\u00ec suicida ad Azcapotzalco, in Messico, il 2 gennaio 1951, a causa di un'overdose da barbiturici."}
{"id": "1117526", "revid": "484362", "url": "https://it.wikipedia.org/wiki?curid=1117526", "title": "Limnoscelis paludis", "text": "Limnoscelis (il cui nome significa \"piede di palude\") \u00e8 genere estinto di anfibio (\"sensu lato\") reptiliomorpho, appartenente ai diadectomorphi (una famiglia di anfibi simili a rettili), vissuto nel Permiano inferiore, circa 280 milioni di anni fa (Artinskiano), in Nordamerica. Il genere contiene due specie: \"L. paludis\", la specie tipo e \"L. dynatis\".\nDescrizione.\nIl \"Limnoscelis\" \u00e8 un reptiliomorpho di grandi dimensioni con circa 1,50 metro di lunghezza totale. La fisionomia dell'animale era molto simile a quella degli odierni varani. Tuttavia al contrario della maggior parte dei diadectomorphi, sembra che il \"Limnoscelis\" fosse carnivoro. Anche se lo scheletro postcranico \u00e8 molto simile a quello dei primi grandi rettili come pelicosauri e pareiasauridae, l'animale non possedeva artigli e le ossa della caviglia erano fuse come negli reptiliomorphi.\nClassificazione.\nIn passato il \"Limoscelis\" era considerato un rettile molto primitivo e antico, nel gruppo dei cotilosauri. Tuttavia in seguito l'animale \u00e8 stato classificato come un anfibio con caratteristiche rettiliane. Oggi il \"Limnoscelis\" appartiene a un gruppo di animali affini ai rettili, i Reptiliomorpha, che includono anche l'erbivoro \"Diadectes\".\nPaleobiologia.\nLungo circa un metro e ottanta, il \"Limnoscelis\" assomigliava forse a un varano particolarmente robusto, con una lunga coda, un cranio compatto dalla forma vagamente triangolare e dotato di lunghi denti aguzzi. Molto probabilmente le sue prede preferite erano i piccoli vertebrati terrestri o con molta probabilit\u00e0 anche pesci e anfibi acquatici. Sebbene il suo scheletro postcranico sia molto simile a quello dei primi grandi rettili come pelicosauri e pareiasauridae, gli arti dell'animale non avevano artigli, e le ossa delle caviglia erano fuse come negli altri reptiliomorphi. Ci\u00f2 impediva all'animale di camminare efficacemente sulla terraferma, mentre le sue dita che dovevano essere simili a ventose erano ottime per rimanere fermo e stazionario, indicando che il \"Limnoscelis\" cacciasse principalmente prede lente stando fermo immobile acquattato in attesa che la preda gli passasse davanti.\nNella cultura di massa.\nUn eccezionale esemplare fossile di \"Limnoscelis paludis\" proveniente dai terreni permiani del Texas \u00e8 conservato al Museo di Storia Naturale di Milano."}
{"id": "1117528", "revid": "729019", "url": "https://it.wikipedia.org/wiki?curid=1117528", "title": "Caproni Ca.331", "text": "Il Caproni Ca.331 \"Raffica\" \u00e8 stato un aereo da ricognizione a 4 posti e bombardiere leggero (versione Ca.331A) sviluppato dall'azienda aeronautica italiana Caproni nei primi anni quaranta e rimasto allo stadio di prototipo.\nStoria del progetto.\nIl Ca.331 vol\u00f2 per la prima volta il 3 agosto del 1940. Nella primavera del 1941, il prototipo venne testato ufficialmente dalla Regia Aeronautica e mostr\u00f2 subito buone capacit\u00e0 sia di volo sia di combattimento. Tuttavia, la Regia Aeronautica si espresse a sfavore della sua produzione di massa, in quanto \"l'aereo ha una costruzione inusuale\". Il giudizio era fondamentalmente viziato dal fatto che l'apparecchio era costruito, in molte parti, in duralluminio, materiale molto scarso in Italia e che doveva essere importato dalla Germania. Oltre a questo problema \"autarchico\" (che rallent\u00f2 lo sviluppo tecnologico della Regia Aeronautica) influ\u00ec negativamente anche il tipo di motore scelto. Infatti la Caproni preferiva i propulsori Isotta Fraschini (azienda controllata dal gruppo Caproni), motori in linea raffreddati ad aria con ridotta resistenza aerodinamica dovuta all'assenza del radiatore e anche meno soggetti a danni in combattimento rispetto a quelli raffreddati ad acqua. Buoni sulla carta, questi motori erano per\u00f2 poco affidabili soprattutto a causa del surriscaldamento eccessivo dei cilindri posteriori, dovuto al flusso d'aria di raffreddamento insufficiente rispetto alla potenza complessiva del motore. Per l'incapacit\u00e0 intrinseca di sviluppare grandi potenze (il semplice flusso d'aria consentiva un buon raffreddamento solo per potenze fino a 500/600 cavalli) questo tipo di motori era stato relegato da tutte le aeronautiche all'impiego su aerei non di prima linea (soprattutto aerei da addestramento e collegamento) dove la richiesta di basse potenze unita ai vantaggi in termini di economicit\u00e0 e semplicit\u00e0 di realizzazione e di manutenzione erano requisiti fondamentali.\nIl problema della motorizzazione rimase cos\u00ec il principale difetto di questo, per altri versi ottimo progetto, un tallone d'Achille peraltro comune a molti apparecchi della Regia Aeronautica fino all'adozione di motori in linea tedeschi.\nL'aeroplano venne in seguito provato dalla Luftwaffe che lo test\u00f2 presso il suo centro esperienze di Rechlin. La Luftwaffe ne certific\u00f2 le ottime qualit\u00e0 tanto che pianific\u00f2 di ordinarne diversi esemplari di una versione da addestramento al combattimento con doppi comandi (versione Ca.331G), ma l'ordine non fu poi inoltrato.\nIl secondo prototipo, il MM.428, era un caccia notturno che venne poi designato con il codice Ca.331B. All'inizio dell'offensiva alleata nel 1942, la Regia Aeronautica pianific\u00f2 di ordinarne 1000 esemplari ma, anche in questo caso, l'ordine rimase solo sulla carta e solo un nuovo prototipo venne costruito.\nIl primo prototipo del Ca.331B venne testato con l'armamento completo nell'agosto del 1943. L'aereo venne progettato anche per essere prodotto nella versione cacciabombardiere. A tal fine venne realizzato un alloggiamento per le bombe in grado di trasportare fino a 1000\u00a0kg di carico bellico. Una seconda opzione era la versione Ca.331B, con 500\u00a0kg di bombe ed un carico supplementare di carburante di 616 l.\nVa anche aggiunto che l'aereo, nella sua configurazione originale con motori Isotta Fraschini Delta, era un po' lento per i compiti di caccia intercettore e, cosa che destava ancor pi\u00f9 perplessit\u00e0, era lento come tempo di salita e aveva una tangenza massima operativa non sempre adeguata per poter contrastare i bombardieri americani ed appena sufficiente per quelli britannici: era questo un altro dei difetti di questo tipo di motori, pi\u00f9 adatti alle quote medio-basse dove l'aria non troppo rarefatta garantiva il raffreddamento. Inoltre, anche se l'armamento previsto era adeguato (grazie soprattutto alla prevista installazione di cannoni da 20\u00a0mm, il prototipo per\u00f2 montava 5 mitragliatrici Breda Safat in caccia, invece dei 5 Ikaria MG FF da 20 mm o dei 4 MG 151, sempre da 20mm previsti in sede di progetto), non era ancora prevista l'installazione di un radar (l'Arghetto/Lepre non era ancora disponibile all'8 settembre e non si pens\u00f2 di ripiegare sul Liechtenstein tedesco, che peraltro la Luftwaffe esportava con estrema parsimonia). La mancanza di radar unita alle scarse doti di arrampicatore non ne avrebbero di certo fatto un caccia notturno eccezionale, mentre invece vi erano ottime probabilit\u00e0 di riuscita per impieghi come bombardiere leggero, caccia-bombardiere diurno-notturno eventualmente anche in funzione antinave, e ricognitore (versioni Ca.360 e Ca.365).\nTutti questi problemi si sarebbero in buona parte risolti con una motorizzazione pi\u00f9 potente (versione Ca.370), tanto che si pens\u00f2 di installare un altro motore raffreddato ad aria di progettazione Isotta Fraschini (Isotta Fraschini Zeta R.C.24/60 da 1250\u00a0CV con 24 cilindri a X, ottenuto unendo due motori 12 cilindri a V), che per\u00f2 non era ancora a punto alla data dell'armistizio ancora una volta per problemi di raffreddamento.\nVenne anche progettata una versione d'assalto (Ca.375), con cannoncini da 37\u00a0mm e motori Fiat RA.1050 RC 58I Tifone (ossia la versione costruita su licenza del motore tedesco Daimler-Benz DB 605 A-1). La velocit\u00e0 massima del progetto di questo apparecchio era prevista in 644\u00a0km/h (finalmente degna di un buon caccia del 1943), ma i radiatori avrebbero comunque aumentato la vulnerabilit\u00e0 dell'aereo nelle missioni di appoggio tattico, impiego per il quale sarebbero stati preferibili i motori radiali. Al momento della capitolazione dell'Italia, presso la fabbrica Ponte San Pietro della Caproni Bergamaschi si lavorava a pieno regime alla produzione dell'apparecchio. I prototipi terminati vennero trasportati in Germania, dove poi se ne persero le tracce."}
{"id": "1117531", "revid": "2128848", "url": "https://it.wikipedia.org/wiki?curid=1117531", "title": "Fuori dal tunnel", "text": "Fuori dal tunnel (noto anche come Fuori dal tunnel (del divertimento)) \u00e8 un singolo del rapper italiano Caparezza, pubblicato il 16 ottobre 2003 come terzo estratto dal secondo album in studio \"Verit\u00e0 supposte\".\nDescrizione.\nOttava traccia dell'album, si tratta del brano maggiormente conosciuto del rapper, nonch\u00e9 quello che lo ha portato alle attenzioni del grande pubblico. Nell'anno della sua pubblicazione \u00e8 stato utilizzato come sigla del noto programma televisivo \"Zelig\" dietro concessione dello stesso Caparezza agli autori Gino e Michele.\nNel periodo successivo il brano \u00e8 stato impiegato come colonna sonora in alcune trasmissioni Mediaset, come \"Bisturi\", \"Grande Fratello\" e \"Amici di Maria De Filippi\", portando il rapper a scrivere un comunicato di disappunto: \nVideo musicale.\nNel video Caparezza viene ricorrentemente inseguito da un grande pallone bianco, come il protagonista, Numero 6, della serie televisiva \"Il prigioniero\".\nPlagio.\nLa canzone \u00e8 stata plagiata dal gruppo rock cinese The Flowers per la canzone \"Emperor's Favorite\", pubblicata nell'album \"Hua ji wang chao\" del 2005. La band si \u00e8 sciolta nel 2009 a causa delle troppe denunce di plagio ricevute (pi\u00f9 di dodici artisti le hanno fatto causa). Il 23 marzo 2006, in un'intervista al programma radiofonico \"Viva Radio 2\", Caparezza ha parlato di questo plagio, scoperto in un sushi bar quando un cameriere gli ha regalato il CD della band mandarina."}
{"id": "1117538", "revid": "115920469", "url": "https://it.wikipedia.org/wiki?curid=1117538", "title": "Sociologia della cultura", "text": "La sociologia dei processi culturali riguarda l'analisi sistematica della cultura, generalmente intesa come l'insieme di codici e delle pratiche simboliche utilizzate dai membri di una societ\u00e0. Georg Simmel definisce ad esempio la cultura come \"la coltivazione degli individui attraverso il ricorso a forme esterne oggettivate nel corso della storia\". Nel campo sociologico, la cultura viene analizzata come complesso di modi di pensare e descrivere le relazioni sociali, oltre che di utilizzare gli oggetti materiali che definiscono un dato modo di vita condiviso.\nGli autori che potrebbero essere presi ad esempio o paradigma della disciplina sono Thomas Veblen ( \"Teoria della classe agiata\"), Talcott Parsons, alcuni esponenti della cosiddetta \"Scuola di Francoforte\" e altri Italiani, quali studiosi in vari campi, ed in particolare nella disciplina universitaria \"Storia delle dottrine politiche\" ed affini.\nIl campo di studio ha diverse correlate a livello filosofico, psicologico e nel ramo della letteratura che prendono spunto dai concetti di \"classe sociale\", \"propriet\u00e0 privata\" e \"borghesia\"; Jean Jacques Rousseau ha ispirato gran parte degli studi e degli scritti successivi, teorizzando soprattutto ne \"il contratto sociale\" le sue opinioni in merito.\nMolte delle illazioni non-empiriche raccolgono gran parte di questi contributi per formulare una serie di assunti nella quale spiccano le interrelazioni reciproche fra alcuni aspetti del simbolismo nella modernit\u00e0 e i comportamenti che - da essi derivanti - tendono ad accentuare le differenze nello \"status\" socioeconomico di soggetti appartenenti a classi sociali differenti."}
{"id": "1117540", "revid": "1603714", "url": "https://it.wikipedia.org/wiki?curid=1117540", "title": "Eufronio", "text": "\u00c8 ritenuto uno dei pi\u00f9 autorevoli maestri dell'arte greca tardo arcaica e dello stile a figure rosse.\nAttivit\u00e0.\nL'attivit\u00e0 di Euphronios, in base alle firme e allo stile dei vasi, \u00e8 apparsa suddivisa in due fasi distinte. La prima, come ceramografo nelle officine di Kachrylion e di Euxitheos, tra il 520 e il 500 a.C., si svolse in relazione con altri pittori di figure rosse che John Beazley ha riunito sotto il nome di Pionieri. Questi pittori, e Euphronios in particolare, furono i primi ad esplorare tutte le possibilit\u00e0 concesse dalla tecnica di recente invenzione, a comprendere la possibilit\u00e0 di modulare densit\u00e0 e intensit\u00e0 cromatica della linea e ad applicarla allo studio del corpo umano, nei suoi aspetti strutturali, in funzione di una migliore rappresentazione del movimento e dello scorcio. Ogni vaso di questo autore si presenta come un esercizio e un pretesto per lo studio della figura e della composizione.\nDal 500 a.C. i vasi firmati da Euphronios come vasaio recano le firme dei pi\u00f9 importanti ceramografi del tempo: Duride, Macrone e Onesimos, il suo preferito. Come ceramista e direttore di un'officina nel quartiere del Ceramico egli non si allontana dalla precedente capacit\u00e0 inventiva e compositiva adattando e creando le forme in funzione della tecnica decorativa a figure rosse.\nL'iscrizione su una base a forma di pilastro, rinvenuta sull'acropoli di Atene e databile fra il 480 e il 470 a.C. nella quale Euphronios si firma come vasaio potrebbe fornire una data sicura per la fine della sua attivit\u00e0.\nOpere.\nIl corpus delle opere di Euphronios ceramografo \u00e8 stato ricostruito a partire dalle due opere firmate conservate al Louvre (G 103 e G 110) e comprende alcune coppe molto elaborate, ma soprattutto grandi vasi e prevalentemente crateri a calice o a volute. La particolarit\u00e0 del cratere a calice, il cui primo esempio noto \u00e8 il cratere di Exekias proveniente dall'Agor\u00e0 di Atene, per un decoratore consiste nelle ampie e dritte pareti, neppure interrotte dalle anse che si impostano sul basso invaso. Euphronios \u00e8 il primo autore a dipingere crateri a calice a figure rosse dei quali ci sono giunti, tra vasi completi e frammentari, circa 12 esemplari.\nL'accenno di ombreggiatura sull'addome di Anteo, rappresentato sul cratere a calice Louvre G 103, ritrovato a Caere, \u00e8 forse il primo esempio dell'uso del chiaroscuro per la costruzione del corpo umano, dopo il tentativo isolato del Pittore di Polifemo sull'anfora di Eleusi. La gamba del gigante ripiegata sotto di lui consente la visione scorciata del piede che compare dietro il gluteo.\nNella coppa di Monaco di Baviera (Staatliche Antikensammlungen 2620) il piccolo medaglione interno \u00e8 inserito nel fondo rosso corallo gi\u00e0 utilizzato da Exekias ed \u00e8, malgrado l'apparente semplicit\u00e0 e naturalezza, frutto di attento studio anatomico e compositivo. La scena sulla parete esterna della coppa, con Eracle e Gerione, \u00e8 magistrale in senso opposto, per la complessit\u00e0 e l'equilibrio dei pieni e vuoti adattati alla difficile forma. L'interesse per la costruzione della figura che sar\u00e0 preminente nel periodo maturo dei Pionieri \u00e8 qui gi\u00e0 avvertito, ma la coppa \u00e8 anzitutto un audace esercizio compositivo.\nIl nome del ceramista Kachrylion, che firma la coppa di Monaco, \u00e8 presente su un'altra coppa, probabilmente pi\u00f9 antica, che riporta nel tondo interno un intreccio floreale derivato dalle elaborazioni di Oltos, ed Euphronios \u00e8 l'unico tra i Pionieri a mostrare interesse verso questo aspetto della decorazione. Sulle pareti esterne si trova il trasporto del corpo di Sarpedonte, una scena dotata di notevole efficacia tragica e di un'audacia che non si ritrover\u00e0 nel pi\u00f9 tardo e maggiormente noto cratere a calice recante lo stesso soggetto; questa coppa e altre due coppe simili non firmate (Getty Museum 77.AE.20 e British Museum E41), sono state assegnate al periodo giovanile di Euphronios, in una fase di vicinanza e reciproca influenza con il pi\u00f9 anziano Oltos, ugualmente impiegato nell'officina di Kachrylion.\nIl contrappunto tra interno e esterno o i ritmi alternati tra i lati opposti del vaso, che si vedono sulla coppa di Monaco e sul cratere del Louvre, sono un elemento ricorrente nelle opere di Euphronios. Tra i temi pi\u00f9 frequenti si trovano le scene di palestra, dove i corpi sembrano mostrare chiare relazioni con la scultura contemporanea e non mancano gli interessi cromatici che lo portano ad adoperare il porpora e il rosso in diverse gradazioni.\nIl Cratere di Eufronio, tra le sue opere pi\u00f9 importanti, dopo essere stato esposto dal 1972 al Metropolitan Museum di New York, \u00e8 tornato in Italia il 18 gennaio 2008 a seguito di un accordo che ne prevedeva la restituzione tra il Museo ed il Ministero dei Beni Culturali."}
{"id": "1117545", "revid": "106456", "url": "https://it.wikipedia.org/wiki?curid=1117545", "title": "Maracay", "text": "Maracay \u00e8 una citt\u00e0 del Venezuela capitale dello Stato Aragua e capoluogo del municipio di Girardot. La citt\u00e0 \u00e8 situata al centro di una catena montagnosa costiera (Cordigliera della Costa), in una vallata a 445 metri d'altezza e a poco pi\u00f9 di 20\u00a0km, in linea d'aria, dal mare. La sua distanza da Caracas, capitale del Venezuela, \u00e8 di 123\u00a0km.\nClima.\nIl clima di Maracay \u00e8 tropicale, contraddistinto da temperature elevate (le medie annue sono generalmente comprese fra i 24\u00a0\u00b0C e i 25\u00a0\u00b0C), ma non torride, con scarse variazioni termiche stagionali. Le precipitazioni, generalmente concentrate fra maggio ed ottobre, sono dell'ordine di circa 900 \u2013 1000\u00a0mm su base annua.\nStoria e descrizione.\nFondata ufficialmente nel 1701, prese probabilmente il nome dal \"cacique\" omonimo, appartenente alla trib\u00f9 degli indiani \"tacariguas\", che popolavano all'epoca la regione. Secondo un'altra teoria invece, il nome di Maracay deriva dal termine indio \"Maracaya\" (giaguaro). La citt\u00e0 fu, di fatto, capitale del Venezuela fra il 1908 e il 1935, durante la dittatura del Generale Juan Vicente G\u00f3mez che aveva stabilito a Maracay il proprio quartier generale e la propria residenza.\nAttualmente (2011) ha una popolazione di 401.294 abitanti, che raddoppiano se si prende in considerazione l'area metropolitana relativa (955.000). Tale area comprende, oltre al municipio Girardot, di cui Maracay \u00e8 capoluogo, anche quelli di Mario Brice\u00f1o Yragorry, Francisco Linares Alc\u00e1ntara, Jos\u00e9 Angel Lamas, Santiago Mari\u00f1o, Sucre, Libertador e Bol\u00edvar. Nuclei urbani importanti, come Cagua, Turmero, Palo Negro, sedi dei rispettivi municipi, si sono pertanto fusi completamente con Maracay.\nViene denominata \"la Citt\u00e0 giardino\" perch\u00e9 vi hanno sede le facolt\u00e0 di botanica e di agraria e quella di veterinaria della principale universit\u00e0 del paese (UCV, Universidad Central de Venezuela) coi suoi estesi campi e giardini. Nelle sue immediate vicinanze (Palo Negro), si trova il principale aeroporto militare del Venezuela e un'importante scuola di addestramento dell'aeronautica militare.\nMaracay \u00e8 una citt\u00e0 colta. Possiede infatti due teatri (uno dell'Opera, l'altro di prosa), una fra le pi\u00f9 importanti biblioteche del Venezuela e numerosi e interessanti musei, fra cui il Museo de Armas, il Museo Aeron\u00e1utico, il Museo Antropol\u00f3gico, il Museo de Arte Contempor\u00e1neo e il Museo Mario Abreu.\nAlcuni aspetti che risaltano sono l'essere la citt\u00e0 nell'entroterra del paese con il maggior numero di musei, con il maggior numero di sorgenti d'acqua e con la torre pi\u00f9 alta (Torre Sindoni). A Maracay si trova anche la Zecca (\"Casa de la Moneda\"), l'unica del Sud America. L'accesso principale alla citt\u00e0 \u00e8 l'Autostrada Regionale del Centro.\nFra Maracay e la costa si estende il parco Henri Pittier, uno dei pi\u00f9 vasti e suggestivi del Venezuela (che si estende sia nello Stato Aragua che in quello Carabobo) che con le sue selve, montagne scoscese e spiagge attira turisti da ogni parte del paese.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "1117557", "revid": "1573940", "url": "https://it.wikipedia.org/wiki?curid=1117557", "title": "Pieve di San Pietro a Figline", "text": "La pieve di San Pietro sorge in via Vecchia di Cantagallo a Figline di Prato, frazione settentrionale del comune di Prato.\nStoria e descrizione.\nL'edificio \u00e8 costruito in filaretto di alberese, il cui nucleo iniziale, del XII secolo, fu rialzato tra fine Duecento e 1330, quando vennero costruiti il transetto e il campanile a torre. Nel sobrio, luminoso interno restano affreschi piuttosto frammentari, oggetto di restauro negli anni'70 e che dovevano probabilmente ricoprire tutta la superficie parietale. Tale decorazione ad affresco parte dalla prima met\u00e0 del XIV fino agli inizi del XVI secolo.\nTroviamo raffigurazioni tardo trecentesche di ambito geriniano (\"Madonna del latte\", \"Quattro santi\"), un piacevole \"San Michele\" (1512), opera di Girolamo Ristori, e nel transetto un\"'Ultima Cena\", una \"Crocifissione\" (1325 circa) e un imponente \"San Cristoforo\", del primo Trecento. A sinistra dell'arco trionfale \u00e8 posto un ciborio rinascimentale a tempietto.\nIl Museo della pieve.\nDalla chiesa \u00e8 accessibile il piccolo Museo della pieve (inaugurato nel 1973), che espone materiale di scavo, alcuni \"catini\" \"figlinesi\" e resti di matrici a impressione per catini (XIV secolo), oltre a suppellettile sacra della pieve (notevoli un \"Calice\" con smalti quattrocentesco e una \"Croce processionale\" del XVI secolo), e ad alcuni dipinti: una tavola col \"Battista\" (1435 circa), di Bartolomeo Bocchi, una pala di Tommaso di Piero (\"Madonna col Bambino e santi\", 1529), ultima opera attribuibile al pittore pratese, e una tela di Giovan Pietro Naldini (\"La consegna delle chiavi a san Pietro\", 1630 circa)."}
{"id": "1117559", "revid": "1543377", "url": "https://it.wikipedia.org/wiki?curid=1117559", "title": "Diuranato di ammonio", "text": "Il diuranato di ammonio , chiamato anche ADU ((NH4)2U2O7), \u00e8 un composto intermedio ottenuto nella produzione della \"yellowcake\" (torta gialla) durante il processo di arricchimento dell'uranio con esafluoruro di uranio. Il nome \"yellowcake\" originariamente dato a questo sale giallo brillante, ora si applica a miscele di ossidi di uranio che in realt\u00e0 non sono quasi mai gialle. \nSolitamente viene ottenuto tramite concentrazione, denitrazione o neutralizzazione con ammoniaca gassosa del nitrato di uranile.\n\u00c8 anche un intermedio nella fabbricazione di combustibili a ossido misto (MOX). Anche se di solito \u00e8 chiamato \"diuranato di ammonio\" come se avesse uno ione \"diuranato\" U2O72-, non \u00e8 necessariamente cos\u00ec. Pu\u00f2 anche essere chiamato eptaossido di diammonio diuranio. Si dice che la struttura sia simile a quella del diossido di uranio diidrato.\nViene precipitato aggiungendo idrossido d'ammonio acquoso dopo l'estrazione dell'uranio da ammine terziarie in cherosene. Questo precipitato viene quindi addensato e centrifugato prima di essere calcinato ad ossido di uranio.\nIl diuranato di ammonio un tempo era usato per produrre smalti colorati per le ceramiche. Tuttavia, quando viene sparato, questo si decompone in ossido di uranio, quindi l'uranato \u00e8 stato utilizzato solo come materiale a basso costo rispetto all'ossido di uranio completamente purificato. "}
{"id": "1117583", "revid": "1516566", "url": "https://it.wikipedia.org/wiki?curid=1117583", "title": "Armoriale dei comuni del cantone LUX 01 - Capellen", "text": "Questa pagina contiene le armi (stemma e blasonatura) dei comuni del Cantone di Capellen, Lussemburgo."}
{"id": "1117589", "revid": "125307230", "url": "https://it.wikipedia.org/wiki?curid=1117589", "title": "MC Eiht", "text": "Biografia.\nPioniere del genere gangsta rap, \u00e8 inizialmente emerso come uno dei leader del gruppo rap Compton's Most Wanted (C.M.W.), ed \u00e8 diventato in seguito un attore ed un MC di successo. \u00c8 conosciuto nel mondo cinematografico per aver interpretato il ruolo di \"A-Wax\" nel film dei fratelli Hughes \"Nella giungla di cemento\", e nel mondo videoludico per aver prestato la sua voce al personaggio Ryder all'interno del videogioco \"\". MC Eiht ha avuto un altro ruolo nel film del 1998 \"Thicker than Water\" nel ruolo di Lil Ant, con Mack 10, Fat Joe, Ice Cube, WC, CJ Mac, Big Pun, e B-Real dei Cypress Hill. Uno dei suoi cavalli di battaglia sarebbe diventato la splendida canzone \"Streiht Up Menace\" tratta dalla colonna sonora del film \"Nella giungla di cemento\". Questa canzone \u00e8 considerata da molti come una delle migliori di tutti i tempi nell'ambito della musica hip-hop.\nDJ Quik e MC Eiht si sono costantemente dissati mentre la popolarit\u00e0 di entrambi cresceva a vista d'occhio. La faida si aliment\u00f2 quando DJ Quik parl\u00f2, nei versi di alcuni suoi mixtape, dei Compton's Most Wanted in maniera vessatoria (a parere di MC Eiht) e il rapper lo interpret\u00f2 come un diss. Eiht oltretutto aveva legami con la gang dei Crips (egli \u00e8 stato un membro dei Tragniew Park Compton Crips) mentre Quik era legato ai Bloods (egli \u00e8 stato un membro dei Tree Top Piru, un'altra gang di Compton). La faida fin\u00ec quando DJ Quik offr\u00ec a Eiht la possibilit\u00e0 di fare una canzone insieme, ed Eiht accett\u00f2. MC Eiht si pu\u00f2 notare nel video del Wu-Tang Clan \"Can It All Be So Simple\" e nella canzone di Ol' Dirty Bastard \"Shimmy Shimmy Ya\".\nRecentemente, MC Eiht si \u00e8 interessato a progetti esterni alla sua carriera solista - incluse due collaborazioni con Spice 1 (\"The Pioneers\" e *\"Keep It Gangsta\" nel 2004 e nel 2006, respettivamente), una canzone con i Brotha Lynch Hung (\"The New Season\" nel 2006), un singolo con i rapper Napoleon, Chill e Jayo Felony (\"Smoke Dis\" nel 2005) e il nuovo album dei Compton's Most Wanted (\"Music To Gang Bang\", anch'esso nel 2006). Pi\u00f9 recentemente, MC Eiht ha intrapreso una collaborazione con Snoop Dogg, apparendo in due canzoni del suo pi\u00f9 recente album Tha Blue Carpet Treatment e partecipando al progetto esterno del rapper di Long Beach, i Warzone, al fianco di Goldie Loc e Kam.\nDiscografia.\nSingoli.\nCon Spice 1:\nCon Napoleon, Chill &amp; Jayo Felony:\nCoi Brotha Lynch Hung:\nDoppiaggio.\nVideogiochi.\nHa prestato la voce a all'interno di \"\" (2004)."}
{"id": "1117590", "revid": "148107", "url": "https://it.wikipedia.org/wiki?curid=1117590", "title": "Nitrato di uranile", "text": "Il nitrato di uranile \u00e8 una polvere gialla con formula chimica &lt;chem&gt;UO2(NO3)2 \\cdot nH2O&lt;/chem&gt;. Sono noti gli esa-, tri- e diidrati. Il composto \u00e8 di interesse principalmente perch\u00e9 \u00e8 un intermedio nella preparazione dei combustibili nucleari ed \u00e8 stato usato per la stampa fotografica e come pigmento per decorare ceramiche.\nIl nitrato di uranile pu\u00f2 essere preparato per reazione di sali di uranio con acido nitrico. \u00c8 solubile in acqua, etanolo, acetone. Non \u00e8 un sale, ma un complesso molecolare. Come determinato dalla diffrazione di neutroni, il centro dell'uranile \u00e8 caratteristicamente lineare con brevi distanze U=O. Nel piano equatoriale del complesso ci sono sei legami U-O a nitrato bidentato e due ligandi ad acqua. A 245 pm, questi legami U-O sono molto pi\u00f9 lunghi dei legami U=O del centro uranilico.\nUsi.\nTrattamento di combustibili nucleari.\nIl nitrato di uranile \u00e8 importante per il riprocessamento nucleare. \u00c8 il composto dell'uranio che risulta dalla dissoluzione delle barre di combustibile nucleare dichiarato esaurito o dalla yellowcake in acido nitrico, per l'ulteriore separazione e preparazione dell'esafluoruro di uranio per la separazione degli isotopi per la preparazione dell'uranio arricchito. Una caratteristica speciale del nitrato di uranile \u00e8 la sua solubilit\u00e0 in tributilfosfato (PO(OC4H9)3), che consente di estrarre l'uranio dalla soluzione di acido nitrico. La sua elevata solubilit\u00e0 \u00e8 attribuita alla formazione dell'addotto lipofilo UO2(NO3)2(OP(C4H9)3)2.\nFotografia arcaica.\nDurante la prima met\u00e0 del XIX secolo, molti sali metallici fotosensibili erano stati identificati come candidati per processi fotografici, tra cui il nitrato di uranile. Le impronte cos\u00ec prodotte furono chiamate impronte all'uranio o uranotipi. I primi processi di stampa dell'uranio furono inventati dallo scozzese J. Charles Burnett tra il 1855 e il 1857 e usarono questo composto come sale sensibile. Burnett ha scritto un articolo del 1858 riguardo alla \"Stampa dei sali degli ossidi di uranico e ferrico\". Il processo utilizza la capacit\u00e0 dello ione uranile di raccogliere due elettroni e di ridurre allo stato di ossidazione inferiore dell'uranio (IV) sotto la luce ultravioletta. Gli uranotipi possono variare da stampa a stampa, da un pi\u00f9 neutro marrone ruggine a un rosso Bartolozzi forte, con un grado di tono molto lungo. Le impronte sopravvissute sono leggermente radioattive, una propriet\u00e0 che serve come mezzo per identificarle in modo non distruttivo. Diversi altri processi fotografici pi\u00f9 elaborati che impiegavano il composto apparvero e svanirono durante la seconda met\u00e0 del XIX secolo con nomi come Wothlytype, Mercuro-Uranotype e il processo Auro-Uranium. Le carte all'uranio furono prodotte commercialmente almeno fino alla fine del XIX secolo, scomparendo a causa della sensibilit\u00e0 superiore e dei vantaggi pratici dell'alogenuro d'argento. Dagli anni '30 agli anni '50 Kodak Books ha descritto un toner all'uranio (Kodak T-9) che utilizzava nitrato di uranio esaidrato. Alcuni fotografi di processi alternativi, tra cui Blake Ferris e Robert Schramm, continuano oggi a realizzare stampe di uranotipi.\nColorante per microscopia.\nInsieme all'uranile acetato viene utilizzato come colorante negativo per i virus in microscopia elettronica; nei campioni di tessuto stabilizza gli acidi nucleici e le membrane cellulari.\nCome reagente.\nI nitrati di uranile sono materiali di partenza comuni per la sintesi di altri composti di uranile perch\u00e9 il legante del nitrato \u00e8 facilmente sostituito da altri anioni. Reagisce con ossalato per dare ossalato di uranile. Il trattamento con acido cloridrico d\u00e0 cloruro di uranile.\nProblemi di salute e ambiente.\nIl nitrato di uranile \u00e8 un composto ossidante e altamente tossico. Quando ingerito, provoca grave malattia renale cronica e necrosi tubulare acuta, ed \u00e8 un mitogeno linfocitario. Gli organi bersaglio includono reni, fegato, polmoni e cervello. Rappresenta inoltre un grave rischio di incendio ed esplosione se riscaldato o sottoposto a shock a contatto con sostanze ossidabili."}
{"id": "1117591", "revid": "767487", "url": "https://it.wikipedia.org/wiki?curid=1117591", "title": "La calunnia", "text": "La calunnia (\"These Three\") \u00e8 un film del 1936 diretto da William Wyler.\nTrama.\nKaren Wright, dopo la laurea, apre un collegio femminile privato presso una cittadina del Massachusetts in societ\u00e0 con la compagna di studi Martha Dobie e i fondi concessi loro dalla ricca signora Amelia Tilford.\nKaren \u00e8 prossima alle nozze con un medico, Joe Cardin, di cui per\u00f2 anche Martha si \u00e8 innamorata.\nUna delle studentesse \u00e8 la nipote della signora Tilford, Mary, una ragazzina viziata e crudele, che mette nei guai le due insegnanti con le sue bugie, provocando un enorme scandalo. Alla fine sua nonna la costringer\u00e0 a confessare la verit\u00e0.\nAnalisi.\nIl film \u00e8 una versione adattata per il grande schermo del dramma teatrale di Lillian Hellman \"The Children's Hour\" (1934), in cui le due donne erano esplicitamente accusate di avere un rapporto lesbico. Lo stesso Wyler realizzer\u00e0 nel 1961 il \"remake\" con Audrey Hepburn e Shirley MacLaine intitolato \"Quelle due\" (\"The Children's Hour\"). La prima versione, infatti, non poteva certo ancora affrontare apertamente un tema omosessuale, dunque la calunnia riguarda l'interesse di una donna verso il fidanzato dell'altra. La seconda versione \u00e8 invece pi\u00f9 fedele al testo originario, secondo il Codice Hays.\nRiconoscimenti.\nPremio Oscar 1937 - \"Nomination\" per la migliore attrice non protagonista a Bonita Granville.\nCuriosit\u00e0.\nNel \"remake\" l'attrice Miriam Hopkins interpreta Lily Mortar, la zia di Martha Dobie.\nRiprese.\nParte del film fu girato a Los Angeles, all'UCLA, l'Universit\u00e0 della California, e al Franklyn Canyon.\nDistribuzione.\nIl copyright del film, richiesto da Samuel Goldwyn, fu registrato il 9 marzo 1936 con il numero LP6l94.\nDistribuito dalla United Artists, il film usc\u00ec nelle sale cinematografiche USA il 18 marzo 1936. Nei credit non viene mai menzionato il lavoro teatrale di Lillian Hellman su cui si basa la sceneggiatura n\u00e9 la pubblicit\u00e0 legata alla distribuzione della pellicola cita mai la commedia."}
{"id": "1117592", "revid": "92723", "url": "https://it.wikipedia.org/wiki?curid=1117592", "title": "Pieve di Santa Maria a Filettole", "text": "La pieve di Santa Maria Assunta \u00e8 un edificio religioso che sorge a Filettole, frazione del comune di Prato posta sulle pendici della Retaia.\nStoria e descrizione.\nL'antica pieve, risalente al XII secolo (ma testimoniata gi\u00e0 nel X secolo), venne totalmente distrutta dai bombardamenti alleati nel 1944. L'attuale chiesa (su progetto di Silvestro Bardazzi, inaugurata nel 1958) ne ripete in parte le forme, riutilizzando anche pietra recuperata dall'antica struttura. Dell'antica chiesa resta il fonte battesimale marmoreo quattrocentesco, a pianta esagonale, mentre in sacrestia vi \u00e8 un raffinato \"Crocifisso\" ligneo del XV secolo, opera di fra Romualdo da Candeli."}
{"id": "1117596", "revid": "2150982", "url": "https://it.wikipedia.org/wiki?curid=1117596", "title": "Regione metropolitana Reno-Neckar", "text": "La regione metropolitana Reno-Neckar (), conosciuta anche come \"Triangolo Reno-Neckar\" (), \u00e8 una regione metropolitana della Germania situata nella parte sud-occidentale del paese, tra Francoforte e Stoccarda. Comprende le zone intorno alle citt\u00e0 principali di Mannheim, Ludwigshafen e Heidelberg e raggiunge la popolazione complessiva di 2,4 milioni di abitanti. Comprende territori appartenenti a tre stati federali tedeschi (il Baden-W\u00fcrttemberg, la Renania-Palatinato e l'Assia).\nStoria.\nLa regione, che ha preso il nome dai fiumi Reno e Neckar, \u00e8 ufficialmente riconosciuta come regione metropolitana europea e succede allo storico stato dell'Elettorato del Palatinato. La citt\u00e0 di Heidelberg con il suo castello e il centro storico \u00e8 riconosciuta tra i patrimoni mondiali dell'umanit\u00e0 dall'UNESCO. La sua universit\u00e0 \u00e8 la pi\u00f9 antica della Germania. Mannheim, dove Karl Benz invent\u00f2 la sua prima automobile, \u00e8, d'altro canto, uno dei centri industriali pi\u00f9 importanti della Germania. Il centro gemello, Ludwigshafen, sulla riva opposta del Reno, ospita il maggiore centro chimico-industriale mondiale, con la sede centrale della BASF. Le tre citt\u00e0 principali sono circondate da una regione ricca e peculiare, che comprende il Palatinato, la seconda regione vinicola del paese (\"Strada tedesca del vino \"), la pittoresca valle del Neckar e le antiche citt\u00e0 di Spira e Worms\nIndustrie e lavoro.\nLe principali attivit\u00e0 industriali della regione metropolitana sono:\nIl \"tasso di disoccupazione\" a maggio del 2007 era del 6,4 per cento."}
{"id": "1117600", "revid": "212348", "url": "https://it.wikipedia.org/wiki?curid=1117600", "title": "TWh", "text": ""}
{"id": "1117602", "revid": "1516566", "url": "https://it.wikipedia.org/wiki?curid=1117602", "title": "Armoriale dei comuni del cantone LUX 02 - Clervaux", "text": "Questa pagina contiene le armi (stemma e blasonatura) dei comuni del Cantone di Clervaux, Lussemburgo."}
{"id": "1117604", "revid": "287204", "url": "https://it.wikipedia.org/wiki?curid=1117604", "title": "Chiesa di San Pietro a Galciana", "text": "La chiesa di San Pietro \u00e8 un edificio religioso sito a Galciana, frazione occidentale del comune di Prato.\nStoria e descrizione.\nLa chiesa risale al XII secolo, ed \u00e8 stata ripristinata nelle sue antiche forme tra Otto e Novecento. Conserva all'interno dell'abside piacevoli affreschi del tardo Trecento, opera di Antonio Vite (un \"Redentore benedicente\", luminosa figura giovanile, e gli \"Apostoli\"), e un notevole ciborio quattrocentesco a tempietto di ambito michelozziano.\nTra il 1956 e il 1965 le \u00e8 stata affiancata l'attuale chiesa parrocchiale, realizzata da Ivo Lambertini, caratterizzata dalle numerose vetrate di Tito Amodei e dagli spazi liturgici curati da Iorio Vivarelli nel 1965-66, con un drammatico \"Crocifisso\" e un originale ciborio."}
{"id": "1117606", "revid": "830939", "url": "https://it.wikipedia.org/wiki?curid=1117606", "title": "Callimaco Zambianchi", "text": "Fu attivo durante il Risorgimento, famoso per l'episodio della diversione Zambianchi.\nBiografia.\nZambianchi fu costretto ad abbandonare l'Italia e a riparare in Francia dopo che ne fu scoperta la propria compromissione nei moti rivoluzionari che scoppiarono in Romagna tra il 1831 e il 1832. Fu esule in Francia dal 1832 al 1843, anni durante i quali matur\u00f2 progressivamente e condivise gli stessi ideali di Garibaldi. Partendo dalla Francia si imbarc\u00f2 per Montevideo con l'intento di raggiungere Garibaldi, combattendo quindi al suo fianco dopo essere entrato a far parte della Legione italiana, fondata da Garibaldi stesso il quale, dopo la battaglia di San Antonio, lo promosse ufficiale.\nZambianchi si trover\u00e0 ancora agli ordini di Garibaldi nella campagna di Lombardia del 1848, distinguendosi poi in modo particolare anche durante la difesa della Repubblica Romana nel 1849. Durante quel periodo, per\u00f2, Zambianchi fu responsabile dell'esecuzione di una decina di sacerdoti, accusati - alcuni a torto, altri a ragione - d'intelligenza col nemico, che vennero torturati e fucilati nel collegio di San Callisto in Trastevere. Nella ritirata verso S.Marino fu ferito. Ristabilito, fu costretto a riparare in Gran Bretagna e poi in Argentina, dove nel 1858 a Buenos Aires fond\u00f2 l'Unione e Benevolenza, istituzione benefica, sanitaria e di istruzione per gli emigrati. Nel 1859 indirizz\u00f2 un proclama per tutti gli Italiani d'Argentina a rientrare e prendere le armi per l'Unit\u00e0. Ai primi del 1860 \u00e8 a Genova da Garibaldi. Con l'inizio della spedizione dei Mille, Zambianchi affianc\u00f2 nuovamente Garibaldi il quale gli affid\u00f2 il comando del reparto che, sbarcato a Talamone, tent\u00f2 senza successo la cosiddetta diversione che avrebbe dovuto provocare l'insurrezione negli Stati Pontifici. Fu arrestato per ordine di Cavour che temeva un'eventuale rottura di rapporti con la Francia, alleata dello Stato della Chiesa. Fu tenuto in carcere senza processo fino a dopo la battaglia di Castelfidardo. Liberato nel 1861 raggiunse nuovamente Londra e poi l'Argentina dove mor\u00ec con il grado di colonnello di quell'esercito poco dopo la vittoria a Pav\u00f3n dell'amico Bartolom\u00e9 Mitre."}
{"id": "1117608", "revid": "640277", "url": "https://it.wikipedia.org/wiki?curid=1117608", "title": "Hinode", "text": "Hinode, chiamata inizialmente Solar B, \u00e8 la navicella giapponese lanciata il 23 settembre del 2006 dalla Agenzia Spaziale Giapponese, in collaborazione con la NASA e il PPARC, per studiare il comportamento magnetico del Sole.\nLa sonda spaziale segue la sonda Yohkoh ed \u00e8 dotata di tre strumenti principali: il telescopio ottico, il telescopio a raggi X e lo spettrometro per l'ultravioletto estremo.\nI tre strumenti analizzano ciascun strato dell'atmosfera solare, dotati di diverse temperature, rivelando una cromosfera estremamente dinamica e turbolenta.\nUsando il telescopio gruppi di ricerca della NASA hanno analizzato il Sole e individuato delle onde di Alfv\u00e9n dimostrando che queste giocano un ruolo determinate nella formazione del vento solare e di burst di plasma che generano getti di raggi X ad alta energia.\nStrumenti.\nLunghezze d'onda coperte:"}
{"id": "1117609", "revid": "46291", "url": "https://it.wikipedia.org/wiki?curid=1117609", "title": "Euphorbia milii", "text": "L'Euphorbia milii (chiamata anche corona di Cristo, a causa delle sue spine e dei fiori di colore rosso che evocano le gocce di sangue) \u00e8 un arbusto spinoso della famiglia delle Euphorbiaceae, originario del Madagascar.\nDescrizione.\n\u00c8 una pianta succulenta dai fusti eretti, ramificati, spinosi che possono raggiungere l'altezza di circa un metro e mezzo. Le spine possono raggiungere anche i 5\u00a0cm.\nFiorisce durante tutto l'anno; l'infiorescenza \u00e8 un ciazio, con piccoli fiori chiari contornati da due brattee di colore rosso, arancio, giallo o bianco.\nI frutti sono composti da tre parti che espellono i semi al momento della maturit\u00e0.\nDistribuzione e habitat.\nLa specie \u00e8 nativa del Madagascar; \u00e8 possibile trovarla dall'estremit\u00e0 sud-orientale (regione di Tolagnaro) e sud-occidentale dell'isola (regione di Toliara) sino a Maevatanana, nel Madagascar nord-occidentale, passando per la regione degli altopiani centrali (Ihosy, Antsirabe, Fianarantsoa e Antananarivo).\nTassonomia.\nLa specie comprende otto variet\u00e0 attualmente accettate:\nColtivazione.\nPer una buona riuscita della pianta, la temperatura non dovrebbe scendere sotto i 10\u00b0.\nUsi.\nNelle zone a clima temperato viene usata come pianta ornamentale da interni."}
{"id": "1117613", "revid": "1516566", "url": "https://it.wikipedia.org/wiki?curid=1117613", "title": "Armoriale dei comuni del cantone LUX 03 - Diekirch", "text": "Questa pagina contiene le armi (stemma e blasonatura) dei comuni del Cantone di Diekirch, Lussemburgo."}
{"id": "1117614", "revid": "2178", "url": "https://it.wikipedia.org/wiki?curid=1117614", "title": "Grianan of Aileach", "text": ""}
{"id": "1117618", "revid": "184755", "url": "https://it.wikipedia.org/wiki?curid=1117618", "title": "Villa del Palco", "text": "La Villa del Palco (nota anche come villa San Leonardo, appellativo che sorge dal soggiorno del noto predicatore nonch\u00e9 santo San Leonardo) sorge a Prato, sulle pendici del monte della Retaia.\nStoria e descrizione.\nAlla fine del Trecento, con imponenti lavori, il mercante Francesco Datini edific\u00f2 qui una villa, poi concessa ai Francescani e trasformata in convento nella seconda met\u00e0 del Quattrocento. Nel XVII secolo vi risiedette un certo Benedetto Bacci da Poggibonsi, venerato gi\u00e0 in vita per le sue straordinarie virt\u00f9; grazie alla sua presenza (e per le donazioni di molti fedeli) il complesso pot\u00e9 essere ristrutturato e ampliato. San Leonardo da Porto Maurizio, fervente predicatore, nel 1716 vi introdusse la riformella di San Bonaventura e diffuse nel territorio pratese la pratica della \"Via Crucis\".\nDopo le soppressioni ricciane (che dispersero vari capolavori) il convento pass\u00f2 a privati, quindi alla Diocesi (1954), che lo ha trasformato in casa per ritiri.\nSul cortiletto lungo la ripida strada prospetta la loggia della chiesa di San Francesco, che conserva anche nel luminoso interno una unitaria, elegante veste secentesca, su progetto di Jacopo Sani (1655-65). Tra i dipinti posti negli altari a edicola, notevoli le \"Stimmate di san Francesco\" (1597), opera intima ed equilibrata di Santi di Tito, e il \"San Bernardino in gloria\" (1663 circa) di Vincenzo Dandini.\nIl convento conserva la quieta atmosfera di silenzioso raccoglimento che solo gli ambienti monastici (talvolta) comunicano. La zona settentrionale, la pi\u00f9 antica, si articola intorno al chiostro rinascimentale, su robuste colonne ioniche; un secondo chiostro, secentesco, fa parte dell'ampliamento del 1640-55, che riguard\u00f2 anche il rifacimento della sobria facciata sul giardino, con due corpi laterali pi\u00f9 alti aperti da grandi finestroni.\nDal belvedere sul fondo del giardino, a grandi aiuole bordate di bosso, si gode una splendida veduta della citt\u00e0.\nDal convento del Palco proviene l\"'Apparizione di Cristo alla Madonna\" di Filippino Lippi, oggi all'Alte Pinakothek di Monaco.\nDurante la seconda guerra mondiale fu nascosto nella villa il tesoro della Sinagoga di Firenze."}
{"id": "1117621", "revid": "1516566", "url": "https://it.wikipedia.org/wiki?curid=1117621", "title": "Leonardo da Vinci (sommergibile)", "text": "Il Leonardo da Vinci \u00e8 stato un sommergibile della Regia Marina.\nCon 17 navi affondate per un totale di 120.243 tonnellate di stazza lorda \u00e8 risultato il miglior sommergibile italiano e il miglior sommergibile non tedesco della seconda guerra mondiale.\nStoria.\nOperazioni nel 1940.\nDopo il necessario periodo di addestramento in seno alla XXII Squadriglia sommergibili con base a Napoli, se ne decise l'invio in Atlantico\nIl 22 settembre 1940 il sommergibile lasci\u00f2 Napoli al comando del capitano di corvetta Fernando Calfa; cinque giorni dopo pass\u00f2 lo stretto di Gibilterra senza problemi, ma subito dopo \u2013 il 28 settembre \u2013 sub\u00ec caccia antisommergibile da parte di due cacciatorpediniere, uscendone comunque indenne.\nIl 2 ottobre il sommergibile lanci\u00f2 due siluri contro un grosso incrociatore ausiliario (ex piroscafo passeggeri), il \"Cilicia\", ma le armi fallirono i lanci; il \"Da Vinci\" emerse allora per attaccare coi cannoni ma fu avvistato dalla portaerei britannica \"Argus\" che lo bersagli\u00f2 con le sue artiglierie obbligandolo nuovamente ad immergersi; il sommergibile cerc\u00f2 allora di attaccare la portaerei ma dovette ritirarsi a causa dell'attacco con cariche di profondit\u00e0 iniziato da aerei decollati dall\u2019\"Argus\". Sei giorni dopo lanci\u00f2 infruttuosamente una coppiola di siluri contro un trasporto armato, che riusc\u00ec ad allontanarsi per via della sua maggiore velocit\u00e0.\nIl 12 ottobre si trasfer\u00ec pi\u00f9 a est, dove era stato informato da Betasom (il comando dei sommergibili italiani in Atlantico) riguardo alla presenza di un grosso convoglio, ma non ebbe nessun avvistamento; da l\u00ec si port\u00f2 poi al largo di Lisbona alla ricerca \u2013 dal 21 al 27 ottobre \u2013 di un altro convoglio formato da un'ottantina di navi, ma le uniche unit\u00e0 avvistate erano neutrali, tranne un cacciatorpediniere non identificato e che non fu attaccato. Il \"Da Vinci\" attracc\u00f2 a Bordeaux, sede della base di Betasom, il 31 ottobre 1940.\nIl 21 dicembre il sommergibile salp\u00f2 diretto a ovest dell'Irlanda, ove giunse dopo una settimana; il 30 dicembre ricevette la posizione del piroscafo \"Bodnant\", gravemente danneggiato, e diresse verso di esso per finirlo, ma la segnalazione era sbagliata e la nave non fu trovata (pot\u00e9 essere infatti trainata in salvo da un altro trasporto). Il 14 gennaio 1941 si trasfer\u00ec pi\u00f9 a settentrione nella speranza di avvistare qualche nave e il 16 lanci\u00f2 un siluro contro un cacciatorpediniere: lo manc\u00f2 e fu bombardato con cariche di profondit\u00e0, restando comunque indenne e rientrando a Bordeaux il 20 gennaio.\nOperazioni nel 1941.\nIl 3 aprile ebbe inizio la terza missione atlantica, anch'essa da svolgersi in acque irlandesi; l'11 aprile il \"Da Vinci\" arriv\u00f2 nel proprio settore d'operazioni e vi stazion\u00f2 inutilmente sino al 16, quando si port\u00f2 pi\u00f9 a ovest, ma non trov\u00f2 ugualmente navi nemiche e il 27 aprile intraprese la navigazione di rientro, raggiungendo la base il 4 maggio.\nIl 18 giugno lasci\u00f2 Bordeaux per portarsi, stavolta, a ovest dello stretto di Gibilterra, e il dieci giugno colse il suo primo successo: individu\u00f2 la nave cisterna \"Auris\" (8030 tsl), la insegu\u00ec e le lanci\u00f2 otto siluri, la met\u00e0 dei quali centrarono la nave, mandandola a fondo. Non ci furono altri avvistamenti e il \"Da Vinci\" fece quindi ritorno a Bordeaux.\nIl 15 settembre salp\u00f2 diretto nuovamente a ponente di Gibilterra, e il 19 sub\u00ec un infruttuoso attacco aereo mentre si trovava all'inseguimento di un convoglio; non pot\u00e9 attaccare per via del mare mosso e dovette quindi limitarsi a segnalare rotta e velocit\u00e0 del convoglio alla base, avviandosi il 24 settembre sulla rotta di ritorno.\nIl 6 ottobre assunse il comando del \"Da Vinci\" il capitano di corvetta Luigi Longanesi Cattani e il 19 novembre salp\u00f2 per raggiungere il proprio settore d'operazioni a ovest delle Azzorre, ma il 2 dicembre dovette invertire la rotta per un grave guasto, dovendo anche rinunciare all'attacco ad un convoglio due giorni dopo (pot\u00e9 solo indicarne la posizione).\nOperazioni nel 1942.\nIl 28 gennaio 1942 inizi\u00f2 la sua settima missione, diretto in una nuova zona d'operazioni a nordest delle Antille; vi stazion\u00f2 dal 13 al 16 febbraio e si port\u00f2 poi al largo del Brasile, dove, il 25 febbraio, col\u00f2 a picco in posizione 16\u00b0 N e 49\u00b0 O, con un siluro, il piroscafo brasiliano \"Cabedelo\" (3557 tsl), senza sopravvissuti. Due giorni dopo cannoneggi\u00f2 e silur\u00f2, affondandolo nel punto 17\u00b0 N e 48\u00b0 O, il piroscafo lettone \"Everasma\" (3644 tsl); intraprese poi la navigazione di rientro, concludendola il 15 marzo.\nIl 9 maggio il \"Da Vinci\" lasci\u00f2 Bordeaux per portarsi fra Porto Natal e Pernambuco; undici giorni dopo ricevette per\u00f2 dal comando l'ordine di dirigere verso le coste dell'Africa. Il 2 giugno avvist\u00f2 la grossa goletta panamense \"Reine Marie Stuart\" (1087 tsl) e la col\u00f2 a picco a colpi di cannone. Due giorni dopo individu\u00f2 la motonave inglese \"Chile\" (6956 tsl) e la affond\u00f2 nella notte seguente, con il lancio di un solo siluro. Al calar del sole del 10 giugno centr\u00f2 con un siluro, immobilizzandola, la motonave olandese \"Alioth\" (5483 tsl), affondandola poi con il cannone; analoga sorte tocc\u00f2, tre giorni pi\u00f9 tardi, al piroscafo \"Clan McQuarrie\" (6471 tsl). Diresse poi per rientrare a Bordeaux ove giunse il 1\u00ba luglio, dopo aver anche rifornito di nafta \u2013 il 20 giugno \u2013 il sommergibile \"Giuseppe Finzi\".\nIl 7 ottobre 1942 il \"Da Vinci\" salp\u00f2 con un nuovo comandante, il tenente di vascello Gianfranco Gazzana-Priaroggia, per raggiungere la zona d'operazioni a nord del Brasile; il 2 novembre giunse nel proprio settore (nei pressi di Capo San Rocco) e nella mattinata di quello stesso giorno silur\u00f2 il piroscafo \"Empire Zeal\" (7009 tsl), immobilizzandolo e finendolo poi a colpi di cannone; nella notte successiva (tra il 2 e il 3 novembre) lanci\u00f2 sei siluri contro il piroscafo armato americano \"Franz Hals\" (7176 tsl), immergendosi immediatamente dopo e avvertendo due scoppi; danneggiata da un siluro, la nave non affond\u00f2 e invi\u00f2 una richiesta di aiuto in seguito alla quale il \"Da Vinci\" fu bombardato da un idrovolante, uscendone comunque indenne.\nIl 4 novembre, di pomeriggio, individu\u00f2 il piroscafo greco \"Andreas\" (6566 tsl), lo insegu\u00ec, lo blocc\u00f2 con un siluro e lo col\u00f2 poi a picco col cannone; successivamente il sommergibile si trasfer\u00ec pi\u00f9 a meridione, a est di Recife, e qui il 9 novembre silur\u00f2 la motonave americana \"Marcus Whitman\" (7176 tsl), immobilizzandola e finendola poi a colpi di cannone. Il \"Da Vinci\" aveva a questo punto esaurito i siluri ma riusc\u00ec ugualmente, due giorni dopo, ad affondare il piroscafo olandese \"Veerhaven\" (5291 tsl), impiegando solo il cannone. Intraprese poi la navigazione di rientro, arrivando a Bordeaux il 6 dicembre 1942 (dopo aver rifornito con 30 tonnellate di nafta, il 30 novembre, il sommergibile \"Enrico Tazzoli\" al largo delle Canarie).\nOperazioni nel 1943.\nDopo un periodo di lavori per adattarlo ad avvicinatore di mezzi d'assalto (si veda la relativa sezione), il 20 febbraio 1943 il \"Da Vinci\" part\u00ec per la sua ultima missione; appoggiandosi al sommergibile \"Finzi\" impiegato come rifornitore, avrebbe dovuto raggiungere l'Oceano Indiano.\nNella mattinata del 14 marzo incontr\u00f2 il transatlantico britannico \"Empress of Canada\" (21.517 tsl), 330 miglia a sudovest di Capo Palmas (Liberia): lanci\u00f2 tre siluri con i tubi di poppa e due delle armi colpirono la nave, che and\u00f2 a fondo; si tratt\u00f2 del maggior successo mai conseguito da un sommergibile italiano. L'affondamento provoc\u00f2 per\u00f2 una tragica conseguenza: delle 1892 persone a bordo della nave, oltre ad un migliaio di militari inglesi, vi erano circa 500 prigionieri italiani, che costituirono la grande maggioranza delle 395 vittime del disastro. Nel pomeriggio del 19 fu informato dal \"Finzi\" \u2013 che si trovava nelle vicinanze \u2013 della presenza di un piroscafo, il \"Lulworth Hill\" (7628 tsl), che era sfuggito al \"Finzi\": il \"Da Vinci\" lo trov\u00f2 e lo centr\u00f2 con due siluri, mandandolo a fondo 700 miglia a ponente dell'Angola e recuperandone poi l'unico sopravvissuto. In serata si incontr\u00f2 col \"Finzi\" e si riforn\u00ec cos\u00ec con 90 tonnellate di nafta, 10 di acqua, 6 di olio, nonch\u00e9 provviste e tre siluri.\nIl 5 aprile penetr\u00f2 in Oceano Indiano e raggiunse la sua zona d'operazioni, circa duecento miglia a levante di Durban, dando inizio al suo periodo di maggiore successo: il 17 aprile silur\u00f2 il piroscafo olandese \"Sembilan\" (6566 tsl) \u2013 con a bordo munizioni e i mezzi da sbarco \"LCP 780\" e \"LCP 782\" da 9-11 tonnellate l'uno \u2013 che esplose e affond\u00f2 con l'intero equipaggio; l'indomani cannoneggi\u00f2 e silur\u00f2, affondandolo, il piroscafo statunitense \"Manaar\" (8007 tsl), mentre il 21 col\u00f2 a picco, sempre con cannone e siluro, la motonave \"John Drayton\" (7177 tsl), anch'essa americana. Si avvi\u00f2 poi sulla rotta di ritorno, ottenendo come ultimo risultato, il 25 aprile, l'affondamento della nave cisterna inglese \"Doryssa\" (8078 tsl), al largo di Capo Agulhas (con questo attacco furono esauriti i siluri); in seguito a questa serie di affondamenti, il 6 maggio, prima ancora di tornare alla base, Gazzana Priaroggia ricevette un messaggio nel quale lo si informava della sua promozione a capitano di corvetta per merito di guerra.\nIl 22 maggio invi\u00f2 un messaggio alla base informando di stare per iniziare la navigazione occulta, ma l'indomani incroci\u00f2 i convogli \u00abWS 30\u00bb e \u00abKMF 15\u00bb, a circa trecento miglia da Vigo; da circa 5400 metri il cacciatorpediniere \"Active\" e la fregata \"Ness\", appartenenti alle scorte dei due convogli, avvistarono il \"Da Vinci\" che dovette immergersi. Alle 11:43 l'\"Active\" gett\u00f2 una prima scarica di bombe di profondit\u00e0, poi la \"Ness\" ripass\u00f2 tre volte sulla verticale del sommergibile gettando cariche di profondit\u00e0 ogni volta, l'ultima alle 12.12: furono rilevati due scoppi in profondit\u00e0 e poco dopo vennero a galla relitti, bolle d'aria, chiazze di nafta e resti umani: il \"Da Vinci\" era affondato con tutto l'equipaggio.\nCon il \"Da Vinci\" si inabissarono il comandante Gazzana Priaroggia (decorato con Medaglia d'oro al valor militare alla memoria), 7 altri ufficiali e 54 fra sottufficiali e marinai.\nIl sommergibile aveva svolto in tutto dodici missioni di guerra (una in Mediterraneo e 11 in Atlantico), percorrendo complessivamente 66.637 miglia in superficie e 3261 in immersione.\nIl progetto d'attacco a New York.\nNel luglio 1942 Junio Valerio Borghese studi\u00f2 un progetto molto ambizioso, un attacco della X\u00aa Flottiglia MAS al porto di New York. Fu scelto proprio il \"Leonardo da Vinci\" della base BETASOM di Bordeaux come mezzo avvicinatore. Il sommergibile avrebbe dovuto trasportare fino alla foce dell'Hudson un piccolo sommergibile tascabile tipo CA (fu inviato via treno a Bordeaux, per l'operazione, il \"CA 2\") in un apposito \"pozzo\" ricavato al posto del cannone prodiero. Il tenente di vascello Eugenio Massano fu inviato anch'esso a Bordeaux dal comandante della X\u00aa Flottiglia MAS Borghese avrebbe dovuto guidare il piccolo Classe CA con a bordo alcuni \u00abuomini gamma\u00bb (sommozzatori d'assalto) e 28 cariche esplosive da 20 a 100\u00a0kg, si sarebbe portato nel porto per minare delle navi.\nI lavori furono effettuati nell'agosto 1942 e in settembre furono svolte le prove di rilascio del \"CA 2\" dal Da Vinci sotto la supervisione del tenente di vascello Eugenio Massano. Le prove ottennero risultati apprezzabili nel corso delle quali il \"Da Vinci\", in immersione a circa 12 metri riusciva a rilasciare il piccolo CA e a recuperarlo. In realt\u00e0 il recupero era un'ipotesi molto remota e si era gi\u00e0 previsto che i membri del Gruppo Gamma avrebbero dovuto distruggere il mezzo al termine dell'operazione per poi raggiungere la terraferma.\nLa missione fu rinviata in seguito alla perdita del \"Da Vinci\" il 23 maggio 1943 e poi annullata a seguito dell'armistizio di quattro mesi dopo."}
{"id": "1117622", "revid": "1652635", "url": "https://it.wikipedia.org/wiki?curid=1117622", "title": "Caterina da Siena", "text": "Venerata come santa, fu canonizzata da papa Pio II nel 1461; nel 1970 \u00e8 stata dichiarata dottore della Chiesa da papa Paolo VI. \u00c8 patrona di Roma nel 1866 da papa Pio IX, patrona d'Italia insieme a san Francesco d'Assisi da papa Pio XII e compatrona d'Europa da papa Giovanni Paolo II.\nBiografia.\nCaterina nacque a Siena, nel rione di Fontebranda, nella contrada dell'Oca, nel 1347, figlia del tintore di panni Jacopo Benincasa e di sua moglie Lapa Piacenti, ventiquattresima di venticinque figli. Assieme a lei nacque una sorella gemella, battezzata con il nome di Giovanna, che mor\u00ec a poche settimane di vita.\nQuando Caterina raggiunse l'et\u00e0 di dodici anni i genitori iniziarono varie trattative per concludere un matrimonio vantaggioso per la figlia. All'inizio Caterina sembr\u00f2 accettare, ma poi, pentitasi, dichiar\u00f2 espressamente che si era votata al Signore e che non intendeva ritirare la parola data. Bisogna tuttavia tenere presente che, nel Medioevo, se una donna voleva prendere i voti, l'unica strada che poteva percorrere era quella di entrare in un monastero e versare a esso una dote. Caterina non aveva questa possibilit\u00e0 perch\u00e9 non possedeva una dote nei termini richiesti. Per\u00f2 non cedette, pur non sapendo come avrebbe realizzato il suo sogno. Fu allora isolata dalla sua stessa famiglia. Ma un giorno il padre la sorprese in preghiera e, secondo la tradizione, a tale vista Jacopo si rese conto che l'atteggiamento della figlia non proveniva da umana leggerezza e dette ordine che nessuno pi\u00f9 la ostacolasse nel suo desiderio.\nCaterina scese cos\u00ec nel concreto pensando di entrare fra le Terziarie domenicane, che a Siena erano note con il nome di \"Mantellate\" a causa del mantello nero che copriva la loro veste bianca. La giovane senese aveva da poco passato i sedici anni ed era quindi troppo giovane per garantire la perseveranza sotto la regola dell'Ordine. Quindi monna Lapa, spinta dalle insistenze della figlia, si decise ad andare a parlare alla priora delle \u201cSorelle della penitenza di San Domenico\u201d, ma ne ebbe un rifiuto perch\u00e9 esse non erano solite ammettere le vergini all'abito, bens\u00ec solo vedove o donne in et\u00e0 matura e di buona fama.\nCaterina da Siena fu poco dopo colpita da una malattia: altissime febbri e penosissime pustole ne sfigurarono il volto, facendola sembrare pi\u00f9 anziana e meno aggraziata di quello che era. Allora Caterina preg\u00f2 la madre di recarsi nuovamente dalla priora per dirle che lei sarebbe morta se non l'avessero ammessa nella loro confraternita. La priora, a sentire quella accorata implorazione, mand\u00f2 alcune consorelle anziane a sincerarsi della situazione e della costanza dei sentimenti di Caterina. Le suore furono impressionate dai lineamenti sfigurati dell'ammalata e dall'ardore del suo desiderio di ricevere l'abito domenicano e riferirono tutto fedelmente. L'ammissione di Caterina fu accettata a pieni voti. La buona notizia fu accolta con lacrime di gioia dall'ammalata e ci\u00f2 contribu\u00ec a farla guarire dalla malattia e nell'anno 1363 (il suo sedicesimo anno di vita), nella basilica di San Domenico, le fu dato l'abito dell'Ordine.\nEntrata a fare parte delle Mantellate, Caterina non aveva esperienza di preghiere, adunanze e pratiche penitenziali. Ma era soprattutto la preghiera comune la cosa pi\u00f9 difficile per lei. Infatti le preghiere erano per lo pi\u00f9 in latino, come la Messa, ma Caterina, salvo il Paternoster e l'Ave, non sapeva n\u00e9 capiva altro. Non sapendo n\u00e9 leggere n\u00e9 scrivere, chiese a una consorella pi\u00f9 istruita di insegnarle quel tanto che bastava, ma non ne ricav\u00f2 nulla. Per tre anni si isol\u00f2 dalle altre suore.\nBeneficenza.\nCaterina da Siena riteneva che assistere gli ammalati e i poveri, che impersonavano Cristo sofferente, fosse il modo per trovare il Signore. Sono ricordati diversi episodi di carit\u00e0 verso i poveri (come i vestiti dati ai pi\u00f9 bisognosi o un mantello donato a un povero pellegrino) e verso gli infermi (come Cecca la lebbrosa, che lei assistette e cur\u00f2 con amore, anche se si narra che la sua assistenza venne ricambiata con percosse e insulti). Caterina fu attiva soprattutto presso l'ospedale di Santa Maria della Scala, che accoglieva moltissimi pazienti affidati alle modeste cure mediche del tempo e alla pietosa assistenza dei parenti e di qualche volontario. C'erano anche malati che nessuno assisteva, o perch\u00e9 non avevano parenti, o perch\u00e9 erano afflitti da malattie contagiose: Caterina si dedic\u00f2 ad assistere in particolare quest'ultimo tipo di ammalati. Questa sua attivit\u00e0 dur\u00f2 per mesi, specialmente in tempo di epidemie, allora molto frequenti e micidiali; il suo esempio cominci\u00f2 a essere imitato da altre Mantellate della sua fraternit\u00e0.\nNelle testimonianze prodotte da frate Tommaso Caffarini - confidente di santa Caterina da Siena e incaricato della raccolta documentale per il processo di canonizzazione della stessa, aperto nel 1411 - emerge l'abnegazione con cui la santa si dedicava ai malati: una consorella di nome Andrea - che l'aveva anche ingiustamente calunniata di colloqui impudichi - si ammal\u00f2 e le venne sul petto una piaga cancrenosa e purulenta che nessun'altra suora si sent\u00ec di curare, visto anche il pericolo di contagio e il fetore insopportabile che emanava la ferita; solo Caterina da Siena si prese premurosamente cura di suor Andrea e, quando un giorno la piaga produsse una quantit\u00e0 ancor maggiore di pus, la santa - per punirsi del ribrezzo provato nell'assistere l'inferma in tale frangente - dopo avere raccolto tutto questo pus in una scodella ed essersi fatta il segno della croce, lo bevve fino in fondo e, come lei stessa rifer\u00ec poi a frate Tommaso Caffarini, sent\u00ec di non avere mai bevuto a sua memoria un'altra bevanda tanto dolce. Caterina da Siena avrebbe poi anche contribuito alla pacificazione di famiglie senesi rivali coinvolte in faide.\nLa \"Bella Brigata\".\nNell'ottobre del 1370 i fratelli della santa si trasferirono a Firenze e, dopo alcuni mesi di residenza, chiesero di ottenere la cittadinanza fiorentina. In pratica la famiglia di Jacopo e Lapa si sfald\u00f2, ma Lapa decise di restare con Caterina.\nDa allora Caterina inizi\u00f2 a essere accompagnata dalla \u201cBella brigata\u201d, un gruppo di uomini e donne che la seguivano, la sorvegliavano nelle sue lunghe estasi, l'aiutavano in ogni modo nelle attivit\u00e0 caritative e anche nella corrispondenza che gente di ogni parte intratteneva con lei. Intanto, dopo l'anno di prova, Caterina prese i voti fra le Mantellate.\nCorrispondenza.\nCaterina da Siena inizi\u00f2 un'attivit\u00e0 di corrispondenza, avvalendosi di membri della brigata a cui dettava le sue lettere. Ne scrisse circa 300, durante gli ultimi dieci anni (1370-1380) della sua vita. Questo ricco epistolario affrontava problemi e temi sia di vita religiosa che di vita sociale di ogni classe, e anche problemi morali e politici che interessavano tutta la Chiesa, l'impero, i regni e gli Stati dell'Europa trecentesca. Caterina scrisse anche a personalit\u00e0 importanti dell'epoca. Su questi interessi qualcuno esprimeva giudizi critici, per questo Caterina dovette presentarsi al Capitolo dell'Ordine Domenicano, che si tenne a Firenze nel 1374.\nC'era chi accusava Caterina di tendenza a un protagonismo fuori degli schemi tradizionali, che non competevano certo a una donna, per di pi\u00f9 popolana e non colta. Al Capitolo non fu trovata in Caterina nessuna colpa ma, riconoscendo la singolarit\u00e0 del suo caso, i Padri preferirono prendere una decisione eccezionale: le assegnarono un confessore personale, il quale fosse sua guida e garante del suo spirito domenicano; a questo compito fu assegnato fra Raimondo da Capua.\nDalle rive del Rodano a quelle del Tevere.\nRientrata a Siena da Firenze, Caterina fu impegnata ad assistere gli ammalati, colpiti da una delle frequenti epidemie di quel tempo. Intanto due dei suoi precedenti discepoli e confessori, trasferiti a Pisa, diffusero in quella citt\u00e0 la sua fama tanto che Piero Gambacorti, il signore di quella citt\u00e0, invit\u00f2 Caterina a Pisa. Caterina accett\u00f2 quell'invito e vi si rec\u00f2 nei primi mesi del 1375. Secondo la tradizione qui, nella domenica delle Palme, nella chiesa di Santa Cristina, davanti a un crocifisso oggi nel santuario Cateriniano, Caterina ricevette le stigmate, che per\u00f2 su richiesta della santa rimasero a tutti invisibili. \nIncomincia agli inizi del 1376 la corrispondenza con il papa Gregorio XI, da lei definito il \"dolce Cristo in terra\". In un anno furono ben dieci le missive da lei dirette al pontefice. In esse vengono toccati tutti i temi riguardanti la riforma della Chiesa, a cominciare dai suoi pastori, insistendo sul ritorno del papa alla sua sede propria che \u00e8 Roma.\nNel 1375 la repubblica di Firenze, che era in conflitto con la Santa Sede per avere aderito a una politica antipapale e per questo era stata colpita da interdetto, si trovava in forti difficolt\u00e0 economiche. Caterina da Siena fu incaricata di fare da mediatrice di pace e di perdono e invi\u00f2, perch\u00e9 la precedessero con una sua lettera, il suo confessore e altri due frati. Non le bast\u00f2 per\u00f2 questa missiva e cos\u00ec Caterina da Firenze si mise in cammino verso la Francia.\nIl 18 giugno 1376 Caterina giunse ad Avignone, dove l'attendevano fra' Raimondo con i suoi compagni. La religiosa fu ricevuta dal papa. Per quanto riguarda l'ambasceria per la citt\u00e0 di Firenze il comportamento dei messi mandati dal Governo della citt\u00e0 toscana rese vana la mediazione di Caterina. Il 13 settembre Gregorio XI varc\u00f2 il ponte sul Rodano e lasci\u00f2 Avignone diretto a Roma. Una volta arrivato a Marsiglia il pontefice prosegu\u00ec il viaggio per nave, facendo scalo a Genova. L\u00ec fu messo in crisi dalla notizia dei disordini scoppiati a Roma e delle disfatte delle truppe pontificie per opera dei fiorentini. La maggioranza dei cardinali insisteva per tornare indietro. In questo clima di incertezza si narra che fu Caterina a rassicurare il papa che la volont\u00e0 divina lo chiamava a Roma e che Cristo lo avrebbe protetto, facendogli riprendere il viaggio. Gregorio non sopravvisse molto al ritorno, morendo il 27 marzo 1378.\nGravi problemi sorsero quando fu eletto il successore del papa Gregorio XI. Uno scisma era scoppiato nella Chiesa a causa della rivolta di alcuni cardinali, in gran parte stranieri, che avevano dichiarata invalida l'elezione di Urbano VI. Il 20 settembre del 1378 elessero a Fondi un antipapa, che prese il nome di Clemente VII, il quale fu poi costretto a fuggire ad Avignone con i cardinali che lo avevano eletto. Caterina si schier\u00f2 a favore di Urbano VI.\nUltime settimane di vita e morte.\nSecondo la tradizione, durante gli ultimi giorni della sua vita ci furono continue visite dei figli spirituali e a ciascuno di essi, dopo le comuni raccomandazioni, lei comunicava ci\u00f2 che dovevano fare successivamente nella vita. La mattina della domenica dopo l'Ascensione, il 29 aprile 1380, prima dell'alba, fu notato in lei un grande mutamento, che fece pensare all'avvicinarsi della sua ultima ora. Il suo respiro divent\u00f2 cos\u00ec fievole che fu deciso di darle l'Unzione degli infermi. Durante le sue ultime ore pi\u00f9 volte chiam\u00f2 \"Sangue! Sangue!\". E infine disse: \"Padre, nelle tue mani raccomando l'anima e lo spirito mio\". Spir\u00f2 quella domenica 29 aprile del 1380, poco prima di mezzogiorno.\nMisticismo.\nCaterina fu oggetto di fenomeni mistici caratterizzati da visioni. Secondo i racconti del suo confessore, gi\u00e0 all'et\u00e0 di sei anni ella si sarebbe rifugiata in un eremo per soddisfare il suo desiderio di consacrarsi. Durante una notte di carnevale del 1367 le apparve Cristo accompagnato dalla Vergine e da una folla di santi, e le don\u00f2 un anello visibile solo a lei, sposandola misticamente. Dopo essere stata accolta dalle Mantellate, frequenti furono le sue estasi presso la chiesa del convento dedicata a san Domenico. Qui stava ritirata in preghiera e qui aveva frequenti colloqui familiari con Ges\u00f9 Cristo, suo mistico sposo. Sono annoverate frequenti estasi da lei avute mentre rimaneva appoggiata a un pilastro ottagonale della chiesa. Qui dette le sue vesti a Ges\u00f9 sotto forma di povero, che poi la rivest\u00ec di vesti che non le fecero pi\u00f9 sentire il freddo. Qui le apparve Ges\u00f9 circondato da luce che le apr\u00ec il petto e le porse il suo cuore, dicendo: \"Ecco carissima figlia mia, siccome io l'altro giorno ti tolsi il tuo cuore, cos\u00ec ora ti do il mio per il quale tu sempre vivi\".\nNel \"Trattato della Divina Provvidenza\" vengono da lei stessa descritti alcuni di tali episodi mistici, tra i quali rende per esempio ci\u00f2 che Dio le avrebbe rivelato circa il mistero trinitario e l'incarnazione del Figlio:\nLa sua orazione allo Spirito Santo \u00e8 considerata una delle vette della spiritualit\u00e0 cristiana:\nNell'aprile 1375 Caterina ricevette le stigmate nella chiesa di Santa Cristina a Pisa, stimmate che solo lei poteva vedere ma che furono rese visibili poco prima della sua morte.\nOpere.\nCaterina ha lasciato un epistolario di 381 lettere, una raccolta di 26 preghiere e il \"Dialogo della Divina Provvidenza\". Molte delle opere di Caterina sono state dettate, anche se Caterina era capace di scrivere e scrisse alcune lettere di suo pugno.\nLe \"Lettere\".\nAlla morte di Caterina i suoi discepoli raccolsero le sue lettere. Il teologo Tommaso Caffarini, incaricato delle trattative per la canonizzazione di Caterina, fu autore della raccolta considerata ufficiale. Le \"Lettere\" riscossero fin da subito un enorme successo. L\"editio princeps\", curata da Bartolomeo Alzano, fu data alle stampe da Aldo Manuzio a Venezia nel 1500. La raccolta, comprendente 353 lettere, fu pi\u00f9 volte ristampata nel corso del '500. Nell'edizione del 1860 Niccol\u00f2 Tommaseo tent\u00f2 di restituire alle \"Lettere\" l'ordine cronologico e le corred\u00f2 di un apparato di note molto apprezzato dagli studiosi sia dal punto di vista storico che sotto il profilo linguistico-letterario.\nLe \"Orazioni\".\nLe \"Orazioni\" di Caterina furono raccolte dai suoi discepoli negli ultimi tempi della sua vita. Si tratta di un'antologia delle molte preghiere che Caterina pronunci\u00f2 nel corso delle sue estasi, messe per iscritto dai suoi discepoli presenti. Furono pubblicate in appendice alle lettere nell'edizione aldina del 1500, e nelle edizioni del \"Dialogo\", di Girolamo Gigli e di Innocenzo Taurisano. Gigli raccolse e emend\u00f2 le \"Orazioni\" servendosi di un manoscritto di Tommaso Buonconti da Pisa, discepolo della santa.\nIl \"Dialogo della Divina Provvidenza\".\nCaterina dett\u00f2 il \"Dialogo della Divina Provvidenza\" (noto anche come \"Libro della Divina Dottrina\") in volgare ai suoi discepoli Neri Pagliaresi, Stefano Maconi e Barduccio Canigiani nell'autunno del 1378. L'opera fu terminata il 13 ottobre di quell'anno. Caterina considerava il \"Dialogo\" il suo testamento spirituale: il \"Dialogo\" viene oggi considerato uno dei capolavori della letteratura mistica medievale e della prosa italiana del XIV secolo. Cristofano di Gano Guidini, Stefano Maconi e Raimondo da Capua lo tradussero dal volgare in latino. L\"editio princeps\" in italiano del \"Dialogo\" fu pubblicata a Bologna nel 1472 dal tipografo Baldassare Azzoguidi. Il \"Dialogo\" fu uno dei primi libri a stampa pubblicati in Italia, accanto ai grandi classici dell'antichit\u00e0 e fu ristampato molte volte negli anni successivi. Ne furono realizzate anche traduzioni in francese (la prima pubblicata a Parigi nel 1580), inglese (Londra, 1519), tedesco (Bamberga, 1761) e spagnolo (Avila, 1925).\nCulto.\nCaterina da Siena fu canonizzata dal papa senese Pio II nel 1461. Nel 1866 il papa Pio IX la volle annoverare fra i compatroni di Roma.\nPaolo VI ha proclamato santa Caterina dottore della Chiesa il 4 ottobre 1970. Prima donna a ricevere tale titolo nella Storia della Chiesa, l'omelia afferm\u00f2 che:\nDevota del Preziosissimo Sangue di Ges\u00f9, la \"non colta vergine di Fontebranda\" ricevette in dono dallo Spirito Santo Dio \"le sacre stigmate\", lo \"mistico sposalizio\", la \"sapienza infusa\". Identific\u00f2 la Chiesa con il Suo corpo mistico e il pontefice con il Vicario di Cristo in terra, a cui, in quanto tale, erano dovuti ossequio e obbedienza.\nRichiam\u00f2 vigorosamente il clero a un forte impegno pastorale per arginare la dispersione dei fedeli, il Pontefice al suo ritorno nella Santa Sede legittima, a Siena per la pacificazione locale. Il suo impegno politico ebbe il fine \u00abdi sconfiggere il dimonio e toglierli la signoria che egli ha presa dello uomo per lo peccato mortale, e trargli l'odio del cuore, e pacificarlo con Cristo Crocifisso e con il prossimo suo\u00bb (Lettera 122).\nLa santa \u00e8 anche raffigurata insieme a San Domenico nel quadro della Beata Vergine del Santo Rosario di Pompei.\nReliquie.\nNumerose sono oggi le reliquie attribuite a Caterina. Ella fu sepolta a Roma, nel cimitero di Santa Maria sopra Minerva: il corpo \u00e8 ancora conservato in tale basilica. Ma l'anno successivo, nel 1381, il suo cranio fu portarto come reliquia a Siena, e nel 1384 fu oggetto di culto solenne e portato in processione nella basilica di San Domenico, dove tuttora \u00e8 conservato.\nNella stessa basilica \u00e8 conservato un dito di Caterina: con tale reliquia viene impartita la benedizione all'Italia e alle Forze Armate nel pomeriggio della domenica in cui si tengono le Feste internazionali in onore della santa.\nIl piede sinistro \u00e8 invece conservato a Venezia (nella chiesa dei Santi Giovanni e Paolo).\nNel Duomo di Siena era presente una costola: essa per\u00f2 fu donata al santuario di Santa Caterina ad Astenet in Belgio, costruito nel 1985 per volont\u00e0 dei devoti di quel paese.\nInfine una scaglia di una scapola di Caterina si trova nel santuario di Caterina a Siena.\nLa mano sinistra della santa, che porta il segno delle stigmate, \u00e8 custodita nel monastero del Santo Rosario di Monte Mario a Roma. Fu asportata dal corpo durante l'apertura dell'urna nel 1487. A staccare questa parte del corpo della santa fu fra' Gioacchino Torriani O.P., Generale dell'Ordine, che ne fece dono alle monache domenicane della Congregazione di San Domenico e San Sisto, che risiedevano dove oggi risiedono le monache del Santo Rosario a Monte Mario a Roma. Di questa asportazione si ha notizia della cronaca del convento.\nMiracoli riconosciuti.\nUno dei miracoli riconosciuti dalla Chiesa Cattolica risale all'ottobre del 1376, quando, in ritorno dalla corte papale di Avignone, pass\u00f2 a Varazze (localit\u00e0 del savonese), curiosa di conoscere i luoghi che avevano dato i natali al beato Jacopo da Varagine.\nCaterina ebbe per\u00f2 una spiacevole sorpresa: la cittadina si presentava malridotta e abbandonata a causa della peste che aveva decimato la popolazione. Caterina preg\u00f2 intensamente per gli abitanti di Varazze affinch\u00e9 finisse il loro dolore e i cittadini furono liberati dal flagello. In cambio del prodigio la santa chiese ai varazzini di onorare il loro illustre concittadino, dedicando una cappella a suo nome e alla Santissima Trinit\u00e0. In ricordo di quell'episodio miracoloso Varazze eresse la santa di Siena a propria patrona dedicandole ogni anno, il 30 aprile, una processione.\nPatronati.\nSanta Caterina \u00e8 stata proclamata patrona d'Italia nel 1939 da Pio XII (assieme a san Francesco d'Assisi) e compatrona d'Europa da Giovanni Paolo II il 1\u00ba ottobre del 1999.\nLa santa senese \u00e8 anche patrona nella citt\u00e0 di Siena della contrada del Drago e della contrada dell'Oca e inoltre di:\nInfine l'arcidiocesi Ordinariato Militare per l'Italia riconosce santa Caterina come patrona del Corpo delle infermiere volontarie della Croce Rossa italiana e dell'Associazione per l'assistenza spirituale alle Forze Armate - P.A.S.F.A., entrambi enti operanti nel contesto dell'ordinamento militare.\nViene presa a modello dall'Associazione Guide Italiane (e quindi poi da AGESCI) e venerata come patrona non ufficiale delle scolte.\nIconografia.\nSanta Caterina da Siena viene raffigurata con la veste bianca mantata di nero dell'ordine domenicano, il giglio, la corona di spine e le stigmate, un libro. Talvolta \u00e8 raffigurata nel momento del matrimonio mistico con Ges\u00f9 o con un cuore in mano."}
{"id": "1117630", "revid": "1543377", "url": "https://it.wikipedia.org/wiki?curid=1117630", "title": "Le baruffe chiozzotte", "text": "Le baruffe chiozzotte (o \"Le baruffe chioggiotte\" o ancora, semplicemente, \"Le chiozzotte\") \u00e8 una commedia scritta da Carlo Goldoni.\nLa sua prima messa in scena, annunciata per stampa da Piero Chiari sulla \"Gazzetta Veneta\" il 23 gennaio 1762, avvenne al teatro San Luca di Venezia alla fine dello stesso mese di quell'anno; fu poi ripresa in occasione del successivo carnevale veneziano.\nViene considerata una delle pi\u00f9 riuscite opere goldoniane e fa parte - insieme ad altri capolavori come \"I rusteghi\" e \"La casa nova\" - delle cosiddette commedie di ambientazione veneziana, lavori conclusivi dell'esperienza italiana dell'autore prima del trasferimento a Parigi.\nIl testo \u00e8 stato trasposto per il teatro in musica in un'opera omonima di Gian Francesco Malipiero.\nOpera corale, ambientata nella citt\u00e0 lagunare e centro di pescatori di Chioggia (una Chioggia peraltro maggiormente lasciata intendere piuttosto che descritta nel senso letterale del termine), \"Le baruffe chiozzotte\" mette in scena - come commedia d'ambiente popolare ma anche commedia di conversazione (dove la parola si fa strumento di espressivit\u00e0 teatrale) con pesanti debiti verso la commedia dell'arte - le schermaglie amorose di un gruppo di popolani inseriti in un contesto familiare e sociale particolarmente articolato e mossi da sinceri \"affetti\" dell'anima che bene descrivono una visione della coralit\u00e0 della vita.\nAd essere rappresentate sono figure del pi\u00f9 basso strato sociale - i pescatori e le donne che stanno loro intorno - ma non per questo prive di una loro vivida umanit\u00e0 per le quali - nella visione della critica - ogni aspetto della vita diventa esso stesso commedia dalle lucide sottolineature esistenziali.\nTrama.\nLo spunto iniziale alla commedia viene, com'\u00e8 del resto anticipato dal titolo, da una baruffa scatenata dal battelliere Toffolo, \"reo\" di aver civettato con alcune giovani. Lucietta, promessa sposa al pescatore Titta-Nane, \u00e8 al ricamo ma accetta di buon grado la fetta di zucca arrostita che Toffolo le offre. Il gesto non \u00e8 per\u00f2 gradito da Checca, oggetto dei corteggiamenti del battelliere Toffolo.\nA interrompere questa prima disputa \u00e8 l'arrivo della tartana di padron Toni. Con il ritorno dalla pesca hanno avvio momenti di vita quotidiana (la vendita del pesce, le donne che riabbracciano i loro uomini) mentre, quasi ineluttabilmente, per le calli proseguono i pettegolezzi, preludio di nuovi litigi.\nLucietta si lascia andare ad alcune confidenze sulle avventure di Toffolo, e lo stesso fa Orsetta, sorella di Checca, con un altro dei pescatori, Beppo: alla fine, nella baruffa sono coinvolti quasi tutti i mariti, i fratelli e gli amici del borgo. Beppo e Titta-Nane, a questo punto, prendendosela con Toffolo, dichiarano la loro intenzione di rompere il vincolo di fidanzamento.\nA Toffolo non rimane che andare in Cancelleria per chiedere un intervento \"super partes\" del coadiutore del \"Cancelliere criminale\", Isidoro, il quale interroga le ragazze rendendosi conto ben presto che si tratta di semplici \"putelezi\", ovvero ragazzate, cose di poco conto.\nDopo un ulteriore incontro con i maschi del villaggio, la \"disputa\" viene accomodata fuori dalle aule di giustizia, e prima che la giornata si concluda, in un clima di festoso lieto fine, verranno celebrati ben tre (quasi annunciati) matrimoni: quello di Lucietta con Titta-Nane, quello di Orsetta con Beppo e quello di Checca con Toffolo.\nLe rappresentazioni.\nComposta in veneziano frammisto a parole ed accenti tipici di Chioggia (alcune parti sono in versi e comprendono scene di pura pantomima, peraltro in sintonia con gli schemi drammaturgici dell'autore), \"Le baruffe chiozzotte\" \u00e8 stata l'ultimo lavoro scritto da Goldoni prima dell'interruzione della sua attivit\u00e0 di commediografo a Venezia.\nFu scritta subito dopo \"Sior Todero brontolon\" ed ebbe curiosamente come interprete di una delle figure principali (quella di madonna Pasqua) l'attrice Caterina Bresciani originaria della Toscana ma che parole dello stesso Goldoni \"aveva bene penetrato il modo e la pronuncia veneziana\" e che \"riusciva bene sia nelle commedie di tono sostenuto che in quelle volgari\".\nLa commedia figura ancora nei \"cartelloni\" di molti teatri: dopo un appannamento in termini di popolarit\u00e0 registrato nell'Ottocento, ha avuto un rilancio nel XX secolo grazie soprattutto ad una celebre edizione messa in scena a fine anni cinquanta e registrata dalla allora debuttante televisione italiana - con protagonista l'attore Cesco Baseggio.\nFra i principali attori italiani che l'hanno interpretata anche nell'allestimento diretto nel 1964 da Giorgio Strehler, si ricordano Lina Volonghi, Gianni Garko, Carla Gravina, Ottavia Piccolo, Corrado Pani, Tino Scotti, Mario Valdemarin, Giulio Brogi, Elio Crovetto, Ludovica Modugno, Donatella Cecarelli, Giancarlo Mauri, Virgilio Gottardi.\nBaruffe come commedia dell'arte.\nAmmirata da Goethe, che ebbe modo di assistere ad una sua rappresentazione in una replica del 1786 durante il suo viaggio in Italia, la commedia tende ad un recupero, da parte del suo autore, di un mondo popolare e reale, quindi ai limiti del pittoresco e comunque lontano da quella borghesia nobiliare allargata al medio ceto composta da locandiere e cavalieri fino ad allora messa in scena in altre opere (\"Le massere\", \"I pettegolezzi delle donne\" e \"Il campiello\", per citarne solo alcune).\nL'unica figura non popolare della commedia \u00e8 quella del coadiutore Isidoro - \"deus ex machina\" al quale si dovr\u00e0 la ricomposizione delle \"baruffe\" con il lieto fine coronato dalla celebrazione di ben tre matrimoni risolutivi per il buon esito della vicenda - nel quale \u00e8 possibile intravedere il punto di vista, in soggettiva, dell'autore stesso, imbarazzato forse a prendere le distanze in maniera non \"equanime\" dai protagonisti, ovvero il \"popolino\" chioggiotto.\nSecondo quanto riferisce lo stesso Goldoni nelle sue \"Memorie\", al debutto le \"Baruffe\" fecero registrare un notevole successo tanto che la commedia venne replicata per sette sere consecutivamente, cosa rara all'epoca. In realt\u00e0, la critica \"ufficiale\" dell'epoca e posteriore ha smorzato l'enfasi goldoniana riferendo di un \"successo discreto, anche se non eccellente\".\n\u00c8 da tenere in conto anche il fatto che l'autore si trovava al centro, al tempo del debutto dell'opera, di un contenzioso \"artistico\" con un autore coevo, Carlo Gozzi, che lo accus\u00f2 esplicitamente di aver rappresentato in modo \"eccessivamente cordiale\" le \"bassezze\" del popolo: \u00e8 pensabile che tale \"querelle\" non abbia giovato alla commedia in termini di \"buona stampa\", procurando inoltre al suo autore il biasimo dei ceti maggiormente conservatori.\nL'essere stata composta in vernacolo ha inoltre probabilmente impedito alla commedia goldoniana - almeno stando a certa critica - una maggiore diffusione, quanto meno nel passato, poich\u00e9 dalla met\u00e0 del Novecento, a parte le traduzioni in lingua inglese e in lingua tedesca e relativi allestimenti, vi sono state innumerevoli messe in scena in quasi tutti i paesi del bacino mediterraneo e nella ex Jugoslavia, in primo luogo in Croazia (con il titolo di \"Baruffe tra pescatori\") con azzeccate 'localizzazioni' nelle cittadine dalmate, in primo luogo a Spalato e a Ragusa (anche: Dubrovnik).\nA parere del gi\u00e0 citato Goethe, in ogni caso, non vi \u00e8 dubbio che si tratti di un capolavoro - o meglio di un \"lavoro scritto da mano maestra\" - tanto che gli elogi si sprecano, se \u00e8 vero che:\nPer poi aggiungere:\nBaruffe sotto tutte le latitudini.\nLo stesso Goldoni spiega come il termine baruffa sia lo stesso tanto \"in linguaggio Chiozzotto, Veneziano e Toscano\", significando \"confusione, una mischia, azzuffamento di uomini o di donne, che gridano, si battono insieme\". Queste baruffe - annota ancora Goldoni presentando la sua opera - \"sono comuni fra il popolo minuto, e abbondano a Chiozza pi\u00f9 che altrove poich\u00e9 di sessantamila abitanti di quel Paese ve ne sono almeno cinquantamila di estrazione povera e bassa, tutti per lo pi\u00f9 pescatori o gente di marina\" (nelle sue memorie Goldoni non esiter\u00e0 infatti a definire la commedia \"popolare\" e \"plebea\").\nL'ambientazione a Chioggia non \u00e8 casuale e ha, anzi, una valenza specifica poich\u00e9 - nelle parole dello stesso autore - questa \"\u00e8 una citt\u00e0 rispettabile\". Specificando poi che:\nChiosa ancora Goldoni, con la sottolineatura di non voler dare \"grammatica Chiozzotta\":"}
{"id": "1117634", "revid": "775504", "url": "https://it.wikipedia.org/wiki?curid=1117634", "title": "Mostri del mare", "text": "Mostri del mare (\"Sea Monsters\") \u00e8 una miniserie televisiva della BBC che descrive la fauna marina preistorica. Creata dalla Impossible Pictures, gi\u00e0 produttrice di \"Nel mondo dei dinosauri\", ha come protagonista lo zoologo Nigel Marven, che si avventura virtualmente nei mari pi\u00f9 pericolosi che siano mai esistiti.\n\u00c8 composta da sette segmenti trasmessi in tre puntate dal 9 al 23 settembre 2003, andati in onda in Italia, successivamente, come speciale di due episodi, il primo contenente i primi cinque segmenti della serie, e il secondo dagli ultimi due, all'interno del programma La macchina del tempo su Rete 4, entrambi di durata minore rispetto alla versione originale e alla versione in DVD (nella versione in digitale la voce di Nigel Marvel \u00e8 quasi sempre fuori campo e doppiata da Marco Balzarotti, mentre in quella televisiva la presentazione \u00e8 in prima persona e doppiata da Sergio Di Stefano). \nPuntate.\nPrima puntata (A spasso nella Preistoria).\nIl mare dell'Ordoviciano.\nTempo: 450 milioni di anni fa.\nPosizione: New York, negli USA.\nAttrezzatura speciale: muta da sub, telecamera e fiocina.\nLa storia comincia qui, in un luogo privo di ossigeno e piante. Il primo animale che Nigel incontrer\u00e0, attratto da un'esca, \u00e8 uno scorpione di mare, il Megalograptus, fortunatamente privo di veleno, dato che riesce solo a graffiare lo zoologo. Dopo essersi curato la ferita, Nigel va sott'acqua e incontra, oltre a miriadi di Megalograptus, un Cameroceras, che mostra subito la sua pericolosit\u00e0 mangiando senza problemi uno scorpione di mare. Tornato in superficie, Marven se la dovr\u00e0 vedere con questi ultimi che depongono le loro uova.\nIl mare del Triassico.\nTempo: 230 milioni di anni fa.\nPosizione: Svizzera (a quei tempi non c'erano le Alpi).\nAttrezzatura speciale: muta da sub e fiocina elettrica.\n\u00c8 il Triassico e i dinosauri sono appena comparsi sulla faccia della terra, ma Nigel \u00e8 interessato di pi\u00f9 alle creature marine. Dopo aver avvistato un trio di Coelophysis, decide cos\u00ec di immergersi, trovando subito due Nothosaurus, che per\u00f2 si dimostrano poco aggressivi. Poi, dopo che questi ultimi se ne sono andati, incontra un Tanystropheus, a cui stacca accidentalmente la coda. Alla fine, Nigel se la dovr\u00e0 vedere con un feroce e antico rappresentante degli Ittiosauri, il Cymbospondylus.\nIl mare del Devoniano.\nTempo: 350 milioni di anni fa.\nPosizione: Ohio, negli Usa.\nAttrezzatura speciale: muta da sub, esca e gabbia per squali per difesa.\nDevoniano. 350 milioni di anni fa. Nigel tenter\u00e0 di attirare un enorme pesce corazzato, un Dunkleosteus, con un'esca a base di Bothriolepis, difendendosi inoltre in una gabbia per squali a forma sferica. Immergendosi al sicuro in quest'ultima, non tarda molto tempo ad incontrare un predatore, lo Stethacanthus, chiamato ironicamente dallo zoologo \"Squalo a ferro da stiro\", a causa della protuberanza che porta sul dorso. All'improvviso, per\u00f2, lo squalo scappa via e viene rapidamente sostituito da un Dunkleosteus piuttosto affamato, che si dimostra capace addirittura di trapassare da parte a parte la gabbia creata appositamente per fermarlo. Il Dunkleosteus strappa via dalle mani di Nigel l'esca, per poi aggredire un piccolo della sua specie, che si stava cibando degli avanzi rimasti. Risalito sulla barca, la prossima destinazione \u00e8 l'Eocene, 36 milioni di anni fa, terra del Basilosauro, una primitiva balena carnivora.\nSeconda puntata (Nelle fauci della morte).\nIl mare dell'Eocene.\nTempo: 36 milioni di anni fa.\nPosizione: Giza, in Egitto.\nAttrezzatura speciale: muta da sub e altoparlante.\nL'Eocene, l'era dei mammiferi, gi\u00e0 stabilitisi in acqua con forme gigantesche, tipo il Basilosauro. Ma prima di vedere questa feroce balena della Preistoria, Nigel se la dovr\u00e0 vedere con un maschio di Arsinoitherium, un mammifero anfibio simile ad un rinoceronte. Nella puntata, Nigel incontra un maschio a cui prova ad offrire una mela. Poi durante una nuotata in una laguna incontrer\u00e0 anche dei Dorudon, prede abituali dei Basilosauri, visti in un altro documentario, I predatori della preistoria. Alla fine, usando un altoparlante che emette i suoni del cetaceo, riuscir\u00e0 a vedere il Basilosauro, anche se questo andr\u00e0 a divellere con le sue mascelle l'altoparlante.\nIl mare del Pliocene.\nTempo: 4 milioni di anni fa.\nPosizione: Per\u00f9.\nAttrezzatura speciale: muta da sub e gabbia per squali di forma sferica.\nIn quest'epoca ci troviamo nel Per\u00f9, dove nei suoi mari si nasconde il Megalodonte, il pi\u00f9 grande squalo mai esistito. Nigel, interessato a sfidare questa creatura, viene per\u00f2 convinto ad incontrare prima i piccoli di Megalodonte nell'acqua poco profonda, che sono grandi come un odierno squalo bianco e cacciano abitualmente i cetacei del tipo Odobenocetops. Dopo aver vissuto questa esperienza gi\u00e0 adrenalinica, Nigel con la sua barca \"The Ancient Mariner\" si inoltra in mare aperto, territorio di caccia degli adulti, lunghi 15 metri. Il suo scopo sar\u00e0 quello di attaccare una telecamera sulla pinna caudale dello squalo mentre questo cerca di mangiare un'esca. Dopo molti tentativi falliti e attacchi del Megalodon, riuscir\u00e0 finalmente ad attaccare la cinepresa sul dorso del mostro, che mostrer\u00e0 due giorni pi\u00f9 tardi un attacco dell'animale ad una balena (in realt\u00e0 \nun cetotherium).\nTerza puntata (Al diavolo ... e ritorno ?).\nIl mare del Giurassico.\nTempo: 155 milioni di anni fa.\nPosizione: Inghilterra, Regno Unito.\nAttrezzatura speciale: muta da sub con repellente di difesa, radar e propulsore.\n\u00c8 il Giurassico, l'era di alcuni dei pi\u00f9 grandi animali esistiti, sia sulla terra che nel mare. Nigel incontrer\u00e0 per primo un branco di Leedsichthys, i pi\u00f9 grandi pesci di tutti i tempi. Notando inoltre che, per motivi di grasso corporeo, un membro del gruppo \u00e8 molto indietro rispetto agli altri, Nigel vede che un Metriorhynchus e uno squalo Hybodus approfittano di ci\u00f2 per staccare pezzetti di carne dal pesce. Ma \u00e8 quando Nigel sale dalla barca che viene l'incredibile: vedendo infatti col periscopio sott'acqua, lo zoologo vede che un Liopleurodon ha attaccato e ucciso con un colpo solo il Leedsicthys ferito. Giunta la sera, Nigel andr\u00e0 sott'acqua a vedere il banchetto che tre esemplari di Liopleurodon stanno facendo con la carcassa del pesce. Prima di salire sulla barca, Nigel avr\u00e0 l'occasione di usare il suo repellente a base di putrescina, cio\u00e8 quando il pliosauro tenter\u00e0 di attaccare lo zoologo.\nIl mare del Cretaceo.\nTempo: 75 milioni di anni fa.\nPosizione: Kansas, negli Usa.\nAttrezzatura speciale: muta da sub e radar.\nL'ultima tappa e l'ultimo mare, quello del Cretaceo (in cui Nigel lo definisce \"l'acquario infernale\"). Dopo aver visto un Albertosaurus ruggire e degli Hesperornis andare in acqua, Nigel vede con un periscopio che alcuni di loro vengono mangiati da squali (Squalicorax), un Halisaurus e da un branco di Xiphactinus, un mostruoso pesce di 6 metri. L'obiettivo di Nigel, venuto in mente con l'avvistamento dell'Halisaurus, sar\u00e0 quello di vedere Tilosauri di 18 metri in mare aperto. Dopo di che Nigel avvister\u00e0 uno Pteranodon cacciare, lo addomesticher\u00e0 e trover\u00e0 un Archelon morto, che far\u00e0 nascere allo zoologo il desiderio di vederne uno vivo. Alla fine ci riesce, ma un'intera famiglia di Tilosauri interrompe la calma. Fortunatamente, gli animali attaccheranno un gommone e Nigel riuscir\u00e0 a salvarsi."}
{"id": "1117638", "revid": "33689", "url": "https://it.wikipedia.org/wiki?curid=1117638", "title": "Palazzo dell'Unit\u00e0 Africana", "text": "Il Palazzo dell'Unit\u00e0 Africana (detto \"Twierza\", la Fortezza) si trova ad Accra. \u00c8 stato costruito nel 1965 per ordine di Nkrumah (che ha battezzato l'edificio State House) per ospitare un vertice dei capi di Stato africani per 4 giorni nel 1966. \u00c8 costato all'epoca 20 milioni di dollari. \n\u00c8 un enorme edificio di 12 piani. In 2 costruzioni a parte ci sono una sala riunioni e una sala da ricevimento.\nLa State House nel 1966.\nL'edificio principale era diviso in 60 appartamenti: ogni Capo di Stato e Ministro degli Esteri doveva avere il proprio. Ogni appartamento si componeva di 10 stanze, due bagni, una hall ed era sontuosamente arredato. Possedeva anche una piscina, una tipografia, vari ristoranti e caff\u00e8, un ufficio postale e un modernissimo impianto di aria condizionata. \nLa sicurezza era garantita da un complesso sistema di corridoi (non erano rettilinei ma curvi, ellissoidali, a zigzag, inclinati, a tornanti) e mura che rendevano l'edificio facilmente difendibile da attacchi esterni e interni. Era inoltre dotato di un enorme bunker in grado di resistere a massicci bombardamenti attrezzato con linee telefoniche riservate, generatori autonomi, l'ala destra ospitava enormi celle frigorifere in grado di conservare riserve di cibo."}
{"id": "1117640", "revid": "125957455", "url": "https://it.wikipedia.org/wiki?curid=1117640", "title": "Storie di Lucrezia", "text": "Le Storie di Lucrezia sono un dipinto a tempera su tavola (80x130 cm) di Sandro Botticelli, databile al 1498 circa e conservato nell'Isabella Stewart Gardner Museum di Boston. La tavola fa coppia con le \"Storie di Virginia\" nell'Accademia Carrara di Bergamo.\nStoria.\nI due pannelli facevano parte di una delle \"spalliere\" documentate verso il 1500 in casa Vespucci a Firenze (oggi palazzo Incontri).\nDescrizione e stile.\nLa scena ha come tema fondamentale l'onore violato, ispirato al racconto di Tito Livio: Lucrezia, moglie di Collatino, dopo aver subito le violenze sessuali del figlio di Tarquinio il Superbo, Sesto, si suicid\u00f2, provocando cos\u00ec la rivolta che port\u00f2 all'abbattimento della monarchia a Roma. Si tratta di un tema di solito destinato a ambienti privati ad uso femminile, come le camere da letto.\nLa scena \u00e8 ambientata in una grandiosa architettura, riccamente decorata come nella \"Calunnia\" (altra opera della fase tarda) con una grande arco di trionfo ispirato agli archi del Foro Romano, decorato da bassorilievi e statue dorate (si riconoscono le colonne come nell'arco di Settimio Severo e i \"Prigionieri Daci\" come in quello di Costantino), e con una colonna onoraria al centro con la statua di un'altra eroina, Giuditta. Probabilmente il dipinto adombra anche il tema politico della liceit\u00e0 della rivolta contro la dittatura, come suggeriscono i rilievi e la statua di Giuditta, legato alla situazione fiorentina di quegli anni, con la cacciata di Piero il Fatuo e l'instaurarsi della Repubblica savonaroliana."}
{"id": "1117642", "revid": "773636", "url": "https://it.wikipedia.org/wiki?curid=1117642", "title": "Chiesa di San Giusto in Piazzanese", "text": "La pieve di San Giusto in Piazzanese sorge a San Giusto, frazione meridionale del comune di Prato. \u00c8 la chiesa pi\u00f9 antica del territorio di Prato, al di fuori del centro storico.\nStoria e descrizione.\nLa pieve, documentata sin dal 779 e ricostruita tra l'XI e i primi del XII secolo, mantenne a lungo una notevole importanza, controllando un vasto territorio; dal XV secolo ne furono patroni i Martelli.\nSulla piana circostante, il complesso \u00e8 segnalato dal notevole campanile gotico a torre, con due ordini di bifore archiacute (la cella \u00e8 pi\u00f9 tarda), che fu ricostruito intorno al 1360 (il precedente, usato come torre di avvistamento, era stato demolito dal Comune nel periodo delle scorrerie di Castruccio Castracani, che assedi\u00f2 il paese senza riuscire a conquistarlo).\nUn unitario, garbato intervento settecentesco caratterizza la facciata, con ampio porticato (1740 circa), e gli interni (1730-45), rivestendo la struttura medievale a tre navate.\nOltre a un bel fonte battesimale in maiolica robbiana con \"Storie del Battista\", opera di Benedetto Buglioni del 1505-10, negli altari in stucco si conservano pale secentesche: una \"Circoncisione\" attribuita a Vincenzo Dandini e una \"Madonna col Bambino e santi\" (1630 circa), di Giovan Pietro Naldini.\nIl presbiterio, sormontato da una cupoletta cieca (1736) con decorazioni settecentesche, ha sul fondo del coro una tela di Tommaso Gherardini con \"San Giusto\" (1764). Il contiguo \"Sacrario dei caduti\" conserva resti di discreti affreschi trecenteschi.\nIn sacrestia, oltre ad un tabernacolo con la \"Crocifissione\", affrescato da Arrigo di Niccol\u00f2, \u00e8 posta una statua quattrocentesca in arenaria, di \"San Bartolomeo\".\nNella contigua Compagnia della Santa Croce la vivace tavola cinquecentesca con la \"Deposizione\" (1579) \u00e8 opera di Michele delle Colombe."}
{"id": "1117644", "revid": "1199936", "url": "https://it.wikipedia.org/wiki?curid=1117644", "title": "Paesaggio al tramonto", "text": "Paesaggio al tramonto \u00e8 una tela applicata su cartone (35x43 cm) realizzata nel 1885 dal pittore Vincent van Gogh.\n\u00c8 conservata al Museo Thyssen-Bornemisza di Madrid.\nIl paesaggio rappresentato da Van Gogh \u00e8 quello di Nuenen, residenza dei suoi genitori tra il 1883 ed il 1885.\nIl soggetto sembra casuale, dal momento che non \u00e8 presente alcun edificio di rilievo."}
{"id": "1117649", "revid": "773636", "url": "https://it.wikipedia.org/wiki?curid=1117649", "title": "Chiesa di Santa Croce (Arezzo)", "text": "La chiesa di Santa Croce \u00e8 un luogo di culto cattolico della citt\u00e0 di Arezzo, che sorge nella via omonima.\nStoria e descrizione.\nLa chiesa sorse sul luogo di un tempio pagano del II secolo a.C. ed \u00e8 documentata per la prima volta nel 1081. In quell'anno vicino alla chiesa era stato fondato un convento di monache benedettine, dette le signore di Santa Croce, che furono obbligate da Cosimo I de' Medici a trasferirsi entro le mura, dopo la costruzione della nuova cinta muraria. L'esterno della chiesa ha conservato le strutture del XII secolo soltanto nell'abside, caratterizzata da influssi di stampo ravennate (o pi\u00f9 genericamente levantini) riconoscibili nella pianta poligonale, negli archetti pensili aggettanti su mensole e coronati da una decorazione in laterizio. La facciata \u00e8 stata ricostruita.\nCaratteristiche dell\u2019arte aretina a cavallo tra il XII e il XIII secolo sono le colonne ofitiche, di cui se ne rielabora una variante abitata che si ritrova nel pulpito della pieve di Gropina e in quello della chiesa di S. Croce ad Arezzo, i cui fusti di colonna presentano in alto un drago che si morde la coda, mentre in basso un essere serpentiforme con la coda piumata combatte con il leone stiloforo."}
{"id": "1117653", "revid": "122506173", "url": "https://it.wikipedia.org/wiki?curid=1117653", "title": "Saeko Nogami", "text": " \u00e8 un personaggio delle serie \"City Hunter\" ed \"Angel Heart\". In realt\u00e0, perci\u00f2, ci sono due Saeko che appartengono ai due mondi paralleli creati da Tsukasa H\u014dj\u014d, anche se hanno alcuni punti in comune.\nSaeko \u00e8 una bellissima giovane donna con un fisico splendido. Ha i capelli blu scuro lunghi fino alle spalle che arrivavano a destra e gli occhi azzurri. Poliziotta e detective di Shinjuku, \u00e8 una donna astuta che sa esattamente cosa vuole, tuttavia indecisa tra il suo amore per Hideyuki Makimura e per Ryo Saeba. Sembrerebbe alla morte di Hideyuki che il destino abbia deciso per lei, ma sar\u00e0 la sorella di Hideyuki, Kaori, a rubare per sempre il cuore di City Hunter. Il rapporto tra Saeko e Ryo \u00e8 sempre stato ambiguo e probabilmente nessuno dei due consumer\u00e0 mai l'attrazione reciproca per rispetto all'amico morto. Nelle prime due edizioni italiane dell'anime \u00e8 stata rinominata Selene o, in qualche puntata, Selena; in un'occasione viene chiamata agente Nora.\nReika \u00e8 la sorella minore di Saeko, che ha lavorato nel dipartimento di polizia di Tokyo prima di diventare detective.\nSebbene estremamente capace da sola, il fatto che suo padre sia il capo della polizia non guasta di certo. \u00c8 una tiratrice professionista, brava quasi quanto Ryo Saeba. Le armi preferite di Saeko sono affilati coltelli che tiene nascosti in appositi vani ricavati nel reggicalze per scopi di autodifesa. Guida una Porsche 930 Turbo rossa ma, nonostante abbia una patente di guida \"A\", ha spericolate capacit\u00e0 di guida.\nEtimologia.\nIl nome Saeko significa \"sii chiaro, sereno, freddo, abile\" (\u51b4) (sae) e \"bambino\" (\u5b50) (ko).\nIl cognome Nogami significa \"campo, deserto\" (\u91ce) (no) e \"sopra, in alto, in alto\" (\u4e0a) (gami).\nSaeko in \"City Hunter\".\nIl detective Saeko Nogami va per la trentina, ed \u00e8 una donna che sa bene come sfruttare gli uomini a proprio vantaggio. A cominciare dal padre e capo della polizia, il Commissario Nogami (che, per inciso, assomiglia molto al capo della polizia di \"Cat's Eye\"). Tuttavia Saeko si comporta in maniera particolarmente cinica con Ryo, del quale cerca l'aiuto ogni volta che si trova ad affrontare indagini particolarmente pericolose.\nVa detto che lui si fa incastrare assai facilmente, e a volte le offre aiuto anche quando non \u00e8 richiesto, visto che poi ci\u00f2 gli consente di aggiungere sempre almeno tre \"bottarelle\" alla lista dei debiti di Saeko nei suoi confronti. Debiti che poi lei si far\u00e0 scalare immancabilmente tramite il suo ben fornito arsenale di trucchi (lei abilmente pianifica in anticipo). I pi\u00f9 tipici sono di uscire con lui, farlo ubriacare fino allo svenimento e infilarsi mezza nuda nel suo letto la mattina dopo fingendo che sia successo chiss\u00e0 cosa; nel qual caso lui far\u00e0 di tutto per nasconderlo a Kaori. A volte, infatti, basta semplicemente che Saeko si lamenti con la gelosissima Kaori del fatto che Ryo ha preteso pagamenti anticipati in natura per lo svolgimento di un certo lavoro perch\u00e9 lei lo obblighi ad accettare l'incarico.\nAd ogni modo, permane il sospetto che questo sia un gioco tra loro due, e che lo stesso Ryo finga o comunque decida consciamente di cadere in questi tranelli.\nSaeko in \"Angel Heart\".\nIl commissario Saeko Nogami va per la quarantina, \u00e8 molto pi\u00f9 matura e molto pi\u00f9 sola. A volte si comporta come una donna in crisi di mezza et\u00e0. Condivide con Ryo il dolore per la morte delle persone care, dal momento che in questo universo parallelo non solo ha perso il fidanzato Hideyuki (erano tra l'altro a un passo dallo sposarsi), ma anche la sorella Reika.\nI due hanno un rapporto molto confidenziale di amicizia. Se l'atteggiamento di Ryo \u00e8 praticamente identico nei due fumetti, quello di Saeko qui \u00e8 radicalmente differente. Pi\u00f9 di una volta dimostra la propria gelosia. Addirittura arriva a sognare di sposarsi con Ryo, anche se poi questa sua crisi sembra sfumare. Come le molte altre donne che mettono gli occhi su Ryo, forse prima tra tutte, sa che non potr\u00e0 mai nemmeno sperare di competere con Kaori, nonostante lei sia morta. Si limita per lo pi\u00f9 a coprire gli affari clandestini ma necessari di City Hunter.\nCuriosit\u00e0.\nIn occasione della prima apparizione del personaggio, c'\u00e8 una citazione dal famosissimo film \"Casablanca\": infatti vengono mostrati Ryo e Saeko che con rancore si lasciano dopo essersi baciati un'ultima volta proprio a Casablanca; in tale occasione Ryo \u00e8 vestito in modo molto simile a Humphrey Bogart e Saeko somiglia moltissimo a Ingrid Bergman, i due protagonisti del film."}
{"id": "1117655", "revid": "92723", "url": "https://it.wikipedia.org/wiki?curid=1117655", "title": "Chiesa di San Pietro a Iolo", "text": "La chiesa di San Pietro si trova a Iolo, frazione sud-occidentale del comune di Prato.\nStoria e descrizione.\nL'antica pieve di origine medioevale era originariamente intitolata a San Donato, divenne pieve intorno al 1040. Della titolazione attuale a San Pietro si ha notizia circa un secolo dopo, quando l\u2019edificio venne probabilmente ampliata. Altre modifiche furono eseguite nel XIV secolo, con la costruzione di un nuovo coro, e nei restauri complessivi del XVIII e XIX secolo, avviati dopo la scoperta di una serie di affreschi parietali e conclusi nel 1899. Anche nel secondo dopoguerra la pieve fu interessata da alcuni lavori di ristrutturazione dopo i bombardamenti massicci che colpirono la zona (ne testimonia un proiettile lasciato a monito nella parete dietro l'urna di S. Pio Martire), lavori che conferirono l\u2019aspetto attuale del prospetto basilicale, con facciata a capanna.\nLa parte inferiore della facciata, fino all\u2019altezza del portale centrale, risale al XII secolo ed \u00e8 costituita da filaretto di alberese e qualche inserto in serpentino verde. Sopra l\u2019archivolto del portale centrale prosegue in altezza una regolare muratura in mattoni rossi, del primo Duecento, con bifora centrale, mentre ai lati vi furono aggiunte nel 1944-45 due murature in pietra bianca alberese, corrispondenti alle navatelle dell\u2019interno. Sulla sinistra della facciata troviamo un tabernacolo a cappella con grande arco, nel quale \u00e8 dipinto un monocromo \"Crocifisso con Vergine e San Giovanni\", della seconda met\u00e0 del Quattrocento. \nSul lato destro della facciata della chiesa \u00e8 presente la canonica, progettata dal noto architetto pratese Giuseppe Valentini, stesso autore del campanile. \nAll\u2019interno la pieve mostra un impianto basilicale a tre navate, scandite da pilastri quadrangolari; in origine erano presenti tre absidi nel presbiterio, poi abbattute per costruirvi un coro. Nel 1944 circa vennero aggiunte anche le due cappelle laterali. Le pareti intonacate delle navate sono intervallate da affreschi del Tre-Quattrocento, che ripercorrono l\u2019intero perimetro dell\u2019edificio. Sulla parete della navata sinistra troviamo pitture attribuite al fiorentino Pietro d\u2019Antonio del tardo Quattrocento. Sono riconoscibili, nonostante le vaste lacune pittoriche, una \"Sant\u2019Anna con la Vergine\", \"Santa Lucia\", \"San Francesco\", \"Raffaele e Tobiolo\", e un\"Annunciazione\". Sopra una nicchia vi sono invece affreschi del tardo XIV secolo - inizio XV: \"San Sebastiano\", \"Adorazione dei pastori\",un tondo con \"Dio Padre.\" Tali affreschi sono stati restaurati nel 2014 da un imprenditore tessile del paese ad opera dello Studio Daniele Piacenti e si dice che Leonardo da Vinci frequentasse messa quando veniva a Iolo a trovare la nonna materna. Questo almeno \u00e8 quanto attesterebbe la documentazione storica, come ricorda Isabella Tasselli nel suo libro sulla pieve di San Pietro a Iolo. La credenza popolare poi attribuisce al piccolo Leonardo una scenetta tratteggiata sulla parete sinistra della chiesa per chi entra, l'episodio biblico di Tobiolo accompagnato dall'arcangelo, un'immagine frequente nella pittura del Quattrocento. \nSulla destra \u00e8 presente un\u2019altra cappellina, forse l\u2019antica sacrestia, il cui ingresso \u00e8 sormontato da una tavola del 1601 con la \"Circoncisione e Santa Caterina d\u2019Alessandria\" del pittore pratese Leonardo Mascagni.\nIl coro trecentesco ha volte a crociera e un altare centrale. Le pareti sono decorate con affreschi del tardo Trecento raffiguranti \"Storie di San Pietro\" (da sinistra: \"Miracolo\", \"Consegna della verga\", \"Tributo\"; in alto \"Crocifissione di San Pietro\", in basso \"Carcere\"), opera della bottega di Agnolo Gaddi.\nNella cappella presbiteriale destra \u00e8 invece presente una tela di Matteo Rosselli con \"San Giuseppe e il Bambino\" (1615-20) e un \"Crocifisso\" ligneo artigianale della fine del Settecento. Sull\u2019altare si trova un\u2019urna dove sono riposte le \"reliquie di San Pio\" dal 1810, provenienti dalle catacombe di Roma. Sulla parete sinistra troviamo inoltre una tavola cinquecentesca con l\"Assunta e i Santi Jacopo e Andrea\" di Michele delle Colombe (1580 circa). \nOratorio della Compagnia di Santa Maria Assunta.\nAl suo esterno vi \u00e8 sulla Piazza della Pieve l'Oratorio della Compagnia di Santa Maria Assunta, che, distrutto dai bombardamenti del 1944, fu ricostruito nel 1950 su progetto riferito a Giovanni Michelucci; esso \u00e8 posto di fronte alla pieve di San Pietro a Iolo.\nIl campanile.\nIl suo campanile \u00e8 ottocentesco, costruito su progetto dell'architetto pratese Giuseppe Valentini; tale costruzione \u00e8 dovuta alla caduta di un fulmine e del successivo crollo che lo distrusse abbondantemente nei primi del 1800. Tale progetto fu commissionato dal priore Giuseppe Pagni fiorentino e una lapide marmorea nella navata sinistra della pieve \u00e8 posta a memoria."}
{"id": "1117660", "revid": "773636", "url": "https://it.wikipedia.org/wiki?curid=1117660", "title": "Chiesa di Santa Maria in Gradi", "text": "La chiesa di Santa Maria in Gradi \u00e8 un luogo di culto cattolico di Arezzo.\nStoria e descrizione.\nNel 1591 i camaldolesi decisero di costruire la chiesa attuale, su disegno di Bartolomeo Ammannati; i lavori terminarono nel 1611. Il monastero \u00e8 documentato gi\u00e0 nel 1043.\nL'assetto odierno \u00e8 privo di transetto, con gli spazi scanditi da lesene con capitelli dorici. Tre per parte sono le cappelle sistemate nel Seicento, dalle quali entro finte nicchie, si affacciano figure di \"Apostoli\", dipinte nel 1617 da Ulisse Ciocchi, pittore di Monte San Savino, e da Giovan Battista Manzolini.\nNel 1631 fu costruito il campanile, mentre al 1711 risale il soffitto ligneo. Settecentesco \u00e8 l'altare maggiore in marmo. Ad un collaboratore di Andrea della Robbia \u00e8 attribuita la \"Madonna della Misericordia\" detta anche \"dei cocci\". Il \"Sant'Andrea Zoerandro e Carlo Borromeo\" di Vincenzo Dandini (1658) e la \"Madonna Assunta tra santi\" di Bernardino Santini (1633) precedono la cantoria e la cappella sottostante, dedicata a San Giuseppe, entrambe dipinte da Salvi Castellucci tra il 1653 e il 1654.\nLa cripta conserva un \"Crocifisso\" ligneo datato fine XIII-inizio XIV secolo."}
{"id": "1117662", "revid": "287204", "url": "https://it.wikipedia.org/wiki?curid=1117662", "title": "Chiesa di San Pietro a Mezzana", "text": "La chiesa di San Pietro sorge a Mezzana, frazione sud-orientale del comune di Prato.\nStoria e descrizione.\nLa chiesa, ricostruita in forme neoromaniche tra il 1937 e il 1939 su progetto di Raffaello Franci, dopo l'abbattimento dell'antica parrocchiale, \u00e8 caratterizzata da un unitario interno neomedievale, con decorazioni di Leonetto Tintori.\nConserva inoltre un bel crocifisso sagomato attribuito al Curradi, sull'altar maggiore, e un\"Adorazione dei pastori\" (1614) di Biagio Cini, proveniente dal distrutto oratorio di Ponzano. I dipinti degli anni trenta sono di Leonetto Tintori (\"Santi\", \"Evangelisti\" e \"Via Crucis\").\nIn canonica anche un\"Immacolata\" (1590) di Giovanni Maria Butteri. \nPoco distante, sempre su via dell'Agio, si trova la villa Martini."}
{"id": "1117664", "revid": "773636", "url": "https://it.wikipedia.org/wiki?curid=1117664", "title": "Chiesa di Santa Maria a Peneto", "text": "La chiesa di Santa Maria a Peneto \u00e8 una chiesa di Arezzo che si trova in localit\u00e0 Peneto.\nStoria e descrizione.\nSorta in epoca altomedievale ed intitolata a Santa Maria, la chiesa \u00e8 stata ricostruita nel XII secolo. L'edificio mantiene tutt'oggi, sebbene soltanto in parte, l'antica struttura romanica ad una sola navata con abside semicircolare. Di questa, originaria \u00e8 la forma con monofora a doppio strombo. L'attuale struttura della chiesa risale agli anni sessanta del Novecento. Il tetto \u00e8 stato completamente rifatto nel 1988.\nAll'interno \u00e8 conservata una \"Madonna col Bambino\" in terracotta policroma, databile alla fine del XV secolo."}
{"id": "1117666", "revid": "773636", "url": "https://it.wikipedia.org/wiki?curid=1117666", "title": "Chiesa di Santa Maria a Pigli", "text": "La chiesa di Santa Maria a Pigli \u00e8 una chiesa di Arezzo che si trova in localit\u00e0 Pigli.\nProbabilmente sorta come chiesa di un castello, \u00e8 ricordata in antichi documenti come Santa Maria di Castroveteri.\nSebbene nel Trecento dipendesse dalla pieve a Quarto la chiesa, oggi di propriet\u00e0 privata, risulta unita a quella di Sant'Andrea a Pigli gi\u00e0 nel 1583. Sulla facciata si legge la data 1676. L'interno, dove si trovava un unico altare dedicato all'Assunta, era decorato da pitture, che nel 1583 furono fatte togliere per ordine del visitatore apostolico."}
{"id": "1117668", "revid": "158286", "url": "https://it.wikipedia.org/wiki?curid=1117668", "title": "Chiesa di Santa Maria di Castroveteri", "text": ""}
{"id": "1117671", "revid": "773636", "url": "https://it.wikipedia.org/wiki?curid=1117671", "title": "Pieve di Santa Maria a Colonica", "text": "La pieve di Santa Maria a Colonica \u00e8 un edificio religioso che sorge nell'omonima frazione a sud del comune di Prato.\nStoria e descrizione.\nRisalente alla seconda met\u00e0 dell'XI secolo, conserva l'originaria facciata basilicale e il regolare paramento in alberese, oltre alla struttura interna a tre navate su pilastri cilindrici, inglobati per\u00f2 negli attuali, della fine del Settecento.\nLa complessiva trasformazione tardo settecentesca caratterizza gli interni: il controsoffitto della navata centrale e la decorazione a lesene con trabeazione. La struttura pi\u00f9 antica conservata nella pieve \u00e8 un notevole pulpito del XIII secolo (rimontato nell'Ottocento) con intarsi in serpentino e marmo bianco, retto da due colonne con capitelli corinzi. Sulla parete destra sono alcuni affreschi della fine del Quattrocento di Girolamo Ristori, e \"Santi\", frammentari, del tardo Trecento.\nTra i dipinti, \u00e8 interessante una grande pala con l\"'Assunzione della Vergine, e santi\" (1588-90), di Simone Ferri, opera dal vivace piglio narrativo, proveniente dalla compagnia di San Macario.\nCollegato a sacrestia e canonica \u00e8 il cinquecentesco Oratorio della Compagnia, dedicato in origine all'Assunta, con alti pancali lignei del XVII secolo e una serie di affreschi con \"Cristo e i dodici Apostoli\" (1613) del pratese Giovanni del Grasso.\nNell'abside, alle spalle dell'altare maggiore, racchiuso entro una cassa lignea, si trova l'organo a canne, costruito dai Fratelli Ruffatti nel 1999. Lo strumento \u00e8 a trasmissione mista, meccanica per i manuali e il pedale, elettrica per i registri."}
{"id": "1117675", "revid": "773636", "url": "https://it.wikipedia.org/wiki?curid=1117675", "title": "Chiesa dei Santi Quirico e Giulitta (Arezzo)", "text": "La pieve dei Santi Quirico e Giulitta \u00e8 una chiesa di Arezzo che si trova in localit\u00e0 Battifolle nel comune di Arezzo.\nStoria e descrizione.\nDi origine altomedievale, la chiesa \u00e8 stata donata da Teuzo di Guinildo e dai fratelli Bernardo e Ugo all'abate camaldolese Rainaldo nel 1101. La chiesa fu elevata a pieve intorno al 1500 smembrandola dalla ormai distrutta pieve al Toppo. L'edificio \u00e8 stato molto trasformato nel corso dei secoli, in particolare nel 1682. L'interno, ad una sola navata, conserva un \"San Rocco\" in terracotta policroma di Andrea Sansovino, menzionato anche da Giorgio Vasari come ultima opera dell'artista. novecentesco \u00e8 l'imponente campanile, eseguito su progetto di Ubaldo Cassi ed inaugurato nel 1934. Attualmente \u00e8 sede del vicariato di Battifolle che, nell'ambito della diocesi di Arezzo-Cortona-Sansepolcro, comprende le parrocchie di Chiani, Poggiola, Monte Sopra Rondine, Viciomaggio, Indicatore, Pieve a Maiano, Ruscello, Pratantico e Torrita di Olmo.\nAnnessa all'edificio parrocchiale si trova la cappella della Compagnia di san Rocco gi\u00e0 esistente nel 1400. Le compagnie laicali composte da fedeli, avevano lo scopo di aiuto fraterno ai pi\u00f9 bisognosi e crescita spirituale, inoltre presenziavano alle processioni solenni ed ai funerali. Nel 1780 fu soppressa per ordine del granduca di Toscana e le furono confiscati tutti i beni, ma nel 1796 fu rifondata e tra alterne vicende \u00e8 giunta sino ai giorni nostri."}
{"id": "1117677", "revid": "1573940", "url": "https://it.wikipedia.org/wiki?curid=1117677", "title": "Chiesa di San Martino a Paperino", "text": "La chiesa di San Martino sorge a Paperino, frazione meridionale del comune di Prato.\nStoria e descrizione.\nLa chiesa fu in origine cappella dipendente dalla lontana pieve di Santo Stefano (l'attuale cattedrale); nel Duecento divenne chiesa parrocchiale. Una ristrutturazione del 1820-25 caratterizza presbiterio e interni, di garbata veste classicheggiante (con un pregevole \"Crocifisso\" ligneo cinquecentesco). Dell'antica struttura resta in facciata una bella lunetta trecentesca con \"la Madonna e il Bambino\", attribuita a Francesco di Michele. Nel 2006 ha inizio un'ulteriore ristrutturazione."}
{"id": "1117680", "revid": "773636", "url": "https://it.wikipedia.org/wiki?curid=1117680", "title": "Chiesa dei Santi Pietro e Paolo (Arezzo)", "text": "La chiesa dei Santi Pietro e Paolo \u00e8 una chiesa di Arezzo che si trova nella frazione di Campoluci.\nStoria e descrizione.\nCostruito nel 1755, l'edificio ha sostituito l'antica chiesa parrocchiale di San Pietro di Nofio. Consona al gusto settecentesco aretino \u00e8 la facciata, caratterizzata dal portale sormontato da una finestra squadrata. La pianta interna \u00e8 ad una sola navata con decorazioni novecentesche."}
{"id": "1117684", "revid": "6923", "url": "https://it.wikipedia.org/wiki?curid=1117684", "title": "Triumph 2000", "text": ""}
{"id": "1117686", "revid": "6923", "url": "https://it.wikipedia.org/wiki?curid=1117686", "title": "Triumph 2500", "text": ""}
{"id": "1117687", "revid": "36426", "url": "https://it.wikipedia.org/wiki?curid=1117687", "title": "La calunnia (film)", "text": ""}
{"id": "1117689", "revid": "773636", "url": "https://it.wikipedia.org/wiki?curid=1117689", "title": "Chiesa di Santa Maria Maddalena (Arezzo)", "text": "La chiesa di Santa Maria Maddalena \u00e8 una chiesa di Arezzo.\nLa chiesa e il convento omonimo hanno avuto origine prima del XIV secolo. Sostituendo la piccola struttura iniziale, nel 1561 fu costruita una chiesa pi\u00f9 grande dove fu portata la \"Madonna col Bambino\" detta \"della Rosa\", dipinta da Spinello Aretino nel Duomo Vecchio, oggi molto rovinata e incorniciata dall'altare in pietra scolpito da Pietro di Subisso su disegno di Guillaume de Marcillat nel 1525 circa per la chiesa della Santissima Trinit\u00e0.\nLa chiesa \u00e8 oggi sconsacrata e di propriet\u00e0 privata."}
{"id": "1117692", "revid": "1573940", "url": "https://it.wikipedia.org/wiki?curid=1117692", "title": "Oratorio della Compagnia di Santa Trinita", "text": "L'ex-oratorio della Compagnia di Santa Trinita si trova a Prato in via Santa Trinita.\nStoria e descrizione.\nAttualmente adibito a negozio, l'oratorio sorse nel Seicento (su progetto di Gherardo Mechini) di fronte all'ormai irriconoscibile complesso di Santa Trinita - tra via Vannucci e via Silvestri - con chiesa (XII secolo) e monastero (1506), soppresso nel Settecento e trasformato in abitazioni.\nAll'interno, sotto l'intonaco, dovrebbe trovarsi un frammento di affresco di Sebastiano Vini, pubblicato nel 1983, ma da oggi irreperibile. "}
{"id": "1117694", "revid": "773636", "url": "https://it.wikipedia.org/wiki?curid=1117694", "title": "Chiesa di Santa Maria della Porta (Arezzo)", "text": "La chiesa di Santa Maria della Porta \u00e8 una chiesa di Arezzo.\nLa piccola chiesa, oggi sconsacrata, fu costruita alla met\u00e0 del XIV secolo. L'edificio conserva, sebbene molto rovinato, un affresco trecentesco con \"Madonna col Bambino\" di scuola aretina, immagine molto venerata che nel 1684 ha dato vita alla Compagnia della Madonna della Porta."}
{"id": "1117699", "revid": "399", "url": "https://it.wikipedia.org/wiki?curid=1117699", "title": "Pietro Pacini", "text": " \nSi pu\u00f2 considerare a buon titolo il primo editore moderno, in quanto dopo i primi tipografi che pubblicavano, fu un imprenditore senza una sua vera e propria tipografia.\nI libri di Pietro Pacini si caratterizzarono per la ricchezza e accuratezza delle illustrazioni e per l'uso, pressoch\u00e9 universale della lingua volgare. Fra le opere pi\u00f9 significative pubblicate: \"Lettera delle isole nuovamente ritrovate\" del navigatore fiorentino Amerigo Vespucci e \"I Trionfi\" di Petrarca.\nFu anche tra i primi ad utilizzare la marca tipografica, il logo dell'editore, cosa ben diversa dell'ex libris, ricorrendo a volte ad un delfino coronato oltre ad un corvo dal nome Piscia."}
{"id": "1117700", "revid": "184755", "url": "https://it.wikipedia.org/wiki?curid=1117700", "title": "Spedale del Santo Sepolcro", "text": "L'ex spedale del Santo Sepolcro si trova in via San Giovanni a Prato, proprio sul retro del castello dell'Imperatore.\nStoria e descrizione.\nFondato intorno al 1120 accanto alla magione dei cavalieri di Gerusalemme, poi soppresso conserva la chiesa duecentesca, con facciata in cotto ornata da elementi a stampo.\nDi fianco un portale con stemmi (XIV secolo) dava accesso all'antico spedale dei cavalieri.\nLa chiesa, sconsacrata, \u00e8 stata a lungo utilizzata come officina. Un progetto di recupero l'ha poi trasformata in un piccolo centro culturale polivalente."}
{"id": "1117705", "revid": "110157", "url": "https://it.wikipedia.org/wiki?curid=1117705", "title": "Chiesa di Santa Lucia (Prato)", "text": "La chiesa di Santa Lucia in Monte \u00e8 un luogo di culto cattolico di Santa Lucia, frazione settentrionale del comune di Prato.\nStoria e descrizione.\nLa chiesa risale al XII secolo, ed ha paramento ed abside in alberese. Il campanile che la affianca \u00e8 stato ricostruito nel XVIII secolo.\nAlcuni affreschi di Tommaso di Piero (del 1506) e del Maestro di San Giusto (1420 circa) sono stati staccati dalle pareti e gi\u00e0 collocati nella nuova chiesa (1974, progetto di Roberto Nardi e Lorenzo Cecchi, Regina Pacis, pi\u00f9 a valle. Tra di essi si ricorda l'affresco del tabernacolo della \"Madonna della Tosse\", che si trovava lungo la strada che, uscendo da Prato, portava in Val di Bisenzio.\nNell'oratorio della Compagnia si trova un piccolo \"Museo dei calici e delle trine\"."}
{"id": "1117710", "revid": "1372005", "url": "https://it.wikipedia.org/wiki?curid=1117710", "title": "Hermann Heller", "text": "Il suo nome \u00e8 legato ai tentativi di formulazione delle basi teoriche riguardanti le relazioni fra socialdemocrazia, stato e nazione.\nCostretto all'esilio dall'avvento di Adolf Hitler, mor\u00ec a Madrid nello stesso anno, lasciando incompiuto il suo principale lavoro, \"Staatslehre\"."}
{"id": "1117714", "revid": "123351044", "url": "https://it.wikipedia.org/wiki?curid=1117714", "title": "FIFA Confederations Cup 1997", "text": "La FIFA Confederations Cup 1997 (in arabo: \u0643\u0623\u0633 \u0627\u0644\u0642\u0627\u0631\u0627\u062a FIFA 1997, kas alqaraat FIFA 1997) fu la terza edizione del torneo. Si svolse dal 12 al 21 dicembre 1997 a Riad (Arabia Saudita) e vide la vittoria del .\nFu anche la prima edizione ad essere ufficialmente organizzata dalla FIFA.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nFormula.\nLe otto squadre vennero divise in due gironi all'italiana di quattro squadre ciascuno. Le prime due classificate si sarebbero qualificate per la fase ad eliminazione diretta."}
{"id": "1117715", "revid": "287204", "url": "https://it.wikipedia.org/wiki?curid=1117715", "title": "Ascensidonio Spacca", "text": "Come seguace di Dono Doni, fu operante nel suo paese natale, oltre a prestare la sua opera nelle piccole citt\u00e0 limitrofe come Montefalco, Trevi, Bettona, Spello, Gualdo Cattaneo.\nLe sue opere possono essere definite di tardo manierismo, con chiari caratteri devozionali che nella realt\u00e0 riflettevano i dettami della propaganda religiosa del dopo concilio di Trento. Tra le pi\u00f9 note possiamo citare senz'altro la \"Piet\u00e0\" del 1596, opera esposta a Bevagna, il \"Processo del Beato Andrea di Spello\" del 1630 e gli affreschi presenti nel chiostro del convento di San Martino in Trevi.\nChiamato \"Il Fantino\" per la sua bassa ed esile statura (dal latino \"infans\", cio\u00e8 \"bambino\")."}
{"id": "1117718", "revid": "729019", "url": "https://it.wikipedia.org/wiki?curid=1117718", "title": "Satoru Sayama", "text": "Carriera.\nSayama debutt\u00f2 nella New Japan Pro-Wrestling; ben presto la federazione lo mand\u00f2 a farsi le ossa in Inghilterra, dove lott\u00f2 come Sammy Lee, ed in Messico, dove utilizz\u00f2 il suo vero nome. Conquist\u00f2 il suo primo titolo, l'NWA World Middleweight Championship nella federazione messicana Consejo Mundial de Lucha Libre.\nTiger Mask.\nNel 1981 la NJPW era in cerca di un modo per attrarre giovani fan verso il suo prodotto. Ispirandosi all'omonimo anime, crearono il personaggio di \"Tiger Mask\"'e la sua gimmick fu affidata al rientrante Sayama. Gioved\u00ec 23 aprile 1981, nel corso di un evento della NJPW, Tiger Mask fece il suo ingresso sul ring per combattere un match con in palio il vacante WWF Junior Heavyweight Championship contro Dynamite Kid. All'inizio, molti fan di puroresu giapponesi non videro di buon occhio che un personaggio dei fumetti potesse legittimamente competere per un titolo, per giunta al suo debutto; restarono scioccati quando Tiger Mask schien\u00f2 Dynamite Kid con il suo German Suplex. Tiger Mask divenne immediatamente la star di primo piano della divisione \"junior heavyweight\" della NJPW. Inoltre, quel match fu il primo di una lunga serie di incontri tra i due lottatori divenuti un classico del puroresu e del wrestling in generale. L'incontro svoltosi dai due il 21 aprile 1983 fu il primo a ricevere una valutazione di \"5 stelle\" dal celebre esperto di wrestling Dave Meltzer.\nTiger Mask perse il titolo contro Black Tiger il 6 maggio 1982; qualche giorno dopo, il 25 maggio, riusc\u00ec a conquistare l'NWA World Junior Heavyweight Championship. La sera successiva, Tiger Mask sconfisse Black Tiger in un rematch per il WWF Junior Heavyweight Championship. La vittoria segn\u00f2 l'inizio di una controversia tra la NJPW e la NWA: il board della NWA si affrett\u00f2 a dichiarare vacante il titolo poich\u00e9 alcuni membri ritenevano il titolo NWA alloro principale della divisione. La situazione si risolse nel corso del meeting annuale tra NWA e NJPW: Tiger Mask mantenne il titolo NWA e divenne l'unico wrestler a detenere simultaneamente l'NWA World Junior Heavyweight Championship ed il WWF Junior Heavyweight Championship.\nNel corso di un tag team match svoltosi il 3 aprile 1983 Sayama fu infortunato da Dynamite Kid; quando fu chiaro che avrebbe avuto bisogno di diverso tempo lontano dal ring per recuperare, fu obbligato a rendere vacante il titolo NWA. Al suo ritorno sul ring riconquist\u00f2 la cintura, sconfiggendo l'allora campione Kuniaki Kobayashi il 2 giugno 1983 e diventando per la seconda volta detentore delle due cinture simultaneamente.\nIl 1983 fu tuttavia un anno difficile per Sayama, il quale inizi\u00f2 a provare un forte senso di insoddisfazione causato dalle politiche del dietro le quinte. Annunci\u00f2 il suo ritiro dalle competizioni il 12 agosto 1983, lasciando di stucco il mondo del wrestling; al momento del suo ritiro Tiger Mask era il punto di riferimento della sua categoria e deteneva due dei pi\u00f9 importanti Junior Heavyweight Championship del tempo, entrambi resi vacanti in seguito all'abbandono del detentore.\nUniversal Wrestling Federation.\nNel 1984, dopo circa un anno di inattivit\u00e0, Sayama ricomparve nella giapponese Universal Wrestling Federation. A quel tempo la All Japan Pro Wrestling aveva acquistato i diritti sul nome e sulla gimmick di Tiger Mask e l'aveva assegnata a Mitsuharu Misawa (\"Tiger Mask II\"). Sayama opt\u00f2 per l'uso del suo vero nome, ma alle volte vest\u00ec i panni di Super Tiger, con il costume colorato di viola invece del classico giallo. Sayama diede vita a memorabili match contro Akira Maeda, ma tra i due il feeling venne presto meno: si presentarono i primi disaccordi, col tempo sempre pi\u00f9 forti, circa lo stile da utilizzare nella federazione (Sayama era per aumentare l'uso dei calci, mentre Maeda avrebbe voluto pi\u00f9 prese di sottomissione). La situazione divenne talmente insostenibile che nel corso dell'ennesimo match tra Sayama e Maeda nel 1985, Maeda colp\u00ec con un violento calcio l'inguine di Sayama, venendo squalificato. Sayama lasci\u00f2 la UWF tra le proteste degli altri wrestler della federazione, che non provavano molta stima nei suoi confronti a causa della sua arroganza. Senza avversari di livello da opporre a Maeda, la UWF fu costretta a chiudere i battenti e Maeda ed il resto del roster fecero ritorno alla NJPW.\nLontano dal wrestling.\nSayama abbandon\u00f2 definitivamente il wrestling e pass\u00f2 gli anni successivi criticando l'intero movimento; scrisse inoltre un libro che svel\u00f2 ai fan giapponesi i segreti che si celano dietro al business del wrestling.\nNel 1986 fond\u00f2 lo Shooto, realizzando finalmente il suo sogno di diventare un allenatore di arti marziali miste.\nRitorno.\nNel 1995 fu offerta a Sayama l'occasione di tornare a lottare nell'ambito del puroresu per un match contro il suo mentore Antonio Inoki. Poich\u00e9 vi era gi\u00e0 un Tiger Mask sulla scena, il suo allievo Tiger Mask IV, Sayama us\u00f2 il nome di Tiger King, ricorrendo ad un costume color oro. Sayama perse il match ma fece un'ottima impressione.\nNegli anni successivi ha lottato sporadicamente nel circuito indipendente, ricorrendo alla gimmick di Original (\"Shodai\") Tiger Mask. Nel 1998 fu invitato da Inoki a diventare membro della sua nuova federazione, la Universal Fighting Organization. Sayama accett\u00f2, ma abbandon\u00f2 l'incarico un anno dopo per creare una federazione tutta sua, la \"Seikendo\".\nQualche tempo fa ha preso parte ad alcuni show di una nuova organizzazione chiamata \"Real Japan Pro Wrestling\" con la nuova gimmick di \"Super Tiger #2\". Dopo trent'anni di carriera (inclusi gli anni lontano dal wrestling, durante i quali \u00e8 stato attivamente impegnato nel mondo delle arti marziali miste), Sayama prende ancora parte a match contro wrestler sulla strada per diventare leggende del puroresu, come Shinjiro Otani e l'AJPW Triple Crown Heavyweight Championship Minoru Suzuki."}
{"id": "1117721", "revid": "36426", "url": "https://it.wikipedia.org/wiki?curid=1117721", "title": "Pieve di Sant'Agostino", "text": ""}
{"id": "1117724", "revid": "36426", "url": "https://it.wikipedia.org/wiki?curid=1117724", "title": "Chiesa di Santa Maria Assunta in Chiassa", "text": ""}
{"id": "1117727", "revid": "36426", "url": "https://it.wikipedia.org/wiki?curid=1117727", "title": "Santa Maria della Pieve", "text": ""}
{"id": "1117731", "revid": "767487", "url": "https://it.wikipedia.org/wiki?curid=1117731", "title": "Boxing Helena", "text": "Boxing Helena \u00e8 un film del 1993 diretto da Jennifer Lynch.\nLa pellicola, che segna l'esordio alla regia della figlia del celebre David Lynch, vede come protagonisti Sherilyn Fenn e Julian Sands. Il film tratta di una particolare parafilia la acrotomofilia, ossia l'interesse sessuale verso persone che abbiano uno o pi\u00f9 arti amputati.\nTrama.\nNick \u00e8 un chirurgo stimato e in carriera. L'apparenza \u00e8 quella dell'uomo arrivato e di successo, se non fosse per traumatiche esperienze infantili che hanno condizionato la sua psiche. Pur avendo al suo fianco una donna bella e disponibile come Anne, Nick non fa altro che pensare a Helena, donna affascinante e indipendente, ma che non vuole sapere niente di lui. Dopo averla salvata da un incidente automobilistico, la rapisce, portandola a casa sua, e pur di possederla \u00e8 disposto a privarla degli arti inferiori e superiori.\nAccoglienza e critica.\nLa pellicola, presentata al Sundance Film Festival e, dopo qualche mese, alla cinquantesima mostra di Venezia, ottenne giudizi amari da critica e pubblico, tanto che riusc\u00ec ad aggiudicarsi un premio Razzie come peggior regista esordiente.\nMorando Morandini nel dizionario dei film, lo considera un \u00abfilm che gioca al tavolo del grottesco perverso e che scivola nel ridicolo involontario\u00bb, mentre Pino Farinotti lo descrive come un \u00abfilm tendenzialmente idiota, con molti videoclip pseudo erotici, senza nulla di trasgressivo\u00bb. Leonard Maltin ha commentato: \u00abtenta di essere provocatorio e scioccante ma \u00e8 semplicemente ridicolo (quando non \u00e8 noioso)\u00bb\nLa polemica con Kim Basinger.\nDopo il rifiuto della cantante Madonna, la Main Line (casa di produzione del film) decise di affidare all'attrice Kim Basinger il ruolo dell'amputata Helena. L'artista in modo verbale accett\u00f2 di interpretare il ruolo, ma in seguito, dopo una pi\u00f9 attenta lettura del copione, declin\u00f2 l'offerta, convinta che la pellicola proponesse agli spettatori troppe scene di sesso e violenza. Da questo rifiuto segu\u00ec una vicenda giudiziaria che si concluse con un risarcimento dovuto da Basinger alla Main Line di 3,8 milioni di dollari.\nColonna sonora.\nLe musiche del film sono scritte principalmente da Graeme Revell, ma la compilation, pubblicata nel 1995 comprende anche brani di Giacomo Puccini e Tears for Fears.\nTralasciate invece \"Sadeness\" degli Enigma, \"You're Nobody 'til Somebody Loves You\" di Cab Calloway, \"It Ain't Over 'til It's Over\" di Lenny Kravitz e \"La boh\u00e8me\"."}
{"id": "1117733", "revid": "124891722", "url": "https://it.wikipedia.org/wiki?curid=1117733", "title": "Economia degli Stati Uniti d'America", "text": "L'economia degli Stati Uniti d'America \u00e8 la pi\u00f9 grande del mondo per valore aggiunto, con un prodotto interno lordo di 20,54 migliaia di miliardi di dollari nel 2020.\nI settori di punta sono il terziario (banche, assicurazioni, trasporti, commercio, editoria, intrattenimento) e l'industria (petrolio, armi, prodotti di largo consumo, aerospazio, automobili, elettronica, informatica, telematica). Rilevante \u00e8 anche il peso del settore primario, soprattutto nella produzione di soia e cereali (mais, frumento) e nella zootecnia, nonostante il ridottissimo numero di addetti.\nGi\u00e0 molto grande e sviluppata sul finire dell'Ottocento, l'economia USA ha cominciato a decollare davvero solo dopo la seconda guerra mondiale. Cresciuta a grandi passi negli anni cinquanta e sessanta, a partire dal 1965 cominciarono a manifestarsi i problemi strutturali del sistema economico internazionale istituito a Bretton Woods. Negli USA gli squilibri macroeconomici e l'inflazione furono dovuti dall'aumento del costo delle materie prime a causa della svalutazione del dollaro e in questo decennio iniziarono anche problemi di deficit commerciale a causa della costosa guerra del Vietnam. \nIl ruolo del dollaro negli scambi commerciali internazionali determin\u00f2 l'aumento dell'inflazione e il deflusso di capitali in valuta pregiata verso l'estero. Furono molte le misure adottate dalle amministrazioni statunitensi, tra le quali vi fu l'introduzione della Interest Equalization Tax (IET), volta a scoraggiare il movimento di capitali verso l'estero attraverso un aumento dei costi di transazione tramite la tassazione. Gli anni '70 furono caratterizzati dalla fine del sistema di cambi fissi di Bretton Woods e dall'inconvertibilit\u00e0 del dollaro in oro. \nDi recente gli sforzi economici del Paese si sono concentrati su debito pubblico (9\u00a0000 miliardi di dollari), debiti aziendali (9\u00a0000 miliardi), ridotta solvibilit\u00e0 delle obbligazioni, debiti del servizio sanitario (34\u00a0000 miliardi), difficolt\u00e0 finanziarie dei servizi sociali (12\u00a0000 miliardi), debito estero (calcolato da istituti fuori degli USA), deficit commerciale ed aumento dell'immigrazione clandestina. Nel 2006 il debito nazionale \u00e8 ammontato a circa 9\u00a0000 miliardi di dollari USA, quota pari a quasi il 64% del PIL. Ci\u00f2 comprende anche i vari deficit e problemi d'interesse del governo.\nDati in breve.\nConti con l'estero.\nA partire dal 1981, un disavanzo del conto corrente si \u00e8 andato approfondendo con il tempo fino a raggiungere il 6% del PIL nel 2006. Negli anni successivi, anche per il sopraggiungere della crisi economica, il disavanzo si \u00e8 quasi dimezzato toccando il 2,94% del Prodotto interno lordo nel 2009. Tuttavia, secondo le stime del Fondo monetario internazionale il deficit estero \u00e8 destinato a peggiorare nuovamente nei prossimi anni.\nIn particolare, tale deficit \u00e8 dovuto ad un forte disavanzo commerciale. Al contrario, nel settore dei servizi le esportazioni sono superiori alle importazioni di circa l'1% del PIL.\nTra le cause principali di questo trentennale disavanzo sono i bassissimi livelli di risparmio delle famiglie, ai quali corrispondono altissimi consumi (intorno al 70% del PIL). Inoltre, anche se il tasso di cambio del dollaro si \u00e8 deprezzato di circa il 25% tra il 2002 ed il 2007, il commercio estero non ne ha beneficiato in quanto tale deprezzamento \u00e8 avvenuto pressoch\u00e9 esclusivamente a scapito delle valute occidentali (in particolare dell'euro) e non nei confronti di quelle dei Paesi emergenti, le cui Banche centrali sono spesso intervenute per mantenere sottovalutato il tasso di cambio, rendendo cos\u00ec pi\u00f9 convenienti le importazioni di merci da quei Paesi e, contemporaneamente, meno competitive le merci statunitensi.\nDebito pubblico.\nIl debito pubblico degli Stati Uniti ha raggiunto nel 2009 gli 11.863 miliardi di dollari, circa l'83% del PIL, pi\u00f9 che raddoppiato rispetto al 2000, quando era inferiore ai 5.500 miliardi (54% del PIL). In particolare, la crescita del debito ha avuto una forte accelerazione nel biennio 2008-2009 in coincidenza con le misure prese dal Governo per combattere la crisi finanziaria ed economica. Infatti, in questi due anni il deficit pubblico \u00e8 stato molto elevato (6,6% e 12,5% rispettivamente). D'altra parte, gi\u00e0 nei primi anni del decennio, gli Stati Uniti avevano fatto registrare di nuovo deficit di bilancio, ponendo fine alla politica di avanzi di bilancio e risanamento dei conti pubblici che aveva caratterizzato gli anni '90.\nDel debito complessivo a dicembre 2009, quasi 3.700 miliardi sono detenuti da persone fisiche e Stati esteri (in particolare, Cina per circa 900 miliardi, Giappone per 765 miliardi e Regno Unito per 180 miliardi).\nAllevamento ed agricoltura.\nLe aree per l'allevamento comprendono il Texas e le catene montuose occidentali dove vi \u00e8 grande disponibilit\u00e0 di praterie per il pascolo. Queste carni sono pi\u00f9 adatte alla macellazione.\nLe aree dove l'allevamento ha come scopo la produzione di latte, invece, sono il Nord-Est, i monti Appalachi e la zona dei grandi laghi: questa parte di territorio \u00e8 chiamata \"dairy belt\".\nPer quanto riguarda l'agricoltura, \u00e8 privilegiata una tecnica di tipo estensivo.\nLe colture sono suddivise nelle cosiddette \"belt\". La \"wheat belt\" \u00e8 la cintura del grano, che comprende la parte centrale degli USA, \u00e8 un territorio caratterizzato da un clima secco, quindi non adatto ad altri tipi di coltura. La coltivazione del grano \u00e8 praticata anche in alcuni Stati del Nord come il Minnesota, il Dakota e il Montana. Questa coltura \u00e8 diffusa anche in alcune aree del Sud come Texas, Kansas e Oklahoma, dove il grano \u00e8 coltivato in autunno.\nLa \"corn belt\", la cintura del granturco, che comprende quegli Stati che godono di un clima mite durante tutto l'anno, Indiana, Illinois, Iowa e Nebraska, ha portato, grazie all'altissima produzione, gli USA ad essere il primo produttore mondiale di granoturco.\nLa \"cotton belt\", che non esiste quasi pi\u00f9, includeva le aree del profondo Sud, ora \u00e8 limitata a Texas, Mississippi, Arizona e California.\nNelle aree pi\u00f9 a Sud la coltivazione \u00e8 stata sostituita da altri prodotti pi\u00f9 richiesti sul mercato e che richiedono le medesime condizioni climatiche come il tabacco, il riso, arachidi e canna da zucchero.\nL'orticoltura \u00e8 anch'essa molto importante ed \u00e8 praticata nel Nord-Est vicino alle grandi megalopoli dove vi \u00e8 una grande richiesta di prodotti deperibili; l'orticoltura \u00e8 anche diffusa in California e Florida..\nNotevole \u00e8 anche la produzione di legname, grazie agli oltre 300 milioni di ettari di foreste, che permettono una produzione di 500 milioni di metri cubi di legname all'anno.\nPesca.\nCon 7,7 milioni di tonnellate di prodotti ittici, gli USA sono il 6\u00ba paese mondiale pi\u00f9 pescoso dopo Russia, Cina, Per\u00f9, Giappone e Cile.\nIn California e nel Golfo del Messico, \u00e8 fiorente anche l'allevamento di ostriche e aragoste.\nIndustria.\nL'industria \u00e8 un altro settore dove gli USA sono estremamente competitivi, anche se dal 1970 \u00e8 in continua discesa, sostituita dai servizi e prodotti di alto valore aggiunto e molte industrie sono state delocalizzate. \u00c8 stata favorita sin dal XIX secolo dalle ricche risorse minerarie che hanno fatto sviluppare le industrie del settore. La \"manufacturing belt\" (la cintura manifatturiera), si estende in tutto il nord est, ma si sta espandendo anche verso sud ed ovest.\nL'industria statunitense \u00e8 favorita principalmente da tre fattori: abbondanza di capitali, tecnologie all'avanguardia e diffusione nel mondo dalla fine del XIX secolo. Le produzioni pi\u00f9 importanti riguardano le automobili (Fiat Chrysler Automobiles, General Motors, Ford), i mezzi aerospaziali (Boeing), i prodotti chimici, farmaceutici e soprattutto derivati del petrolio, gli elettrodomestici (Whirlpool), l'elettronica di consumo (Hewlett-Packard, Dell, Apple), la microelettronica (Intel), i prodotti alimentari, dell'alta moda e dell'abbigliamento sportivo (famosi i marchi Reebok e Nike), l'industria del tabacco (famosi i marchi Camel, Philip Morris, Chesterfield e Marlboro), i laterizi e le armi.\nSettore terziario.\nIl terziario \u00e8 il campo dove gli Stati Uniti sono pi\u00f9 avanzati. Il 72,1% del PIL deriva dal terziario ed il 73,3% dei lavoratori \u00e8 impiegato in questo settore.\nGrande importanza \u00e8 data ai trasporti con oltre 300.000\u00a0km di rete ferroviaria, usata pi\u00f9 che altro per il trasporto merci ed \u00e8 integrata con un'efficientissima rete stradale; la rete stradale e ferroviaria coprono tutto il territorio favorendo il trasporto delle merci ed i viaggi. Nonostante gli attentati dell'11 settembre il trasporto aereo, con i suoi 16.000 aeroporti, \u00e8 uno dei preferiti dagli statunitensi, sia per gli spostamenti interni che all'estero. Anche i trasporti navali sono estremamente sviluppati. La sviluppata rete di trasporti ha favorito la nascita di attivit\u00e0 commerciali ad essa legate come i motel, le assicurazioni, gli spedizionieri e le aree di servizio. Un altro settore del terziario molto efficiente \u00e8 la scuola privata: essa offre un elevato grado di insegnamento e di sicurezza, mentre le scuole pubbliche sono tuttora alle prese con vari problemi, come l'analfabetismo di ritorno e le sparatorie; sono presenti anche i servizi accessori alle imprese, come gli studi di assistenza legale, marketing e pubblicit\u00e0. Un peso elevato hanno i settori dell'intrattenimento (TV, cinema, musica, attivit\u00e0 culturali) e dell'editoria. Importante \u00e8 anche il turismo: ogni anno gli USA accolgono 30 milioni di visitatori.\nCommercio internazionale.\nIl commercio internazionale vede ai primi posti le esportazioni industriali (auto, aerei, mezzi spaziali, armi, prodotti chimici ed alimentari, computer e relative periferiche, software, microelettronica, abbigliamento), seguite da tabacco, soia, mais, cotone; mentre il Paese importa energia, prodotti finiti, manufatti (per la maggior parte abiti) dall'Asia e anche di minor importanza di alta gamma. I principali partner commerciali degli USA sono Canada, Messico, Cina, Giappone, Germania, Gran Bretagna ed Arabia Saudita. Il commercio interno \u00e8 guidato da vaste e potenti reti di distribuzione, che in gran parte vendono tramite centri commerciali (\"department stores\") e sono diffusi in tutto il territorio.\nIl settore dove gli USA hanno minore competizione a livello internazionale \u00e8 quello delle telecomunicazioni, nonostante gli incentivi anche statali. Quasi tutti hanno accesso alla TV satellitare e via cavo, cos\u00ec come alle connessioni Internet anche ad alta velocit\u00e0.\nL'importanza del dollaro.\nUno dei punti di forza degli USA \u00e8 rappresentato dal metro di valuta monetaria: il dollaro statunitense \u00e8 la moneta di riferimento a livello mondiale, in dollari sono quotate le materie prime ed alcuni paesi adottano il dollaro americano come valuta nazionale.\nQuesto vuol dire che gli Stati Uniti possono emettere pi\u00f9 moneta di quella necessaria per soddisfare il bisogno nazionale con conseguente aumento del signoraggio incamerato dalla banca centrale. Il vero vantaggio consiste nell'avere una maggiore libert\u00e0 di usare gli strumenti di politica monetaria per la stabilizzazione interna."}
{"id": "1117734", "revid": "1543377", "url": "https://it.wikipedia.org/wiki?curid=1117734", "title": "Insieme contro il nuovo totalitarismo", "text": "Insieme contro il nuovo totalitarismo o Manifesto dei dodici (dal numero dei suoi firmatari) \u00e8 la risposta di alcuni intellettuali alle violenze fisiche e verbali seguite alla pubblicazione delle Caricature di Maometto sul Jyllands-Posten per difendere i valori del secolarismo e della libert\u00e0.\nLa lettera \u00e8 stata pubblicata il 1\u00ba marzo 2006 sul settimanale francese Charlie Hebdo con il titolo \"Ensemble contre le nouveau totalitarisme\" e vuole mettere in guardia contro l'Islamismo considerato il nuovo totalitarismo dopo stalinismo, fascismo e nazismo.\n\"Charlie Hebdo\" \u00e8 una tra le riviste ad aver ripubblicato le caricature. Questo suo diritto fu conteso dal \"Consiglio dei musulmani francesi\" che tentarono di bloccare l'iniziativa anche intentando senza successo un'azione legale.\nPubblicazioni.\nL'appello \u00e8 stato ripreso da numerosi organi di informazioni:"}
{"id": "1117742", "revid": "1543377", "url": "https://it.wikipedia.org/wiki?curid=1117742", "title": "Lars Jonsson", "text": "Le sue immagini naturalistiche si basano principalmente su disegni di uccelli. Infatti molte delle sue opere appaiono pubblicate nei manuali di ornitologia, tradotti in diverse lingue. Le tecniche da lui pi\u00f9 usate sono gli acquerelli e la pittura ad olio. I suoi acquerelli e dipinti ad olio sono esposti al Museo Lars Jonsson a Vamlingbo e al Museo Nazionale di Stoccolma."}
{"id": "1117746", "revid": "256896", "url": "https://it.wikipedia.org/wiki?curid=1117746", "title": "Sinagoga di Firenze", "text": ""}
{"id": "1117753", "revid": "117618299", "url": "https://it.wikipedia.org/wiki?curid=1117753", "title": "Wally Walrus", "text": " \nWally Walrus \u00e8 un personaggio di Picchiarello. \u00c8 l'antagonista principale della serie.\nAspetto fisico.\n\u00c8 un tricheco antropomorfo con origini e accento svedesi, ha dei baffi color beige e zanne molto corte. \nStoria.\nNonostante sia stato il maggior antagonista di Picchiarello, fu per molto tempo sostituito dall'avvoltoio Buzz Buzzard, seppur comparendo in pochi episodi. Nella serie del 1999/2003 \"Picchiarello\", Wally \u00e8 inoltre il vicino di casa di quest'ultimo, cosa che lo fa sempre finire nei guai.\nNel doppiaggio italiano \u00e8 Marco Balbi a dargli la voce."}
{"id": "1117755", "revid": "3689", "url": "https://it.wikipedia.org/wiki?curid=1117755", "title": "Manifesto dei dodici", "text": ""}
{"id": "1117756", "revid": "36426", "url": "https://it.wikipedia.org/wiki?curid=1117756", "title": "Ex sinagoga di via de' Ramaglianti", "text": "La ex sinagoga di via de' Ramaglianti era un edificio per il culto ebraico a Firenze, situato nella via nei pressi di Borgo San Jacopo, nel quartiere di Oltrarno.\nStoria e descrizione.\nL'antica sinagoga aveva sede in via de' Ramaglianti, che si chiamava \"via dei Giudei\". Si ritiene che sin dall'epoca romana fosse andato formandosi in Oltrarno il nucleo pi\u00f9 antico di una comunit\u00e0 ebraica, ma le prime notizie certe della presenza ebraica a Firenze risalgono al XIII secolo. \nLa prima concessione per un banco di prestito si ebbe al tempo di Cosimo de' Medici nel 1437, quando giunsero prestatori da Pisa, da Rieti, da Tivoli. Fino all'ultimo conflitto mondiale si potevano ancora intravedere in un locale tracce dell'antica sinagoga con archi del matroneo. Ci\u00f2 che rimaneva di quel luogo di culto, esistente con probabilit\u00e0 sin dal Quattrocento, fu completamente distrutto nel 1944 dalle mine tedesche. "}
{"id": "1117759", "revid": "287204", "url": "https://it.wikipedia.org/wiki?curid=1117759", "title": "Chiesa di Santa Maria Assunta (Firenze)", "text": "La chiesa di Santa Maria Assunta \u00e8 un luogo di culto cattolico che si trova a Settignano, frazione di Firenze. La sua fondazione risale all'XII secolo, venne poi completamente rifatta nel 1518. Nel 1595 vennero aggiunte due navate a quella esistente ed in seguito sub\u00ec altri radicali interventi, specialmente alla fine del XVIII secolo.\nStoria e descrizione.\nSulla facciata esterna c'\u00e8 una terracotta imbiancata di un artista della prima met\u00e0 del Cinquecento, \"Vergine col piccolo Ges\u00f9 e San Giovannino\". Di fianco sono incastrati nel muro quattro mascheroni del XIV secolo.\nIl suo interno \u00e8 a tre navate e vi si trova una \"Risurrezione di Ges\u00f9\" di Maso da San Friano (fine del XVI secolo); nella cappella del Santissimo Sacramento l\"Ultima Cena\" di Andrea Commodi (1615); alcuni affreschi di Santi di Tito (1593), intorno alla statua di Santa Lucia. Il \"Crocifisso\" sull'altar maggiore \u00e8 del XV secolo e gli affreschi nella cupoletta dell'abside sono di Pier Dandini. In questa chiesa si trovano anche una \"Madonna col Bambino e due Angeli\", terracotta della bottega di Andrea della Robbia, il fonte battesimale (1745), un ciborio del XV secolo e il pulpito attribuito a Gherardo Silvani su disegno di Bernardo Buontalenti (1602).\nAnnesso alla chiesa c'\u00e8 l'Oratorio della Santissima Trinit\u00e0, sulla cui porta c'\u00e8 l\"Adorazione del Bambino\", di artista del XV secolo, allievo di Desiderio."}
{"id": "1117763", "revid": "281944", "url": "https://it.wikipedia.org/wiki?curid=1117763", "title": "Clima temperato", "text": ""}
{"id": "1117765", "revid": "36426", "url": "https://it.wikipedia.org/wiki?curid=1117765", "title": "Via de' Ramaglianti", "text": ""}
{"id": "1117767", "revid": "287204", "url": "https://it.wikipedia.org/wiki?curid=1117767", "title": "Homo cepranensis", "text": "Homo cepranensis \u00e8 il nome proposto da alcuni paleontologi per identificare l\"uomo di Ceprano\" o \"Argil\", i cui resti fossili (un cranio) sono stati rinvenuti a Ceprano, in provincia di Frosinone. Il cranio risulta abbastanza ben conservato, sebbene incompleto. Lo studio comparativo su base cladistica con altri reperti suggerisce l'autonomia a livello specifico di questo campione, inizialmente ricondotto a forme tarde dell\"Homo erectus\". Non esistono datazioni assolute per questo cranio: le datazioni relative, basate sul quadro geo-stratigrafico e paleontologico regionale, lo collocano tra 0,9 e 0,8 Ma. Recenti analisi magneto-stratigrafiche sui sedimenti lacustri e fluviali recuperati in carotaggi effettuati nel luogo di ritrovamento del reperto hanno per\u00f2 fornito una datazione relativa differente; secondo questi studi infatti il livello stratigrafico contenente il reperto stesso ha un'et\u00e0 compresa tra 0,5 Ma e 0,35 Ma.\nRitrovamento e ricostruzione del reperto.\nIl reperto venne scoperto il 13 marzo 1994 dall'archeologo Italo Biddittu nel corso di ricognizioni di superficie effettuate lungo il tracciato di una strada in costruzione nei pressi di Ceprano (localit\u00e0 Campogrande) nella bassa valle del fiume Sacco. \nI mezzi meccanici che hanno consentito il ritrovamento del campione sono stati probabilmente la causa della sua frammentazione e della sua perdita di integrit\u00e0, con danni principalmente a carico dell'osso frontale superiore e la perdita della faccia. Il campione \u00e8 quindi limitato al solo neurocranio o, secondo la terminologia paleontologica, calvario. I frammenti erano compresi in uno strato di argilla (da cui il soprannome di \"Argil\" dato al campione da Biddittu) il quale, a sua volta, giaceva nettamente al di sotto di sabbie vulcanoclastiche.\nLa forma attuale del reperto \u00e8 il risultato di un procedimento di ricostruzione iniziato nel 1994 e concluso nel 1999. Questo lavoro \u00e8 stato svolto inizialmente dall'\u00e9quipe del professor Antonio Ascenzi, allora presidente dell'Istituto Italiano di Paleontologia Umana, perfezionato quindi dallo specialista sudafricano Ron J. Clarke (Universit\u00e0 del Witwatersrand) ed infine revisionato dalla paleoantropologa Marie Antoinette de Lumley (Institute de Paleontologie Humaine di Parigi) e da Francesco Mallegni (Universit\u00e0 di Pisa). Attualmente il fossile \u00e8 conservato presso il Servizio di Antropologia della Soprintendenza per i Beni Archeologici del Lazio.\nDescrizione del reperto.\nIl calco endocranico ottenuto dalla ricostruzione ha permesso di valutare una capacit\u00e0 di 1180\u20131200\u00a0cm cubi, capacit\u00e0 confrontabile con quella delle forme pi\u00f9 recenti di \"Homo erectus\" di Zhoukoudian datate 0,5-0,2 Ma.\nIl reperto mostra una serie di caratteri propri delle forme di umanit\u00e0 pi\u00f9 antiche del Pleistocene medio asiatico, ovvero l\"Homo erectus\". Da questo per\u00f2 si distingue per i mastoidi e le creste sopramastoidee massicce, la volta cranica medio-lunga, la larghezza cranica massima verso la parte bassa del cranio stesso e coincidente con la larghezza biauricolare, il toro occipitale considerevole e sviluppato nella stessa misura in tutte le sue parti ed il solco sopratorale presente e sviluppato. Il principale carattere distintivo \u00e8 per\u00f2 il toro orbitario che presenta un accenno di separazione dei rilievi sopraciliari da quello che sar\u00e0 nell'uomo moderno il trigono sopraorbitario. Questa caratteristica \u00e8 comune ad un gruppo di ominidi subsahariani che si pensa rappresentino la linea evolutiva che porter\u00e0 all\"Homo sapiens\"\nConsiderazioni sullo status tassonomico del reperto.\nI reperti del genere \"Homo\" del Pleistocene medio sono stati oggetto di diverse interpretazioni sistematiche e tassonomiche. In particolare \u00e8 discusso lo status dell\"Homo erectus\", specie a cui fino a poco tempo erano assegnati tutti i reperti africani, asiatici ed europei databili da 1,7 a 0,4 Ma. Il dibattito riguarda la questione se assegnare questi reperti, che mostrano una notevole variabilit\u00e0 morfologica, ad una sola specie \u2013 \"Homo erectus\" appunto \u2013 dalla grande diffusione geografica e cronologica o frazionarli in pi\u00f9 entit\u00e0. Secondo l'ipotesi che attualmente trova pi\u00f9 riscontro l\"Homo erectus\" comprende esclusivamente gli esemplari provenienti dall'Asia orientale.\nLa morfologia di \"Homo cepranensis\" \u00e8 a proposito sorprendente e significativa. L'analisi dei caratteri facciali ha dimostrato come il calvario di Ceprano non sia assimilabile n\u00e9 con \"Homo erectus\" n\u00e9 alle forme successive che si ritrovano in Africa in Europa e parzialmente anche in Asia e che vengono da alcuni riunite nella specie \"Homo heidelbergensis\". Clarke, che riconduce il cranio di Ceprano alla variabilit\u00e0 di \"Homo erectus\", lo associa al controverso cranio siglato OH9 rinvenuto da Louis Leakey nel 1960 a Olduvai.\nDi particolare interesse il rapporto tra \"Homo cepranensis\" ed il materiale coevo (almeno secondo la datazione 'classica' del cranio di Ceprano) rinvenuto alla Gran Dolina di Atapuerca. In questa localit\u00e0 nel luglio del 1994, quindi pochi mesi dopo la scoperta di Argil, una squadra di archeologi diretta da Eudald Carbonell i Roura dell'Universit\u00e0 di Tarragona rinvenne circa 80 frammenti fossili umani, quasi tutti riferibili a individui ancora nell'et\u00e0 della crescita. Per questi reperti \u00e8 stato proposto il nome di \"Homo antecessor\". Secondo Giorgio Manzi \u00e8 ragionevole ritenere in via provvisoria, in attesa di un confronto diretto, i reperti spagnoli e quello italiano come appartenenti alla medesima specie.\nSe la datazione su base magneto-stratigrafica recentemente proposta fosse confermata si aprirebbero evidentemente nuove prospettive sul significato dell'uomo di Ceprano all'interno della linea filogenetica del genere \"Homo\"."}
{"id": "1117768", "revid": "125857435", "url": "https://it.wikipedia.org/wiki?curid=1117768", "title": "Hertford", "text": "Hertford (pronuncia o ) \u00e8 il capoluogo della contea dell'Hertfordshire, in Inghilterra. Ha attualmente una popolazione di circa 24.000 abitanti.\nEtimologia.\nL'etimologia del suo nome \u00e8 anglosassone ed \u00e8 formato dalla fusione dei lemmi \"ford\" e \"hart\" ossia guado e cervo.\nGeografia e storia.\nA Hertford i fiumi Rib, Beane e Mimram confluiscono nel fiume Lea. Hertford \u00e8 prevalentemente una citt\u00e0 dormitorio per lavoratori pendolari che lavorano a Londra, facilitata in questo dalla presenza di linee ferroviarie che la collegano con essa. Hertford mantiene ancora le caratteristiche di citt\u00e0 di campagna nonostante disti da Londra poco pi\u00f9 di 30 chilometri.\nNella citt\u00e0 si trovano i resti di un castello, in parte ricostruito da Edoardo IV d'Inghilterra, 1463. Le chiese di Tutti i Santi e di Sant'Andrea sono del XIX secolo. Alcuni avventurosi autori hanno collegato Hertford all'ordine dei Templari e al Santo Graal.\nCuriosit\u00e0.\nCitt\u00e0 natale di George Ezra, ad Hertford, nel 1968, vennero fondati i Deep Purple."}
{"id": "1117771", "revid": "59912", "url": "https://it.wikipedia.org/wiki?curid=1117771", "title": "Telecarta", "text": ""}
{"id": "1117773", "revid": "59912", "url": "https://it.wikipedia.org/wiki?curid=1117773", "title": "Carta telefonica", "text": ""}
{"id": "1117774", "revid": "59912", "url": "https://it.wikipedia.org/wiki?curid=1117774", "title": "Tessera telefonica", "text": ""}
{"id": "1117783", "revid": "117912500", "url": "https://it.wikipedia.org/wiki?curid=1117783", "title": "Qaser Isawi", "text": "Qaser (o Qasr) Isawi (o Banat) \u00e8 un podere fortificato antico, costruito dai Romani nella met\u00e0 del terzo secolo in Libia nella vicinanza della citt\u00e0 Misurata a sud della capitale Tripoli. \nIl podere di Isawi assomiglia molto a quello del esh-Shergi di Gheriat."}
{"id": "1117785", "revid": "767487", "url": "https://it.wikipedia.org/wiki?curid=1117785", "title": "Ruki Vverch", "text": "I Ruki Vverch! ( ovvero \u00abSu le mani!\u00bb) sono stati uno dei gruppi dance di maggior successo in Russia negli anni '90.\nIl loro repertorio vede pezzi di musica dance dalle melodie semplici e progressive. I loro successi principali sono \"Kroshka Moya\" e \"Pesenka\"; quest'ultimo brano \u00e8 stato ripreso dalla band tedesca A Touch of Class, che ne ha proposto una versione dal titolo \"Around the World (La La La La La)\", e in seguito anche dall'altra band tedesca beFour con il titolo \"Magic Melody\".\nI Ruki Vverch! si sono sciolti ufficialmente nell'agosto 2006, dopo un lungo periodo di crisi; si riuniscono nel 2012 per pubblicare un nuovo album con nuove canzoni. La pubblicazione dell'album era prevista per l'ottobre 2012.\nNel 2020 la cantante Ava Max ha pubblicato il singolo \"My Head and My Heart\", la quale contiene un campionamento della famosa hit del gruppo \"Pesenka\"."}
{"id": "1117788", "revid": "43211", "url": "https://it.wikipedia.org/wiki?curid=1117788", "title": "Tiger Mask I", "text": ""}
{"id": "1117794", "revid": "92920", "url": "https://it.wikipedia.org/wiki?curid=1117794", "title": "Chitarra soprano", "text": "La chitarra soprano, o chitarra ottava, \u00e8 il pi\u00f9 piccolo membro della famiglia delle chitarre e quella accordata con la tonalit\u00e0 pi\u00f9 alta (esattamente un'ottava sopra la chitarra \"classica\").\nLa distanza tra ponte e capotasto \u00e8 poco pi\u00f9 della met\u00e0 di quella di una chitarra tradizionale; le corde sono dunque pi\u00f9 sottili.\nQuesta chitarra \u00e8 spesso paragonata alla famiglia dei mandolini, con cui condivide le piccole dimensioni e il \"sustain\" molto limitato, ma il suono non \u00e8 quello chiaro e squillante tipico, ad esempio, del mandolino napoletano, ma rotondo e pieno come quello di una vera e propria chitarra.\nEsiste sia la versione a corde metalliche che quella a corde di nylon."}
{"id": "1117795", "revid": "63760", "url": "https://it.wikipedia.org/wiki?curid=1117795", "title": "Chitarra ottava", "text": ""}
{"id": "1117798", "revid": "43530", "url": "https://it.wikipedia.org/wiki?curid=1117798", "title": "Melee Magthere", "text": ""}
{"id": "1117799", "revid": "6923", "url": "https://it.wikipedia.org/wiki?curid=1117799", "title": "Soldato di ventura", "text": "Il soldato di ventura, durante il medioevo, identificava un soldato mercenario che combatteva anzitutto per tornaconto personale, tenendo in genere in scarsa considerazione motivi ideologici, nazionali o politici.\nI mercenari, presenti da sempre nella storia dell'umanit\u00e0, per quanto riguarda l'Italia hanno svolto un ruolo particolare nel XIII secolo italiano, con una funzione, in prevalenza, di truppe di rinforzo. In questo senso, li si ritrova nella battaglia di Campaldino del 1260 a fianco dell'esercito della Repubblica fiorentina, ma anche in altre occasioni pi\u00f9 vicine nel tempo, concorrendo spesso a determinarne l'esito.\nStoria.\nLa storia offre, nel periodo che va dal XIII al XIV secolo, opportunit\u00e0 enormi a chi sa usare le armi, il cervello, le circostanze e le debolezze di committenti deboli e incapaci, in guerra tra loro per il mantenimento di un potere che gli stessi che sono assoldati in aiuto sono anche pronti a strappare loro, sostituendosi nelle loro \"dignit\u00e0\".\nMolto spesso, i condottieri e i cavalieri di valore aiutano il \"Signore\", sotto le cui insegne combattono, pi\u00f9 a perdersi che a salvarsi per poi sostituirlo nella gestione del potere, in un intreccio di passioni, tradimenti, vendette, assassini e quant'altro e la cui vera posta \u00e8 il potere. \nSi assiste, nel corso del XIII secolo, alla evoluzione dell'arte della guerra che richiede un impegno sempre pi\u00f9 professionale ed allo stesso tempo al migliore scenario economico che impegna sempre di pi\u00f9 i cittadini del Comune nella persecuzione dei propri affari.\nI \"nuovi\" cittadini sono diventati pi\u00f9 ricchi, il loro lavoro \u00e8 sempre pi\u00f9 impegnativo, sentono maggiormente l'esigenza di non abbandonare le proprie attivit\u00e0 ed al contempo possono permettersi di pagare altri perch\u00e9 combattano prima assieme a loro e poi al posto loro \"tout court\".\nQuesto port\u00f2 alla conseguenza di un sempre minore impegno dei cittadini nelle milizie interne comunali e di un sempre maggiore ricorso a chi la guerra la fa per mestiere, i mercenari.\nIl fenomeno tender\u00e0 drasticamente a ridursi, fino a scomparire con l'et\u00e0 moderna e l'avvento, contestualmente, degli stati nazionali, che adotteranno eserciti di massa stabili, fondati sull'introduzione del servizio militare obbligatorio.\nCaratteristiche.\nUna caratteristica comune di questo tipo di mercenari \u00e8 quella di essere, all'inizio, dei forestieri ingaggiati individualmente che prestavano un servizio militare per compenso.\nQuesti soggetti, ritenuti professionisti della guerra al servizio dei Comuni medievali o di quanti li pagano, erano generalmente definiti come briganti disorganizzati, prevalentemente stranieri (soprattutto tedeschi o spagnoli) reduci o anche disertori talvolta di armate straniere ritiratesi.\nDopo aver prestato i propri servigi a qualche Comune o signorotto locale, spesso al furto ed al saccheggio del territorio in cui si trovano, nulla risparmiando, n\u00e9 persone n\u00e9 cose.\nSoldati di ventura famosi.\nI mercenari svizzeri.\nSi distinguono i mercenari svizzeri, rozzi montanari, che umilieranno l'orgoglio e l'ottusa caparbiet\u00e0 di Carlo il Temerario e la sua casata nella battaglia di Nancy, 1477, dove questi trover\u00e0 la morte, causando la fine dello splendido Ducato di Borgogna di cui i cugini di Francia faranno man bassa.\nEssi si organizzarono in \"compagnie di Ventura\" divenendo un fattore politico-militare importantissimo a volte determinante, specie se il loro condottiero \u00e8 valoroso e politicamente capace.\nGli ultimi loro epigoni sono le attuali guardie svizzere, in servizio presso lo Stato del Vaticano."}
{"id": "1117800", "revid": "307923", "url": "https://it.wikipedia.org/wiki?curid=1117800", "title": "\u010cunovo", "text": "\u010cunovo (in croato: \"\u010cunovo\", in ungherese: \"Dunacs\u00fan\", in tedesco: \"Sandorf\") \u00e8 un quartiere, con autonomia a livello di comune, della citt\u00e0 di Bratislava, capitale della Slovacchia, facente parte del distretto di Bratislava V.\nPosizionato a sud \u00e8 inoltre vicino alla frontiera con l'Ungheria. Da segnalare la vicinanza alla diga di Gab\u010d\u00edkovo - Nagymaros.\nStoria.\nLe prime tracce storiche dell'abitato risalgono al 1232 dove viene riportata con il nome di \"Chun\". Nel sedicesimo secolo, i croati, fuggendo dagli ottomani provenienti da sud, si stabilirono nel villaggio. Fino al 1947 \u010cunovo, insieme a Rusovce e Jarovce, faceva parte dell'Ungheria ed in quell'anno passarono alla Cecoslovacchia per favorire la costruzione del Porto di Bratislava. Dal 1\u00ba gennaio 1972 fa parte della citt\u00e0 di Bratislava. Alcuni degli abitanti della cittadina utilizzano ancora la lingua Croata e preservano costumi ed usanze appartenenti al passato.\nInfrastrutture e trasporti.\n\u010cunovo \u00e8 vicina alle arterie stradali internazionali e alla ferrovia che collega con l'Ungheria."}
{"id": "1117802", "revid": "767487", "url": "https://it.wikipedia.org/wiki?curid=1117802", "title": "Alexander Toradze", "text": "Biografia.\nNato a Tbilisi (allora nell'Unione Sovietica), si \u00e8 diplomato presso il Conservatorio \u010cajkovskij di Mosca. Affermatosi presto in vari concorsi internazionali, tra cui una \"silver medal\" nel Concorso pianistico internazionale Van Cliburn nel 1977, ha intrapreso una rilevante carriera di concertista. Nel 1983, durante una tourn\u00e9e con l'Orchestra Sinfonica del Teatro Bolshoi di Mosca, ha chiesto asilo all'ambasciata americana in Spagna e successivamente si \u00e8 trasferito negli Stati Uniti, dove tuttora risiede. Dal 1991 ha una cattedra di pianoforte presso l\"'Indiana University South Bend\", dove ha costituito una rinomata scuola pianistica, il \"Toradze Piano Studio\".\nConcertista molto attivo, ha suonato con le pi\u00f9 prestigiose orchestre del mondo, tra cui i Berliner Philharmoniker, l'Orchestra filarmonica di San Pietroburgo, la Filarmonica della Scala, la Philharmonia Orchestra, la London Symphony Orchestra, la London Philharmonic Orchestra, l'orchestra del Maggio Musicale Fiorentino, l'Orchestra della Radio Bavarese, l'Orchestre National de France, la City of Birmingham Symphony, l'Orchestra del Teatro Kirov; ha collaborato con importanti direttori, come Vladimir Ashkenazy, Charles Dutoit, Yuri Temirkanov, Valery Gergiev, Seiji Ozawa, Vladimir Jurovski, Kurt Masur, Simon Rattle, Mstislav Rostropovich, Esa Pekka Salonen e tanti altri, nelle maggiori sale da concerto del mondo.\nPianista dotato di vigoroso virtuosismo, \u00e8 uno specialista del repertorio russo, apprezzato interprete di Sergej Prokof'ev (di cui ha inciso i cinque concerti per pianoforte e orchestra diretto da Valery Gergiev, con cui ha un lungo sodalizio), Sergej Rachmaninov, Igor' F\u00ebdorovi\u010d Stravinskij, \u010cajkovskij, Modest Mussorgskij, Dmitrij \u0160ostakovi\u010d, Alexander Scriabin. Ha inciso anche musica di Maurice Ravel (Gaspard de la nuit, Miroirs) e ha in repertorio i concerti per pianoforte e orchestra di B\u00e9la Bart\u00f3k."}
{"id": "1117809", "revid": "767487", "url": "https://it.wikipedia.org/wiki?curid=1117809", "title": "A Touch of Class", "text": "Gli A Touch of Class (originariamente A.T.C.) erano un gruppo musicale dance e pop britannico-tedesco formatosi nel 1997 e scioltosi nel 2003; i quattro membri che lo componevano provenivano da nazioni completamente diverse: Joseph \"Joey\" Murray dalla Nuova Zelanda, Sarah Egglestone dall'Australia, Tracey Elizabeth Packham dall'Inghilterra e Livio Salvi dall'Italia.\nStoria.\nIl primo singolo degli A.T.C., \"Around the World (La La La La La)\" (cover in inglese del brano \"Pesen'ka\" della band russa Ruki Vverch) ottenne un grande successo, restando per sei settimane al primo posto nelle classifiche tedesche nel 2000 ed entrando successivamente nella Top 40 negli Stati Uniti d'America e nel Regno Unito. Il 6 febbraio 2001 pubblicarono sotto etichetta della Sony-BMG il loro album d'esordio, intitolato \"Planet Pop\"; l'album contiene canzoni che si rifanno ai brani degli AC16 e di Clyde Ward e ricevette il premio \"Echo\" nella categoria \"Best Dance Act\". I singoli successivi prodotti dalla band ebbero un buon seguito in Europa, ma ad ogni modo gli A.T.C. sono principalmente ricordati per il primo.\nIn seguito il DJ e produttore discografico ATB cit\u00f2 in causa gli A.T.C. per via del nome troppo assonante, cosicch\u00e9 il gruppo fu obbligato a rinominarsi per esteso A Touch of Class. Nel 2003 viene pubblicato il loro secondo album, \"Touch the Sky\", da cui fu tratto un singolo, ma a causa degli scarsi consensi ricevuti il gruppo decise di sciogliersi e i singoli membri intrapresero carriere separate. Successivamente, nel 2007, il gruppo dance tedesco beFour ha realizzato una cover di \"Around the World\" con il testo modificato, intitolata \"Magic Melody\"."}
{"id": "1117812", "revid": "59912", "url": "https://it.wikipedia.org/wiki?curid=1117812", "title": "Caso Cogne", "text": ""}
{"id": "1117817", "revid": "1272592", "url": "https://it.wikipedia.org/wiki?curid=1117817", "title": "String.h", "text": "string.h \u00e8 l'header file della libreria standard del C che contiene definizioni di macro, costanti e dichiarazioni di funzioni e tipi usati non solo nella manipolazione delle stringhe ma anche nella manipolazione della memoria.\nLe funzioni dichiarate in \"string.h\" sono molto popolari ed essendo parte della libreria standard del C, il loro funzionamento \u00e8 garantito su ogni piattaforma che supporta il linguaggio C. Tuttavia, l'esistenza di alcuni problemi di sicurezza con queste funzioni, come per esempio problemi di buffer overflow, portano i programmatori a scegliere delle varianti pi\u00f9 sicure ma meno portabili. Inoltre le funzioni in questione lavorano solamente con caratteri ASCII o con un set di caratteri che lo estende in modo compatibile come l'ISO 8859-1. La gestione di stringhe non compatibili con l'ASCII viene generalmente risolto con l'uso della libreria codice_1."}
{"id": "1117824", "revid": "22612", "url": "https://it.wikipedia.org/wiki?curid=1117824", "title": "Universit\u00e0 Federico II di Napoli", "text": ""}
{"id": "1117829", "revid": "1480390", "url": "https://it.wikipedia.org/wiki?curid=1117829", "title": "Max Fabiani", "text": "Biografia.\nDodicesimo di quattordici figli nacque a Cobidil, piccola localit\u00e0 nei pressi di San Daniele del Carso, oggi in Slovenia, figlio di Antonio Fabiani, latifondista di Paularo, di ascendenza bergamasca e da Charlotte von Kofler, aristocratica triestina di origini tirolesi. Fu educato in un ambiente perfettamente trilingue: oltre all'italiano, usato in famiglia, apprese e padroneggi\u00f2 perfettamente anche lo sloveno e il tedesco, lingue d'uso prevalente nel suo ambito sociale e negli studi.\nDopo aver frequentato le scuole elementari a San Daniele del Carso, dove dimostr\u00f2 grande interesse per la matematica, frequent\u00f2 il liceo presso la \"Realschule\" di Lubiana.\nContinu\u00f2 poi gli studi presso la Bauschule e il politecnico \"Technische Hochschule\" di Vienna, dove studi\u00f2 architettura tra il 1883 e il 1884. Dopo la laurea (1892), ottenne una borsa di studio che gli diede la possibilit\u00e0 di visitare l'Asia Minore e quasi l'intera Europa tra il 1892 e il 1894.\nTornato in Austria, collabor\u00f2 presso lo studio di Otto Wagner. Progett\u00f2 alcune opere importanti a Vienna (come l'Urania e casa Artaria, con le due statue di Alfonso Canciani) e a Trieste (il Narodni dom). Dopo il terremoto di Lubiana del 1895, Fabiani progett\u00f2 alcune delle pi\u00f9 importanti opere nella ricostruzione della citt\u00e0 (Casa Krisper, Casa Kleinmaier); fu anche autore del piano regolatore che sanc\u00ec i tratti pi\u00f9 significativi dello sviluppo urbanistico di Lubiana fino al primo dopoguerra.\nDopo la prima guerra mondiale si trasfer\u00ec a Gorizia, dove collabor\u00f2, con la stesura del piano generale del 1921, alla ricostruzione della citt\u00e0 gravemente danneggiata dalla guerra; il conferimento di questo incarico fu inizialmente molto travagliato in quanto il ruolo chiave per grosse commesse era molto ambito e furono sparse voci su una sua vicinanza sloveno austriacante, voci che furono dallo stesso Fabiani smentite.\nNegli anni trenta e quaranta si trasfer\u00ec nel villaggio natale di San Daniele del Carso di cui divenne podest\u00e0 e si adoper\u00f2 alla ristrutturazione delle fortificazioni del borgo oltre a continuare la sua attivit\u00e0 d'architetto impegnato a disegnare opere monumentali durante il fascismo.\nNel 1952 venne proposto dall'allora Presidente del Consiglio dei ministri della Repubblica Italiana Alcide de Gasperi alla carica di Senatore a vita al Presidente della Repubblica Luigi Einaudi, ma Fabiani declin\u00f2 l'offerta pur dichiarandosene \"immensamente grato\", a causa della sua et\u00e0 avanzata.\nMor\u00ec a Gorizia nel 1962 all'et\u00e0 di 97 anni.\nLa proposta del comune di San Daniele del Carso, suo paese natale, di nominarlo cittadino onorario postumo suscit\u00f2 varie polemiche, dividendo l'opinione pubblica tra coloro che riconoscevano l'importanza della sua opera e chi gli rimproverava i trascorsi fascisti.\nOpere dal 1900 al 1917.\nFabiani esordisce nel suo primo periodo di attivit\u00e0 con uno stile di mediazione cercando di coniugare quasi sempre elementi del grande barocco italiano e le forme ripescate dell'antichit\u00e0 con gli elementi costruttivi pi\u00f9 moderni rispettando rigorosamente le proporzioni classiche. Esempio di questa ricerca \u00e8 il \"palazzo Kleinmayr\" a Lubiana dove l'architetto cerca di fondere le linee pesanti e austere dello stile classico austriaco alle sinuose forme barocche del Borromini.\nSi pu\u00f2 dire che per Fabiani rest\u00f2 categorico durante tutta la sua opera il rispetto per il genius loci (il carattere del luogo, della citt\u00e0). La citt\u00e0 di Trieste infatti vede l'assenza di qualunque forma barocca a favore di una forte impronta liberty, come si pu\u00f2 vedere nella \"Casa Bartoli\"."}
{"id": "1117830", "revid": "547034", "url": "https://it.wikipedia.org/wiki?curid=1117830", "title": "L'orso bruno", "text": "L'orso bruno \u00e8 il primo album in studio del cantautore italiano Antonello Venditti, pubblicato nel 1973 dalla It.\nDescrizione.\nDopo l'esordio in coppia con De Gregori, per via del buon successo radiofonico riscosso dalle canzoni di Venditti (in particolare da \"Ciao uomo\" e \"Roma capoccia\"), Vincenzo Micocci decide di dargli fiducia, proponendogli la registrazione di un disco da solista, \"L'orso bruno\", che viene pubblicato dalla It nell'aprile del 1973.\nNell'album alcuni autori hanno rilevato una esplicita militanza politica.\nDe Gregori collabora al disco scrivendo insieme all'amico il testo di \"L'ingresso della fabbrica\"; il modello di riferimento \u00e8 l'Elton John degli inizi, con gli album \"Elton John\" e \"Madman Across the Water \"e gli arrangiamenti delle canzoni, curati da Vince Tempera, si rifanno esplicitamente al lavoro effettuato da Paul Buckmaster con il cantautore britannico, specialmente nella title track o nella gi\u00e0 citata \"L'ingresso della fabbrica\" (dove \u00e8 addirittura presente all'inizio una citazione con il pianoforte di \"Your Song\" di Elton John).\nAltri brani significativi dell'album sono \"E li ponti so' soli\" (cantata in dialetto romanesco), delicato bozzetto su una vecchia popolana romana, \"Lontana \u00e8 Milano\", storia di emigrazione (con tanto di citazione nel finale di In The Mood), \"Sottopassaggio\", ritratto di un mendicante cieco, la title track \"L'orso bruno\", chiaramente ispirata ad Indian Sunset dal gi\u00e0 citato Madman Across the Water, canzone ambientalista (che infatti gli procur\u00f2 un concerto per il WWF) e che musicalmente \u00e8 forse il vertice del disco, e \"Il mare di Jan\", caratterizzata da una lunga coda finale a ritmo di bolero con la citazione nel finale dello slogan del '68 \"C'est ne qu'un debut, continuons le combat\" (\"questo \u00e8 solo l'inizio della nostra lotta\").\nIl disco \u00e8 stato registrato negli studi Fonorama di Milano (di propriet\u00e0 di Carlo Alberto Rossi), ed il tecnico del suono \u00e8 Bruno Malasoma; la copertina \u00e8 di Alvise Sacchi, il percussionista dei Blue Morning, prodotti dallo stesso Venditti nel 1973. Tra i musicisti che collaborano al disco da citare gli altri componenti, con Tempera, dei The Pleasure Machine, e cio\u00e8 il batterista Ellade Bandini e il bassista Ares Tavolazzi.\nLa canzone \"E li ponti so' soli\" verr\u00e0 reincisa da Venditti nel disco successivo, \"Le cose della vita\", con un nuovo arrangiamento, molto pi\u00f9 scarno.\nTracce.\nTesti e musiche di Antonello Venditti, eccetto dove indicato."}
{"id": "1117832", "revid": "118478404", "url": "https://it.wikipedia.org/wiki?curid=1117832", "title": "Confronti", "text": "Confronti \u00e8 una rivista italiana di dialogo interreligioso, politica, societ\u00e0, ecumenismo e dialogo interculturale. Esce dal 1989, sostituendo e proseguendo la linea editoriale della precedente pubblicazione Com-Nuovi Tempi, fondata nel 1973 quando furono fuse insieme la rivista evangelica \"Nuovi Tempi\", diretta dal pastore valdese Giorgio Girardet e \"Com\", rivista delle comunit\u00e0 cristiane di base diretta da dom Franzoni.\nTemi di riferimento.\nLa rivista ha carattere mensile e durante l'anno vengono pubblicati undici numeri. Ogni settembre esce un numero speciale della rivista interamente dedicato a un argomento, sviluppato in tutte le sue sfaccettature dai numerosi partecipanti al numero che annoverano filosofi, giornalisti, docenti universitari. Collaborano attivamente alla rivista molte persone, quasi tutte regolarmente, e, in via eccezionale, anche personaggi dello spettacolo e che ricoprono cariche istituzionali.\nIl principale argomento affrontato dalla pubblicazione \u00e8 di carattere religioso, e viene sviluppato avvalendosi delle competenze di una nutrita schiera di esperti appartenenti alle pi\u00f9 svariate religioni: ebraica, musulmana, induista, buddhista e cristiana di diverse confessioni (cattolici, protestanti e ortodossi), oltre a esponenti laici interessati al mondo delle fedi; una sincera speranza riposta nella convivenza pacifica e in un ecumenismo delle fedi \u00e8 il carattere fondamentale di questo tipo di articoli.\nUn altro argomento di interesse della rivista \u00e8 rivolto ai temi della societ\u00e0, come il disagio dei numerosi immigrati in Italia o i problemi della scuola pubblica. Non viene tralasciato l'aspetto politico delle recenti vicende nazionali e internazionali e trovano spazio tra le pagine di Confronti anche articoli a sfondo culturale/divulgativo come recensioni critiche su libri di prossima pubblicazione e dischi. Ultimamente viene pubblicata anche una rassegna delle \"Citt\u00e0 della Bibbia\", con descrizioni, una breve storia e l'insegnamento che queste citt\u00e0 possono offrire anche in rapporto alla vita quotidiana. Altri argomenti di recente pubblicazione riguardano il mondo delle droghe e il suo impatto con la societ\u00e0, il volontariato e la struttura delle Organizzazioni non governative, gli aspetti prettamente dottrinari delle varie religioni e un omaggio a Peppino Impastato.\nAttorno a Confronti si sviluppano per\u00f2 anche percorsi interculturali impegnati in temi come il dialogo interreligioso, l'educazione alla pace e il pluralismo culturale. La rivista promuove seminari, viaggi d'istruzione, cineforum e corsi di aggiornamento aperti a chiunque o sotto previa iscrizione.\nAttualmente Confronti \u00e8 disponibile nelle citt\u00e0 di Bari, Brescia, Bologna, Castiglione delle Stiviere, Ferrara, Firenze, Genova, Lucca, Lugagnano, Milano, Modena, Napoli, Padova, Parma, Perugia, Pescara, Pisa, Reggio Emilia, Roma, Rovigo, Salerno, Savona, Siena, Sondrio, Taranto, Torino, Torre Pellice, Trento, Venezia e Udine.\nDal mese di giugno del 2007 il posto di direttore, precedentemente occupato da Paolo Naso, passa a Gian Mario Gillio e nel 2014 a Claudio Paravati."}
{"id": "1117833", "revid": "466539", "url": "https://it.wikipedia.org/wiki?curid=1117833", "title": "Valerij Abisalovi\u010d Gergiev", "text": "Biografia.\nNato a Mosca, \u00e8 cresciuto a Vladikavkaz, capitale della repubblica indipendente dell'Ossezia Settentrionale-Alania (Caucaso), terra d'origine della sua famiglia. Ha studiato prima a Vladikavkaz in una scuola musicale ora intitolata a suo nome e successivamente (dal 1972 al 1977) nel Conservatorio di San Pietroburgo con Ilya Musin.\nVincitore di concorsi internazionali di direzione d'orchestra, nel 1978 \u00e8 diventato assistente di Jurij Temirkanov presso lo storico Teatro Mariinskij di Leningrado debuttando nello stesso anno in \"Guerra e pace\" di Prokof'ev. Dal 1981 al 1985 \u00e8 stato direttore dell'Orchestra Nazionale dell'Armenia. Nel 1988 \u00e8 stato nominato Direttore Artistico del Teatro Mariinskij e della collegata orchestra sinfonica. Nel 1996 il governo centrale gli ha conferito la carica di Direttore Artistico e Generale, ossia il completo controllo amministrativo e musicale del grande e prestigioso teatro d'opera. Nel 1995 \u00e8 diventato direttore principale dell'Orchestra filarmonica di Rotterdam, dove rimarr\u00e0 in carica sino al 2008.\nDirige nei pi\u00f9 prestigiosi teatri d'opera, sale da concerto e festival del mondo e collabora con le maggiori orchestre, tra cui i Berliner Philharmoniker, i Wiener Philharmoniker, la Filarmonica della Scala, la London Symphony Orchestra. Vincitore di numerosissimi premi, decorato con le massime onorificenze artistiche della Russia, autore di una vasta discografia per la Philips Classics (ora Decca Music Group), si divide tra repertorio operistico e sinfonico, con una spiccata predilezione per gli autori del suo paese, tra cui Sergej Prokof'ev, Igor' F\u00ebdorovi\u010d Stravinskij, Michail Glinka, P\u00ebtr Il'i\u010d \u010cajkovskij, Aleksandr Porfir'evi\u010d Borodin, Nikolaj Rimskij-Korsakov, Dmitrij \u0160ostakovi\u010d, Modest Petrovic Musorgskij.\nIl Teatro Mariinskij, sotto la sua guida, si \u00e8 confermato uno dei sistemi teatrali pi\u00f9 imponenti e importanti del mondo. Ha scoperto ed \u00e8 stato il mentore del soprano Anna Netrebko, che lavorava al Teatro Mariinskij (allora Opera Kirov) di San Pietroburgo per pagarsi gli studi di canto.\nNel 2006 vince l'Herbert von Karajan Music Prize del Festspielhaus Baden-Baden ed il Polar Music Prize.\nDirezioni.\nNel 1990 dirige un concerto con Rostropovi\u010d al Teatro alla Scala di Milano trasmesso da Rete 4.\nNel 1991 debutta negli Stati Uniti al San Francisco Opera.\nA Edimburgo nel 1991 dirige \"Boris Godunov\", \"Chovan\u0161\u010dina\", \"La fiera di Soro\u010dincy\" e \"Salammb\u00f4\".\nNel 1993 dirige \"Evgenij Onegin\" con Nicolaj Ghiaurov al Royal Opera House di Londra.\nNel 1994 debutta al Metropolitan Opera House di New York dirigendo \"Otello\" con Pl\u00e1cido Domingo e Carol Vaness. Ancora al Met nel 1995 dirige \"La dama di picche\" e \"Die Fledermaus\".\nAlla Scala dirige \"La leggenda dell'invisibile citt\u00e0 di Kite\u017e e della fanciulla Fevronija\" nel 1994.\nA Edimburgo nel 1995 dirige \"Ruslan e Ljudmila\", \"La leggenda dell'invisibile citt\u00e0 di Kite\u017e e della fanciulla Fevronija\" e \"Sadko\".\nNel 1996 dirige \"Il giocatore\" di Prokof'ev alla Scala.\nAl Covent Garden ha diretto nel 1997 \"Lohengrin\", nel 1998 \"L'incantatrice\", nel 2000 \"Sem\u00ebn Kotko\" di Prokof'ev, \"Sneguro\u010dka\", \"Mazepa\", \"Chovan\u0161\u010dina\" e \"Guerra e pace \" di Prokof'ev con Anna Netrebko, nel 2001 \"Un ballo in maschera\", \"Macbeth\", \"Aida\", \"Otello\", la \"Messa da requiem\" e Don Carlos di Verdi, nel 2002 La dama di picche con Pl\u00e1cido Domingo, nel 2005 \"Boris Godunov\" e \"Turandot\" e nel 2009 \"Das Rheingold\", \"Die Walk\u00fcre\", \"Sigfrido\" e \"G\u00f6tterd\u00e4mmerung\".\nNel 1997 \u00e8 stato nominato direttore ospite principale del Metropolitan Opera di New York ed ha diretto \"Boris Godunov\" con Samuel Ramey. Nello stesso anno \u00e8 il primo direttore d'orchestra a incidere le due versioni lasciate dall'autore (1869 e 1872) dell'opera lirica di Modest Petrovi\u010d Musorgskij \"Boris Godunov\". Sempre per il Met nel 1999 dirige \"Chovan\u0161\u010dina\" di Musorgskij, nel 2000 \"Lady Macbeth del Distretto di Mcensk\" di \u0160ostakovi\u010d, \"Der fliegende Holl\u00e4nder\" ed un concerto nella Carnegie Hall, nel 2001 \"Il giocatore\" di Prokof'ev e \"Don Carlo\", nel 2002 \"War and Peace\" di Prokof'ev con Anna Netrebko, nel 2003 \"Parsifal\", \"La traviata\" con Ren\u00e9e Fleming e \"Ram\u00f3n Vargas\" ed \"Oedipus rex\" di Stravinskij, nel 2004 \"Salom\u00e8\" e \"Die Walk\u00fcre\", nel 2006 \"Mazepa\", nel 2007 \"Evgenij Onegin\", nel 2008 un concerto alla Carnegie Hall con musiche di \"Musorgskij\", nel 2010 \"The Nose\" di \u0160ostakovi\u010d.\nAncora per il Teatro alla Scala nel 1998 dirige \"Chovan\u0161\u010dina\" e due concerti uno dei quali con Jurij Ba\u0161met ed Anna Netrebko trasmesso da Rete 4 e nel 1999 dirige due concerti in uno dei quali con la Sinfonia n. 6 di Mahler sempre trasmesso da Rete 4, nel 2000 un concerto con Alexander Toradze e \"guerra e pace (opera)\" di Prokof'ev, nel 2001 \"La forza del destino\" e la Sinfonia n. 2 di Mahler, nel 2002 al Teatro degli Arcimboldi \"Boris Godunov\" con Ferruccio Furlanetto ed un concerto, nel 2004 ancora un concerto agli Arcimboldi, uno nel 2005 alla Scala, nel 2007 un concerto trasmesso da Rai 3, uno nel 2008, uno nel 2009, un concerto con Le\u014dnidas Kavakos nel 2010 e \"Turandot\" con Marija Hulehina e un concerto con Mario Brunello nel 2011.\nNel 2000 ha diretto la ripresa in concerto nella Felsenreitschule di Salisburgo di \"La leggenda dell'invisibile citt\u00e0 di Kite\u017e e della fanciulla Fevronija\" di Nikolaj Andreevi\u010d Rimskij-Korsakov.\nNel 2001 dirige \"La forza del destino\" al Teatro alla Scala di Milano e per il centenario della morte di Verdi, alla presenza del presidente della Repubblica Carlo Azeglio Ciampi, inaugura il Verdi Festival con la \"Messa di requiem\" nel Duomo di Parma.\nAll'Op\u00e9ra National de Paris nel 2005 dirige \"Otello\" di Verdi con Riccardo Zanellato, \"Tristano e Isotta\" e \"Le Nez\" di \u0160ostakovi\u010d e nel 2007 \"Lohengrin\" e \"Rom\u00e9o et Juliette\".\nDal 2007 \u00e8 direttore principale della London Symphony Orchestra.\nNel 2008 diresse la prima rappresentazione televisiva dalla Staatsoper di Vienna di \"Benvenuto Cellini\" di Hector Berlioz.\nA Edimburgo nel 2008 dirige \"King Roger\" di Karol Szymanowski ed \"Aleko\" e nel 2011 \"Die Frau ohne Schatten\".\nAl Grand Th\u00e9\u00e2tre di Ginevra dirige un concerto con Olga Borodina nel 2011, \"Anna Karenina\" di Rodion Shchedrin ed un concerto con musiche di Igor' Stravinski con G\u00e9rard Depardieu nel 2012.\nNel 2011 ha diretto \"Les Troyens\" e \"Sadko\" a Rotterdam, \"Dead Souls\" di Rodion Shchedrin e \"Die Frau ohne Schatten\" al Teatro Mariinskij, \"Rom\u00e9o et Juliette\" al Palau de les Arts Reina Sof\u00eda ed al Teatro Real.\nNella stagione 2011/2012 dirige \"Les contes d'Hoffmann\", \"Pell\u00e9as et M\u00e9lisande\", \"Samson et Dalila\", \"War and Peace\" di Prokof'ev ed un concerto di Anna Netrebko al Mariinskij.\nNel 2012 dirige un concerto al Teatro Regio di Torino, \"Les noces\", \"Oedipus rex\" di Stravinskij al Th\u00e9\u00e2tre des Champs-\u00c9lys\u00e9es ed \"Attila\" nel Mikkeli Music Festival in Finlandia, \"Boris Godunov\" al Festspielhaus Baden-Baden, \"Das Rheingold\", \"Die Walk\u00fcre\", \"Sigfrido\", \"G\u00f6tterd\u00e4mmerung\" ed il 12 ottobre \"Tosca\" al Mariinskij.\nDal 2000 \u00e8 regolarmente presente nei programmi dell'Accademia Nazionale di Santa Cecilia di Roma."}
{"id": "1117836", "revid": "2181294", "url": "https://it.wikipedia.org/wiki?curid=1117836", "title": "Francesca Ciardi", "text": "Biografia.\n\u00c8 cresciuta a Roma nel quartiere dei Parioli. Venne scelta da Ruggero Deodato, in un casting italiano, il quale le affid\u00f2 il ruolo di Shanda Tomaso nel suo controverso \"Cannibal Holocaust\" grazie al suo carattere intraprendente e particolarmente stravagante. In seguito la Ciardi interpret\u00f2 una parte in \"Eroina\", prendendo poi parte ad altri quattro film, prima di uscire dalle scene. A oltre vent'anni dalla sua ultima apparizione torna nel 2014 a recitare nel film horror a basso budget \"Death Walks\"."}
{"id": "1117840", "revid": "547034", "url": "https://it.wikipedia.org/wiki?curid=1117840", "title": "Le cose della vita (album)", "text": "Le cose della vita (1973) \u00e8 il secondo album di Antonello Venditti pubblicato dall'etichetta discografica RCA Italiana.\nDescrizione.\nTutti i testi e le musiche sono di Antonello Venditti, che ha anche curato gli arrangiamenti e suonato il pianoforte e l'eminent (un particolare tipo di piccolo organo, oggi introvabile), tutte le canzoni, peraltro, sono suonate dal solo cantautore, e sono di propriet\u00e0 delle edizioni musicali RCA/It.\nIl disco \u00e8 prodotto dalla Delta Italiana, casa di produzione di propriet\u00e0 di Paolo Dossena.\nGli arrangiamenti scarni dei brani nascono come reazione a quelli curati da Vince Tempera per L'orso bruno, che Venditti giudica in certi punti troppo pomposi, ed \u00e8 proprio per rimarcare la diversit\u00e0 dal disco precedente che decide di reincidere una canzone di quell'album, \"E li ponti so' soli\", solo con l'eminent.\nTra le sette canzoni nuove da citare in particolare, oltre alla title track, \"Le tue mani su di me\", delicata canzone d'amore incisa anche da Patty Pravo, \"Il treno delle 7\" (in cui sono messe a confronto una madre e una figlia che vivono due condizioni diverse, la prima \u00e8 operaia e vive \"il cammino del dolore\", il lavoro, la fabbrica, il salario, la figlia invece vuole studiare ed evolversi), \"Brucia Roma\" (in cui ritorna il dialetto romanesco) e \"Mio padre ha un buco in gola\", invettiva-sfogo sulla sua famiglia. Anche in questo album, come nel precedente, l'ispirazione sembra ancora rivolta verso l'Elton John degli inizi.\nIl disco \u00e8 stato registrato negli studi della RCA Italiana di Roma, il tecnico del suono \u00e8 Giorgio Loviscek; la foto di copertina \u00e8 opera di Arpad Kertesz.\nLa versione originale dell'album ha una copertina apribile in sei parti che diventa un poster, dove da un lato vi \u00e8 un disegno di un ramo con delle foglie stilizzate, dall'altro c'\u00e8 il testo della canzone \"Le tue mani su di me\" e le informazioni relative al disco.\nLa canzone \"Il treno delle 7\" fu riproposta dal cantautore dal vivo nell'album Bologna 2 settembre 1974 (dal vivo) (inciso insieme a Lucio Dalla, Francesco De Gregori e Maria Monti), in cui la introduce spiegando il testo della canzone, e, insieme a \"Le tue mani su di me\", nel disco live del 1985 Centocitt\u00e0."}
{"id": "1117844", "revid": "123856322", "url": "https://it.wikipedia.org/wiki?curid=1117844", "title": "George Mosse", "text": "Biografia.\nMosse nasce in una famiglia ebrea \u00abdella grande borghesia\u00bb tedesca molto ricca e proprietaria di un impero editoriale che comprendeva diversi giornali, fondato dal suo nonno materno Rudolf Mosse e diretto da suo padre Hans Lachmann-Mosse, oltre a una agenzia di pubblicit\u00e0 che diventer\u00e0 ben presto la pi\u00f9 grande della Germania. George ha un carattere non facile, \u00e8 irriverente, dispettoso e anticonformista, \u00abun vero outsider\u00bb secondo lo storico italiano Emilio Gentile. A quattordici anni, nel 1932, partecipa a un raduno nazista dove l'oratore principale \u00e8 proprio Hitler e, racconta, ne \u00e8 letteralmente affascinato, e tanto influenzato e \"trascinato\" dal carisma del f\u00fchrer che grida anche lui, come tutti gli altri filonazisti: \"morte agli ebrei\u01c3\".\nIl 30 gennaio 1933 i nazisti salgono al potere e come risultato, pochi mesi dopo, le propriet\u00e0 dei Mosse, compreso il loro impero editoriale, vengono confiscate dal nuovo regime, un segnale che convince il padre Hans e la madre Felicia a riparare in Francia prima dell'intensificarsi della persecuzione. George, a quel tempo, era in un collegio nel sud della Germania e precisamente a Salem, ma il 31 marzo riesce a prendere fortunatamente l'ultimo traghetto che attraversava il lago di Costanza: lo fa pochi minuti prima che entrasse in vigore la legge nazista che proibiva a tutti gli ebrei di lasciare la Germania senza un permesso speciale. Dopo essersi ricongiunto con i suoi genitori a Parigi, viene mandato in una scuola in Inghilterra per completare gli studi, prima alla Bootham School di York, poi nel 1937 al Downing College della Universit\u00e0 di Cambridge. Negli anni seguenti, i venti di guerra che soffiano in Europa gli fanno prendere la decisione di lasciare l'Inghilterra per trasferirsi negli Stati Uniti d'America, cosa che fa nell'agosto del 1939 con un viaggio in nave che gli permetter\u00e0 di ricongiungersi con il padre e la sorella.\n\u00c8 negli Stati Uniti che Mosse continuer\u00e0 i suoi studi universitari e si former\u00e0 come storico. Studia prima presso l'Haverford College dove consegue una laurea nel 1941, quindi continua gli studi a Harvard. Il suo dottorato di ricerca nel 1946 fu una dissertazione sulla \"storia costituzionale inglese del XVI e XVII secolo\" discussa dinnanzi al premio Pulitzer per la storia, Charles Howard McIlwain.\nTre anni dopo la laurea, nel 1944 incomincia a insegnare come docente di storia all'Universit\u00e0 dell'Iowa, il primo professore ebreo con un incarico accademico in una universit\u00e0 quacchera. Contemporaneamente il suo campo di ricerca si concentra su Niccol\u00f2 Machiavelli e soprattutto sulla Riforma. I suoi interessi e campi di ricerca diventano man mano molteplici: teologia cristiana, contesto politico del XVII secolo inglese, libert\u00e0 dell'individuo, lotta contro l'assolutismo politico e religioso \u00abdi cui \u00e8 emblema Oliver Cromwell\u00bb. Il campo di ricerca di Mosse non riguarda comunque solo il passato, per le sue indagini fa suo il pensiero di un altro importante storico italiano, Benedetto Croce, secondo il quale \u00abogni vera storia \u00e8 storia contemporanea\u00bb. Seguendo questo metodo secondo cui \u00abun vivo interesse per il presente pu\u00f2 spingere a indagare il passato, Mosse pensa che occorre stabilire con esso un'empatia [...] \u00e8 questa per Mosse la via per ricercare origine e cause anche della catastrofe che si \u00e8 abbattuta sul suo popolo\u00bb, e fu cos\u00ec che \u00abdalla met\u00e0 degli anni 50\u00bb, le ricerche di Mosse verteranno sempre pi\u00f9 verso \u00abla catastrofe che sconvolse l'Europa nel novecento\u00bb e le ragioni che portarono alla \"soluzione finale\" il suo popolo. Analizza per\u00f2 \"l'origine\" di quella catastrofe da una prospettiva diversa usando una particolare \"chiave di lettura\": \u00abLa via per entrare in empatia con le cause e i fatti che le hanno prodotte, per George Mosse, \u00e8 la storia della cultura\u00bb. Quando nel 1957 passa dall'universit\u00e0 dell'Iowa alla Universit\u00e0 del Wisconsin-Madison, l'area di ricerca di Mosse si amplia fino ad includere le origini culturali del nazionalsocialismo, del fascismo e dell'antisemitismo tedesco moderno. I mezzi per \"indagare\" su tali origini non sono solo quelli tradizionali, ma includono \u00abnon solo teologia e filosofia ma letteratura popolare, arte, tradizioni, perfino sermoni diventano essenziali per ricostruire lo spirito del tempo, il clima d'epoca\u00bb, ed \u00e8 che con questa nuova metodologia che scopre che lo stereotipo dell'ebreo \u00e8 presente gi\u00e0 nei romanzi popolari tedeschi dell'ottocento. Per comprendere ci\u00f2 che era stato alla base del nazionalismo tedesco e del suo evolversi, lo storico usa fonti, fino ad allora trascurate dalla storiografia tradizionale, e il risultato \u00e8 sorprendente. Agli occhi dello storico appare un popolo, quello tedesco, spesso \u00abdisorientato dalle rapide trasformazioni economiche e sociali, che va in cerca delle proprie radici e le trova in quella cultura del movimento v\u00f6lkisch che ha nel recupero romantico dei valori della tradizione il suo punto di origine\u00bb. Una cultura diffusa fatta di miti e simboli gi\u00e0 predisposta \u00abper emarginare ed escludere chi non ne faceva parte a incominciare dagli ebrei\u00bb. Quindi, secondo Mosse, non solo con i problemi politici ed economici, da ora in poi, bisognava confrontarsi, ma anche prendere in considerazione \"la forza delle idee\" e \"la tradizione\" in cui la collettivit\u00e0 tedesca si identificava e in cui testi romantici della \"letteratura popolare\" riuscivano meglio di noiosi e incomprensibili testi ideologici, a formare coscienze ricettive al razzismo e all'antisemitismo.\nIl 1975 \u00e8 un anno importante nella \"vita di storico\" di George Mosse, viene dato alle stampe il suo \"La nazionalizzazione delle masse. Simbolismo politico e movimenti di massa in Germania (1812-1933)\", una pubblicazione che diventer\u00e0 ben presto un testo di riferimento per molti storici moderni, in cui viene esposto il suo punto di vista sul coinvolgimento delle masse, tutte le masse, appartenenti a una qualsiasi ideologia politica che si \"nazionalizzano\" in presenza di precise condizioni culturali. Renzo De Felice paragon\u00f2 l'importante saggio di Mosse all\"Autunno del Medioevo\" della celebre opera dello storico olandese Johan Huizinga e a \"I re taumaturghi\" dello storico francese Marc Bloch.\nOltre ad aver insegnato all'Universit\u00e0 del Wisconsin-Madison, \u00e8 stato anche \"visiting professor\" dell'Universit\u00e0 Ebraica di Gerusalemme. Da ricordare i suoi numerosi saggi sul nazionalismo tedesco, sui movimenti di massa, sui totalitarismi e sul razzismo in Europa.\nAlla sua morte Mosse ha devoluto parte del suo patrimonio per l'istituzione di corsi di storia alla \"Wisconsin-Madison University\" e alla \"Hebrew University\" di Gerusalemme.\nL'11 marzo 2015, Rai 3 nella trasmissione Il tempo e la storia prodotta da Rai Cultura, ha dedicato una monografia televisiva di 45' sulla vita e le opere dello storico americano, commentata dal suo maggior estimatore ed allievo italiano, lo storico Emilio Gentile.&lt;br&gt;\nIl 22 gennaio 2019 sar\u00e0 Wikiradio di Rai Radio 3, a dedicare a Mosse la trasmissione radiofonica \"George Mosse raccontato da Emilio Gentile\".\nLa \"liturgia\" del nazismo alla base della crisi dell'ideologia tedesca.\nLe ricerche storiche di Mosse non inclusero solo i \"normali\" canali di cui si approvvigionava la storiografia moderna: la peculiarit\u00e0 che lo contraddistinse come \"storico del nazismo\" riguard\u00f2 anche l'analisi e lo studio di altre fonti, fonti che riguardavano la retorica, i simboli, la tradizione e i rituali del popolo tedesco. A suo avviso, il nazismo invent\u00f2 \"una liturgia\" che avendo diversi paralleli con il cristianesimo, cercava di sostituirsi a esso. Lo storico spiega: una nazionalizzazione delle masse in cui esiste \"un pensiero comune\" che viene prima di ogni volont\u00e0 individuale e che annichilendo il proprio io, privilegia \"la patria\", la propria nazione con cui si sente un tutt\u2019uno [Mosse aveva \"provato\" di persona questo \"coinvolgimento\" quando aveva quattordici anni e partecip\u00f2 ad un raduno di Hitler a Berlino, e dove anche lui, ebreo, aveva gridato: \"morte agli ebrei\u01c3\"]. \u00abUna isteria collettiva\u00bb, ricorda lo storico in una intervista, che non pu\u00f2 essere capita guardando i documentari, ma si deve provare di persona, \u00abl'isteria collettiva e i movimenti della folla ti prendevano come per mano, e tu eri come portato via. Vi erano migliaia di persone e tutte facevano la medesima cosa, dicevano le stesse parole [...] per cui venivi come trascinato\u00bb. \"Un clima\" che Mosse ora, da adulto e ricercatore storico, attribuisce ad una \"liturgia\" preordinata e ben precisa esistente in Germania negli anni trenta: nelle strade, nelle piazze e negli stadi, secondo Mosse, il nazismo \u00abcelebrava i propri riti\u00bb, un \u00abculto nazionale\u00bb in cui si riconoscevano milioni di tedeschi, vi erano \u00abmescolati in un sapiente dosaggio elementi architettonici e scenografici, musicali e mistici, ricordi di saghe popolari, vestigia di sacre rappresentazioni medievali\u00bb, riti a cui la maggioranza della popolazione tedesca partecipava, dicono i testimoni di quel tempo, \u00abcon un'adesione profonda, quasi prigioniera di un incantesimo\u00bb e in cui \"il regista\" era il Ministro della Propaganda Joseph Goebbels e \"lo scenografo\", l'architetto del Reich Albert Speer. Ma secondo Mosse, Hitler, Goebbels e Speer non inventarono niente, perfezionarono \u00absolo gli elementi di una liturgia di un culto, quello della nazione, che si erano andati stratificando lungo oltre un secolo di storia tedesca. Un culto che aveva consentito la progressiva trasformazione delle folle in masse, la loro promozione cio\u00e8 da oggetti passivi in soggetti in un certo qual modo partecipi alle vicende politiche del proprio paese\u00bb. Una \"nuova politica\" che si muoveva sotto l'influsso di ideali estetici e che faceva appello ad un retaggio di miti e tradizioni del passato e ricordi storici che si supponeva che il popolo tedesco conoscesse bene e in cui si identificava. Il nazismo sfrutt\u00f2, secondo Mosse, tali rituali: \u00abi cortei costellati di bandiere ed insegne, le fiaccolate, i fuochi sacri, gli spettacoli teatrali edificanti\u00bb ma anche elementi presi a prestito dal culto cristiano: \u00abil rintocco delle campane sostituito dagli squilli di tromba\u00bb ai raduni dei nazisti; \"il credo\" formula di professione di fede per alcune chiese che diventa una dichiarazione di fedelt\u00e0 incondizionata al nazismo e al proprio F\u00fchrer; la stessa preghiera e la benedizione che vengono sostituite dalle \u00abinvocazioni dello spirito nazionale o dei progenitori della razza\u00bb. Un rituale collettivo tanto forte e tanto percepito dal singolo, che alla fine \"sacrifica\" alla Patria anche la propria individualit\u00e0."}
{"id": "1117856", "revid": "80598", "url": "https://it.wikipedia.org/wiki?curid=1117856", "title": "Ariel (casa discografica)", "text": "La Ariel fu una casa discografica italiana attiva tra il 1963 e il 1966, anno in cui chiuse per fallimento.\nStoria della Ariel.\nLa Ariel fu fondata nel 1963 da Gaetano Pulvirenti: quest'ultimo era l'ex direttore vendite della RCA Italiana, oltre che fondatore e proprietario di una grossa societ\u00e0 di distribuzione discografica (la \"Distribuzione Pulvirenti S.p.A.\") e di altre etichette minori, tra cui la Karim (insieme ad altri soci) e, successivamente, la Roman Record Company (che, quando la Ariel fallir\u00e0, ne rilever\u00e0 il catalogo).\nDal punto di vista aziendale, era una S.p.A con sede a Roma, in via Savoia 86, nella stessa sede della \"Distribuzione Pulvirenti S.p.A\".\nTra gli artisti che incisero per la Ariel possiamo ricordare Rino Loddo con l'orchestra di Enrico Simonetti, ed alcuni gruppi beat come I Barrittas di Benito Urgu e il cantautore Piero Ciampi che per due anni, dal 1964 al 1965, fu chiamato da Pulvirenti come direttore artistico; \u00e8 durante questo periodo che Ciampi scrive due canzoni interpretate dall'attrice Georgia Moll su un 45 giri pubblicato dalla Ariel, \"Ballata per un amore perduto\" e \"Nato in settembre\", e l'autore della musica di quest'ultimo brano \u00e8 Elvio Monti, direttore d'orchestra e arrangiatore di molti dischi della Ariel.\nPer le registrazioni dei propri artisti, la Ariel si appoggiava agli studi Dirmaphon situati in via Pola a Roma, e che erano i vecchi studi di registrazione della RCA Italiana (prima di essere soppiantati da quelli al km. 12 della via Tiburtina a Roma).\nTra i dischi pubblicati \u00e8 di particolare rilievo, per l'interesse tuttora vivo nel mondo del collezionismo musicale, l'album collettivo La messa dei giovani, composta dal maestro Marcello Giombini.\nIl fenomeno delle messe beat era nato dal desiderio giovanile di poter pregare cantando e suonando con stili e strumenti moderni e venne accolto molto positivamente, tanto che, nel medesimo anno, venne eseguito a Roma il 27 aprile 1966 nella cappella Borromini, davanti ad un folto pubblico e alla presenza dei mass media.\nTuttora \u00e8 considerato un \"cult\" dagli amanti del beat italiano, gode di un certo valore collezionistico ed \u00e8 stato recentemente ristampato in formato digitale dalla Duck Record.\nNel 1966 fall\u00ec improvvisamente (insieme alla Karim ed alla Pulvirenti, e il catalogo venne rilevato due anni dopo dalla Roman Record Company.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\n45 giri serie \"Campo De' Fiori\".\nLa serie \"Campo De' Fiori\", con numero di catalogo con il prefisso CF, era dedicata alla canzone popolare romana."}
{"id": "1117857", "revid": "1979289", "url": "https://it.wikipedia.org/wiki?curid=1117857", "title": "Anne Sch\u00fctzenberger", "text": "\u00c8 altres\u00ec cofondatrice dell'Associazione Internazionale di Psicoterapia di Gruppo.\nBiografia.\nAllieva di Jacob Levi Moreno e Fran\u00e7oise Dolto, la sua esperienza \u00e8 nota a livello internazionale soprattutto nell'ambito della psicoterapia di gruppo e dello psicodramma. Ha lavorato al fianco di Margaret Mead, Gregory Bateson e Carl Rogers. Ai suoi studi si deve lo sviluppo della tecnica del \"genosociogramma\": albero genealogico che tiene conto, oltre che dei legami di parentela esistenti, anche del ripetersi di particolari traumi psichici e fisici di generazione in generazione.\nIl suo lavoro \u00e8 essenzialmente mirato alla psico-genealogia, alla comunicazione non verbale e ai legami familiari.\nInizia i suoi studi di psicologia presso l'Universit\u00e0 di Parigi subito dopo la seconda guerra mondiale e viene introdotta alla teoria psicoanalitica da Robert Gessain. Nel 1950 riceve il premio Aide Alliee conferito per la resistenza durante gli anni dell'occupazione nazista. Nel 1951 si trasferisce in America per osservare i processi di interazione e le dinamiche di gruppo intraprese da Kurt Lewin e contemporaneamente conosce Jacob Levi Moreno. Rimane colpita dalla personalit\u00e0 di Moreno e si dichiara da sempre figlia adottiva del fondatore della sociometria e da quel momento gli rimane vicina sostenendolo fino agli ultimi mesi di vita.\nJacob Levi Moreno riconosce in lei l'elevata capacit\u00e0 di osservazione e la vuole come rappresentante dello psicodramma nel mondo accademico. In venti anni di lavoro ha raccolto innumerevoli dati sulla comunicazione non verbale dei gruppi traendone una tesi conclusiva per il suo dottorato. Dal 1976 \u00e8 Professore emerito in Psicologia sociale presso l'universit\u00e0 di Nizza.\nNel 2001 viene riconosciuta come Membro Onorario della FEPTO (\"Federation European of Psycodrama Training Organization\").\nI suoi studi si approfondiscono sull'importanza di conoscere la vita degli antenati per capire la rilevanza della trasmissione inconscia e involontaria nei legami transgenerazionali. Nel 1998 pubblica in Francia \"A\u00efe, mes a\u00efeux ! : Liens transg\u00e9n\u00e9rationnels, secrets de famille, syndrome d'anniversaire, transmission des traumatismes et pratique du g\u00e9nosociogramme\", tradotto in Italia nel 2004 col titolo \"La sindrome degli antenati\" e numerose ristampe.\nIl 5 maggio del 2008, la trasmissione \"Voyager\", trasmessa da Rai 2 si occupa della sindrome degli antenati, intervistando Sch\u00fctzenberger e Maurizio Gasseau sulla psicoterapia transgenerazionale e sulla piscogeneaologia.\nDal 2016 l'Associazione \"Moreno Museum\" (presidente Marco Greco) provvede al riordino e schedatura dell'archivio e della biblioteca professionale ricevuti dalla studiosa, per preservarli e renderli disponibili per la ricerca."}
{"id": "1117864", "revid": "8658887", "url": "https://it.wikipedia.org/wiki?curid=1117864", "title": "Com\u00e9die Fran\u00e7aise", "text": ""}
{"id": "1117866", "revid": "163469", "url": "https://it.wikipedia.org/wiki?curid=1117866", "title": "Melodeath", "text": ""}
{"id": "1117867", "revid": "35707", "url": "https://it.wikipedia.org/wiki?curid=1117867", "title": "Ipotesi su Giuseppe Pinelli", "text": ""}
{"id": "1117868", "revid": "767487", "url": "https://it.wikipedia.org/wiki?curid=1117868", "title": "...E se fumarono a Zaz\u00e0", "text": "...E se fumarono a Zaz\u00e0 \u00e8 il quarto album di Gabriella Ferri, il terzo pubblicato dalla RCA.\nGli arrangiamenti sono dei fratelli Guido e Maurizio De Angelis, tranne che per la canzone \"Ciccio Formaggio\", che essendo la stessa registrazione del disco Gabriella Ferri \u00e8 arrangiata da Piero Pintucci.\nL'album vuole essere una raccolta di interpretazioni della Ferri di canzoni napoletane (l'unica in italiano \u00e8 \"In cerca di te\"), ed \u00e8 senza dubbio riuscito: in particolare \"Dove sta Zaz\u00e0\", che d\u00e0 il titolo all'LP, fu presentata dalla cantante in molte trasmissioni televisive, riscuotendo un buon successo.\nIl disco \u00e8 stato ristampato in cd nel 2004 per onorare la cantante scomparsa proprio nell'aprile di quell'anno."}
{"id": "1117873", "revid": "205250", "url": "https://it.wikipedia.org/wiki?curid=1117873", "title": "Giuseppe Longato", "text": "Figlio di un falegname, fu industriale del mobile. La sua azienda, la Longato arredamenti, fu tra le prime a realizzare i cosiddetti mobili componibili. La sua azienda fu tra le pioniere a realizzare i pezzi di design in serie utilizzando avanzatissime tecniche di iniezione e stampaggio. Questi oggetti seguivano lo stile \"space-age\" in voga negli anni settanta ed erano disegnati da importanti designers quali l'architetto Marcello Siard e Mario Viezzoli.\nFu presidente e fondatore della societ\u00e0 per azioni Aurunca Litora che edific\u00f2 le localit\u00e0 turistiche di Baia Domizia e della parte di Bibione detta \"Pineda\".\nPresidente dal 1965 al 1973 della squadra di rugby Petrarca Rugby di Padova anni nei quali port\u00f2 la squadra bianconera ai primi quattro scudetti."}
{"id": "1117875", "revid": "17654", "url": "https://it.wikipedia.org/wiki?curid=1117875", "title": "Ponte delle guglie", "text": ""}
{"id": "1117877", "revid": "1566286", "url": "https://it.wikipedia.org/wiki?curid=1117877", "title": "Ren\u00e9 Sylviano", "text": "Biografia.\nFiglio dell'organista di Notre-Dame de Mantes-la-Joli, fu compagno di studi di Olivier Messiaen presso il Conservatorio di Parigi, dove nel 1929 vinse il secondo premio al concorso di composizione con la cantata \"La vierge guerri\u00e8re\".\nL'anno prima aveva per la prima volta usato lo pseudonimo di Ren\u00e9 Sylviano, facendosi conoscere dal grande pubblico con la canzone \"Il faut savoir demander \u00e7a gentiment\" (interpretata tra gli altri da Jean Gabin e con\nil fox-trot \"Mandarines\", interpretato da Lyne Clevers.\nInizi\u00f2 a comporre per il cinema alla fine degli anni venti, lavorando quasi esclusivamente in Francia e collaborando in particolare con registi commerciali come Jean Stelli, Andr\u00e9 Hugon e Henri Decoin.\nIl 5 aprile 1945 fu eletto membro del consiglio della SACEM e nel 1947 fu chiamato a far parte della giuria del Festival di Cannes.\nIl suo pezzo pi\u00f9 famoso \u00e8 la canzone \"Premier rendez-vous\", interpretata da Danielle Darrieux nel film omonimo (in versione italiana \"Primo appuntamento\", 1941).\nBibliografia.\n2-04-019792-3"}
{"id": "1117879", "revid": "1573940", "url": "https://it.wikipedia.org/wiki?curid=1117879", "title": "Chiesa di San Biagio (Pratovecchio)", "text": "La chiesa di San Biagio \u00e8 un edificio sacro che si trova in localit\u00e0 Ama, a Pratovecchio.\nStoria e descrizione.\nLa chiesa, risalente all'XI secolo, ha subito nel tempo diversi interventi, tra cui quello del XVIII secolo, tuttavia rimane uno dei pi\u00f9 interessanti esempi di architettura romanica rurale del Casentino. La facciata a capanna ha la finestra tamponata che sovrasta l'arco gotico a sesto acuto.\nL'interno, ad una navata, con l'abside terminale e monofora, \u00e8 coperto a capriate lignee. Il paramento murario a filaretto \u00e8 stato in gran parte sostituito o rifatto. Sul fianco sinistro \u00e8 una porta tamponata sormontata da un arco acuto che testimonierebbe, insieme alla lunetta della facciata, un intervento di epoca successiva rispetto alla struttura originaria dell'edificio. Sulla destra dell'abside sorge il campanile a vela che contiene due campane del 1581."}
{"id": "1117882", "revid": "17654", "url": "https://it.wikipedia.org/wiki?curid=1117882", "title": "Moulin-Rouge", "text": ""}
{"id": "1117883", "revid": "773636", "url": "https://it.wikipedia.org/wiki?curid=1117883", "title": "Chiesa di Santa Maria Assunta e San Bartolomeo", "text": "La chiesa di Santa Maria Assunta e San Bartolomeo \u00e8 un edificio sacro che si trova in localit\u00e0 Badia Prataglia, a Poppi, in provincia di Arezzo.\nDescrizione.\nLa chiesa resta a testimonianza dell'abbazia benedettina fondata alla fine del X secolo. Fu consacrata nel 1008 dal vescovo di Arezzo Elemperto, che ingrand\u00ec il monastero dotandolo di ampie rendite, ma in seguito all'ascesa del vicino eremo di Camaldoli and\u00f2 progressivamente decadendo e venne soppresso nel 1391.\nL'attuale edificio, che presenta una semplice facciata con bifora, consta di un'unica aula absidata, coperta da capriate lignee e caratterizzata da un presbiterio fortemente sopraelevato in corrispondenza dell'ampia cripta. Affiancano l'abside due vani, di cui uno inglobato nel campanile moderno, forse identificabili come basi di antiche torri campanarie absidali. La bella cripta presenta elementi riconducibili agli inizi del XII secolo."}
{"id": "1117885", "revid": "1702319", "url": "https://it.wikipedia.org/wiki?curid=1117885", "title": "Badia a Cornano", "text": "La badia a Cornano \u00e8 una chiesa che si trova nella localit\u00e0 omonima, a Castel Focognano.\nLa localizzazione della modesta chiesetta in stile romanico rurale dovrebbe indicare il luogo dove sorgeva l'abbazia camaldolese di Selvamonda. La fondazione del monastero, intitolato a san Salvatore e a tutti i santi, si fa risalire all'XI secolo, da parte di Griffo dei conti di Chiusi e Chitignano. In un primo tempo cenobio di monache, pass\u00f2 poi ai monaci che in seguito alle lotte tra i discendenti di Griffo decisero il trasferimento del monastero a Selvamonda.\nNel 1119 fu acquisito dai camaldolesi, ma i conflitti tra signori locali determinarono la rovina del monastero che nel 1422 venne aggregato a Santa Maria degli Angeli a Firenze."}
{"id": "1117888", "revid": "28592", "url": "https://it.wikipedia.org/wiki?curid=1117888", "title": "Sciabole", "text": ""}
{"id": "1117889", "revid": "486946", "url": "https://it.wikipedia.org/wiki?curid=1117889", "title": "Anton Rubinstein", "text": ""}
{"id": "1117895", "revid": "399", "url": "https://it.wikipedia.org/wiki?curid=1117895", "title": "San Salvatore di Malnate", "text": ""}
{"id": "1117898", "revid": "72396", "url": "https://it.wikipedia.org/wiki?curid=1117898", "title": "Villa Pianore", "text": ""}
{"id": "1117899", "revid": "47767", "url": "https://it.wikipedia.org/wiki?curid=1117899", "title": "Riserva naturalistica dell'Adelasia", "text": "La Riserva naturalistica dell'Adelasia, situata in val Bormida nel territorio del comune di Cairo Montenotte (provincia di Savona), \u00e8 un'area protetta, gi\u00e0 appartenente al patrimonio immobiliare della Ferrania Imaging Technologies del gruppo 3M, la cui gestione \u00e8 attualmente affidata alla provincia di Savona.\nLa riserva \u00e8 stata costituita nel 1989 come contributo da parte della 3M Italia alla preservazione dell'ambiente naturale nell'area di Ferrania. A questo fine sono state vincolate alcune centinaia di ettari boschivi all'intorno della Rocca dell'Adelasia (698\u00a0m s.l.m.), dove, secondo la leggenda, trovarono riparo Adelasia (figlia di Ottone) ed il suo amato Aleramo.\nGeografia.\nLa zona occupa il versante settentrionale dell'Appennino ligure poco ad est del Colle di Cadibona (pi\u00f9 corretto Bocchetta di Altare, 459\u00a0m), punto di separazione tra Appennini ed Alpi. L'altitudine \u00e8 compresa tra i 400 e gli 860 metri (punto culminante: Bric del Tesoro, 860,3\u00a0m s.l.m.). Il clima invernale \u00e8 padano-continentale, malgrado la vicinanza del Mar Ligure che influisce ma solo saltuariamente grazie alla presenza dell'Appennino Ligure fra il mare e la riserva; in questa stagione non \u00e8 raro toccare i -13 C\u00b0 fino a punte (negli inverni pi\u00f9 freddi) di -18 C\u00b0, temperatura raggiunta grazie alla frequente presenza della tramontana e dell'Appennino fra la costa e la riserva. Il clima estivo \u00e8 anch'esso padano-continentale, con temperature pressoch\u00e9 calde o miti.\nFlora.\nLa vegetazione \u00e8 costituita da faggi nella zona pi\u00f9 alta, castagni (cedui e da frutto), noccioli, abete rosso e pino nero (rimboschimenti), roveri, lecci, ontani, ginestre e numerose altre essenze arboree. \u00c8 presente il giglio di San Giovanni e (pi\u00f9 raro) il giglio martagone.\nFauna.\nI boschi sono abitati da caprioli, cinghiali, volpi, tassi, ghiri, puzzole, picchi verdi, ballerine gialle, ed anche gheppi, sparvieri, civette. Nei rigogliosi rii si possono incontrare merli acquaioli, bisce dal collare (biscia d'acqua), qualche martin pescatore, aironi cenerini, salamandre gialle e nere e rane rosse.\nAltre informazioni.\nNella parte alta della Riserva, a poca distanza della strada Altare-Montenotte, \u00e8 stata ristrutturata la Cascina Miera (770\u00a0m s.l.m.), adibita a ricovero.\nLa Riserva \u00e8 molto importante dal punto di vista ambientale poich\u00e9, essendoci da tempo (nella Val Bormida) una grande attivit\u00e0 industriale e, di conseguenza, un progressivo peggioramento della qualit\u00e0 dell'aria nel secolo scorso, questa Riserva (insieme alla chiusura di alcuni impianti industriali che, nel periodo di massimo inquinamento, hanno decimato la fauna della Val Bormida) ha svolto un ruolo da \"polmone verde\" soprattutto migliorando notevolmente (negli ultimi 30 anni) la qualit\u00e0 dell'aria ed anche dell'acqua in cui sono tornate specie acquatiche come il gambero di fiume. Oggi nel Parco dell'Adelasia si \u00e8 formato un piccolo ecosistema con diverse specie animali e vegetali; ecosistema che si sta estendendo anche alle altre zone boschive della provincia di Savona."}
{"id": "1117901", "revid": "4155", "url": "https://it.wikipedia.org/wiki?curid=1117901", "title": "Campionato NORCECA di pallavolo", "text": ""}
{"id": "1117902", "revid": "181699", "url": "https://it.wikipedia.org/wiki?curid=1117902", "title": "Campionato nordamericano di pallavolo maschile", "text": "Il Campionato nordamericano di pallavolo maschile \u00e8 una competizione sportiva continentale a cadenza biennale organizzata dalla North, Central America and Caribbean Volleyball Confederation (NORCECA), la federazione nord e centro americana della pallavolo.\nLa prima edizione si \u00e8 tenuta nel 1969 in Messico."}
{"id": "1117903", "revid": "77358", "url": "https://it.wikipedia.org/wiki?curid=1117903", "title": "Torneo nordamericano per nazionali", "text": ""}
{"id": "1117906", "revid": "1318658", "url": "https://it.wikipedia.org/wiki?curid=1117906", "title": "Chiesa di Sant'Antonio (Ortignano Raggiolo)", "text": "La chiesa di Sant'Antonio \u00e8 una chiesa che si trova in localit\u00e0 Badia a Tega, a Ortignano Raggiolo.\nStoria e descrizione.\nLa chiesetta, in stile romanico rurale, dipendeva in antico dall'abbazia camaldolese di Selvamonda e conserva alcune opere provenienti, secondo una tradizione orale, oltre che dall'abbazia camaldolese, anche da Badia Santa Trinita. Una pala d'altare centinata, tardocinquecentesca, raffigura la \"Madonna con il Bambino tra san Giovannino e san Gualberto\", ed \u00e8 attribuibile ad un artista operante nell'ambito di Raffaellino del Colle. Sono ritenuti di scuola fiorentina degli inizi del XVII secolo due tele raffiguranti l\"Anima dannata e gli angeli del Paradiso\", dipinti tardomanieristi strettamente legate a stimoli caravaggeschi."}
{"id": "1117910", "revid": "1718925", "url": "https://it.wikipedia.org/wiki?curid=1117910", "title": "Enrico Benedetto Stuart", "text": "Fu il quarto e ultimo pretendente \"giacobita\" (della linea cattolica degli Stuart) al trono di Inghilterra, Scozia e Irlanda: ebbe il titolo di \"Duca di York\" nella par\u00eca giacobita e, secondo tali pretese, avrebbe dovuto essere chiamato Enrico IX. Nonostante tutto, Enrico non fece nulla per impadronirsi del trono e venne riconosciuto soltanto come \"Cardinale Duca di York\".\nBiografia.\nInfanzia.\nEnrico Benedetto Stuart nacque il 6 marzo 1725 a Roma, presso \"Palazzo Muti\" (oggi Palazzo Balestra). Egli era il figlio minore di Giacomo Edoardo Stuart, figlio di Giacomo II d'Inghilterra e noto come il Vecchio Pretendente, e di Maria Clementina Sobieska, nipote di Giovanni III Sobieski, re di Polonia. \nAncora infante, fu battezzato secondo il rito cattolico da papa Benedetto XIII nella cappella di Palazzo Muti e ricevette i nomi di Enrico Benedetto Tommaso Edoardo Maria Clemente Francesco Saverio. Dalla nascita, in pretesa, gli vennero imposti i titoli di principe d'Inghilterra, Scozia, Francia e Irlanda. Suo fratello maggiore era Carlo Edoardo Stuart, conosciuto col soprannome di \"Bonnie Prince Charlie\" o il Giovane Pretendente. Per parte di madre era imparentato col cardinale Jan Aleksander Lipski.\nEgli trascorse la propria infanzia presso il palazzo del padre a Roma, trasferendosi occasionalmente ad Albano e a Bologna ove venne educato.\nCarriera militare.\nNell'ottobre del 1745 si rec\u00f2 a Parigi per ricercare sostegno alla campagna del fratello, il principe Carlo, per restaurare il loro padre al trono di Gran Bretagna. Egli ottenne dal Regno di Francia truppe, artiglieria e navi per raggiungere tale scopo anche se per problemi tecnici n\u00e9 Enrico n\u00e9 le truppe francesi raggiunsero mai la Scozia in supporto alla sommossa scoppiata in quell'anno e questo port\u00f2 a una conflittualit\u00e0 tra Enrico ed il fratello che si protrasse negli anni. Nel maggio e nel giugno del 1746 il duca Enrico partecip\u00f2 nel suo unico servizio militare durante l'assedio di Anversa. Nell'ottobre successivo, egli fece ritorno a Clichy presso Parigi dove si ricongiunse poco dopo al fratello. \nCardinalato.\nNel giugno del 1747 papa Benedetto XIV annunci\u00f2 la sua intenzione di elevare il duca Enrico Stuart alla dignit\u00e0 di cardinale di Santa Romana Chiesa ed egli ricevette la tonsura clericale direttamente dal pontefice nella Cappella Sistina il 30 giugno 1747.\nCreato cardinale diacono nel concistoro del 3 luglio 1747, Enrico ricevette la berretta cardinalizia l'8 luglio di quello stesso anno per poi ottenere la diaconia di Santa Maria in Portico Campitelli dal 31 luglio. Subito gli venne garantita la dispensa papale per ricoprire il ruolo di cardinale senza aver ricevuto n\u00e9 il suddiaconato n\u00e9 il diaconato il 27 agosto 1747, salvo poi riparare il 17 agosto dell'anno successivo ottenendo gli ordini minori e il suddiaconato da papa Benedetto XIV unitamente al diaconato ricevuto il 25 agosto di quello stesso anno.\nIl 1\u00ba settembre 1748, Enrico Benedetto Stuart ricevette l'ordinazione sacerdotale da papa Benedetto XIV nella Basilica dei Santi XII Apostoli a Roma e opt\u00f2 dunque per l'ordine dei cardinali presbiteri e la sua diaconia venne elevata \"pro illa vice\" a tale titolo il 16 settembre 1748. Arciprete della Basilica di San Pietro in Vaticano e prefetto della Sacra Congregazione della Veneranda Fabbrica di San Pietro, divenne contestualmente protettore dell'ordine dei Cartusiani l'8 novembre 1751. Il 18 dicembre 1752 opt\u00f2 per il titolo presbiteriale dei Santi XII Apostoli mantenendo \"in commendam\" il titolo di Santa Maria in Portico Campitelli. Nominato Camerlengo del Sacro Collegio dei Cardinali dal 13 marzo 1758, rimase in tale carica sino al 28 gennaio 1760. Partecip\u00f2 quindi al conclave del 1758 che elesse a pontefice Clemente XIII.\nEletto arcivescovo titolare di Corinto il 2 ottobre 1758, Enrico Benedetto Stuart venne consacrato vescovo il 19 novembre di quell'anno nella Basilica dei Santi XII Apostoli a Roma dal nuovo papa Clemente XIII, assistito dal cardinale Giovanni Antonio Guadagni, vescovo di Porto e Santa Rufina, e dal cardinale Francesco Scipione Maria Borghese, vescovo di Albano. Il duca di York opt\u00f2 dunque per il titolo di Santa Maria in Trastevere, mantenendosi \"in commendam\" il titolo dei Santi XII Apostoli dal 12 febbraio 1759. Prescelse dunque di passare all'ordine dei cardinali-vescovi e opt\u00f2 per la sede suburbicaria di Frascati dal 13 luglio 1761. Vicecancelliere di Santa Romana Chiesa dal 24 gennaio 1763, rimase in carica sino alla sua morte. Ricevette quindi \"in commendam\" il titolo di San Lorenzo in Damaso (in quanto pertinenza del Vice cancelliere) il giorno della sua nomina e partecip\u00f2 poi al conclave del 1769 che elesse a pontefice Clemente XIV. Prese parte nuovamente al conclave del 1775 ove venne eletto papa Pio VI. \nAscesa giacobita.\nNel 1788, alla morte del fratello, venne proclamato dai giacobiti Enrico IX, re \"de iure\" di Inghilterra, Scozia, Francia e Irlanda. Nominato protettore dell'Ordine dei Frati Minori Cappuccini il 9 luglio 1793, nel 1798 durante l'invasione di Roma da parte delle truppe bonapartiste, contribu\u00ec decisamente ad evitare che la citt\u00e0 venisse saccheggiata pagando a proprie spese un \"riscatto\" per Roma. Prese parte al conclave del 1799-1800 che elesse papa Pio VII ed opt\u00f2 dal 26 settembre 1803 di passare alla sede suburbicaria di Ostia e Velletri. Decano del Sacro Collegio dei Cardinali, prescelse di continuare a risiedere al palazzo episcopale di Frascati.\nMorte.\nEnrico Benedetto Stuart mor\u00ec il 13 luglio 1807 al palazzo episcopale della sede di Frascati. La sua salma venne esposta nella chiesa di Sant'Andrea della Valle a Roma ove ebbero luogo anche i funerali e venne sepolto invece accanto al padre ed al fratello nella tomba della famiglia Stuart presente nelle Grotte vaticane. Attualmente le tre salme si trovano in una tomba di granito rosso sovrastata dalla corona reale inglese commissionata da re Giorgio VI del Regno Unito nel 1939. Un suo monumento commemorativo realizzato da Antonio Canova, si trova oggi nella Basilica di San Pietro.\nLa durata del suo cardinalato (60 anni) fu sicuramente una delle pi\u00f9 lunghe nella storia della chiesa cattolica, ed egli fu l'ultimo a morire dei cardinali nominati da Benedetto XIV.\nCon il suo testamento stabil\u00ec che i suoi diritti ai troni di Inghilterra e di Scozia passassero al suo parente pi\u00f9 prossimo: Carlo Emanuele IV, Re di Sardegna, che fu riconosciuto come \"Carlo IV\" dai Giacobiti.\nLe memorie d'epoca lo ricordano come uomo molto munifico, generoso e prodigo con gli altri.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1117911", "revid": "1573940", "url": "https://it.wikipedia.org/wiki?curid=1117911", "title": "Convento di San Lorenzo (Bibbiena)", "text": "Il convento di San Lorenzo, con l'annessa chiesa, \u00e8 un edificio sacro che si trova in via Dovizi, nel centro storico di Bibbiena.\nStoria e descrizione.\nIl complesso \u00e8 formato dalla chiesa, edificata in forme rinascimentali nel 1474, e da un lineare chiostro seicentesco. L'edificio, ampiamente restaurato dopo il terremoto del 1919, presenta un impianto a tre navate, spartite da arcate a tutto sesto, con altari laterali d'impronta manierista e un bel soffitto a capriate lignee.\nVi si conservano due pale d'altare gemelle in terracotta invetriata, raffiguranti la \"Nascita del Salvatore\" e la \"Deposizione di Cristo\", riferite ad Luca della Robbia il giovane. Le scene principali sono racchiuse da splendide cornici, centinate e policrome, a ghirlanda di frutti. Entrambe portano all'estremit\u00e0 delle due predelle l'arme di papa Leone X e quella del cardinale Bernardo Dovizi e per questo risultano databili tra il 1513 e il 1520."}
{"id": "1117913", "revid": "1684799", "url": "https://it.wikipedia.org/wiki?curid=1117913", "title": "Thalberg", "text": "Thalberg pu\u00f2 anche riferirsi a:"}
{"id": "1117914", "revid": "1272592", "url": "https://it.wikipedia.org/wiki?curid=1117914", "title": "Tullio Lombardo", "text": "Biografia.\nOrigini.\nNon si conosce con precisione data e luogo di nascita di Tullio, che era figlio di Pietro Lombardo e fratello di Antonio, entrambi scultori e architetti come lui. Per avere un'idea sull'anno di nascita, ci si pu\u00f2 basare su una nota della \"Laus perspectivae\" dell'umanista Matteo Colacio, pubblicata nel \"De verbo, civilitate et de genere artis rhetoricae\" (edito nel 1486, ma scritto entro il 1475): nel testo i due figli di Pietro sono citati come \"surgentes\", ovvero \"apprendisti\". Poich\u00e9 tale apprendistato si sarebbe svolto in occasione dell'impresa nella chiesa di San Giobbe (si veda sotto), si pu\u00f2 supporre che nel 1470-1471 i due fratelli non avevano ancora raggiunto la maggiore et\u00e0, avendo circa quindici anni.\nEsordi.\nTullio fece i primi passi in campo artistico alla bottega del padre e la sua prima opera attribuita un tondo con \"San Marco\" nella cappella presbiteriale della chiesa di San Giobbe a Venezia, dove Pietro lavorava alla sepoltura del doge Cristoforo Moro (morto nel 1471). Il tondo, situato nell'intradosso di uno dei pilastri della cappella, mostra gi\u00e0 una certa riconoscibilit\u00e0 stilistica, con evidente influenze padovane, legate all'uso di scorci prospettici.\nIl debutto vero e proprio dell'artista si ebbe nel cantiere di Santa Maria dei Miracoli, iniziato nel 1481 da Pietro e portato avanti con rapidit\u00e0. La mano di Tullio \u00e8 stata riconosciuta nelle patere esterne inserite nell'intradosso dei portali, in particolare in quella centrale (\"Circoncisione\", molto rovinata) e nel secondo laterale (\"Santa Chiara in estasi e stimmate di san Francesco\"). Inoltre gli sono attribuiti alcuni angioletti angolari e le statue di coronamento del timpano col Padre Eterno e angeli, nonch\u00e9, all'interno, i busti di \"Santa Chiara\" e \"San Francesco\", il \"thiasos\" marino nell'arco trionfale e, in collaborazione con altri, i tondi degli \"Evangelisti\" nei peducci della cupola. Queste opere vengono datate entro la fine del secolo.\nTra il 1485 e il 1490 inoltre Tullio lavor\u00f2 alla cappella del vescovo Zanetto da Udine nel Duomo di Treviso, citati da Pomponio Gaurico (1504), che ne ricord\u00f2 l'ammirazione generale suscitata. Sulla cassa del defunto si trovano infatti tritoni canefori e complicatissimi girali di acanto, rifiniti accuratamente e con molti sottosquadri, che Andrea Briosco lod\u00f2 come somiglianti a oreficerie a bulino. Sulla tomba scolp\u00ec anche un \"San Liberale in preghiera\" e, dopo il crollo a met\u00e0 dei lavori (1486), ne ridisegn\u00f2 anche l'architettura della cappella, suo primo incarico noto in questo campo (ratifica dell'accordo per tali lavoro datata 6 maggio 1488).\nLa Scuola Grande di San Marco.\nL'incendio della primavera del 1485 alla Scuola Grande di San Marco frutt\u00f2 al padre Pietro l'incarico della ricostruzione della sala al pian terreno e della facciata, prima che venisse sostituito nel 1490 da Mauro Codussi. Nel cantiere, nonostante l'avvicendamento, Tullio dovette contribuire con varie parti figurate, come i paggi all'antica nel coronamento esterno, assegnati a un suo collaboratore su suo disegno. Alla sua mano vengono invece riferite le straordinarie riquadrature prospettiche al pian terreno, con un gioco di intarsi per inglobare, entro finte arcate, due leoni di san Marco e due rilievi con \"San Marco che guarisce Aniano\" e \"San Marco che battezza Aniano\".\nAppare in queste opere lo stile maturo dell'artista, con un trattamento semplificato delle membrature, esenti da decorazioni, ma arricchite da modanature sofisticate, che ne accrescono il richiamo all'antico. Forte \u00e8 poi la componente spaziale, nonostante l'effettivo spessore del materiale, ottenuto forse studiando opere come i rilievi dell'Arco di Costantino, nell'ipotesi che Tullio avesse visitato Roma all'inizio degli anni novanta, raccogliendo anche una menzione a tal proposito del Cesariano (1521).\nIn quegli anni un'\"Ultima Cena\", incompiuta, rinvenuta in Santa Maria dei Miracoli, dimostra la conoscenza del \"Cenacolo vinciano\", e quindi dell'ambiente artistico milanese (in maniera diretta o anche indiretta). Il Lomazzo dopotutto cit\u00f2 il Lombardo tra gli scultori all'antica (con Giancristoforo Romano e il Bambaia), sottolineando come essi furono importanti per gli artisti milanesi.\nMonumento al doge Vendramin.\nL'opera pi\u00f9 significativa di quegli anni \u00e8 comunque il monumento funebre del doge Andrea Vendramin, fatto erigere in Santa Maria dei Servi e in seguito smontato e ricostruito nel presbiterio della basilica dei Santi Giovanni e Paolo. Edificato tra la fine degli anni ottanta e i primi anni novanta vedeva prevalente la mano scultorea di Tullio affiancata, qua e la, dalle maestranze della bottega. Nello spostamento il grandioso insieme vennero tolte la statua di \"Adamo\" (ora al Metropolitan Museum), riecheggiante il modello antico di \"Antinoo\" e firmata orgogliosamente alla latina, di \"Eva\" (perduta) e sostituiti dai due guerrieri, originariamente disposti sui due zoccoli esterni, zoccoli dove ora stanno le incongrue statue delle sante Margherita e Maddalena di Lorenzo Bregno provenienti da un altare della demolita Santa Marina. Anche i due paggi reggiscudo che si innalzavano sugli angoli sommitali vennero tolti e ora sono al Bode Museum, gravemente danneggiati nell'ultimo conflitto.\nLa composizione del monumento a arcosolio con arco trionfale impostato su colonne libere e fiancheggiato da nicchie, forse arricchito da spunti visti a Roma, \u00e8 l'esito pi\u00f9 importante, riguardo al XV secolo, di questa tipologia di monumento, inaugurata da Pietro Lombardo e Antonio Rizzo. Tutte le parti figurate sono riferite a Tullio, magari con la collaborazione del fratello Antonio.\nNegli stessi anni, le prove riuscite di rinascita dell'antico, portarono in tutta probabilit\u00e0 i due fratelli a lavorare spesso al reintegro di statue greco-romane dei collezionisti veneziani, tra cui l'impressionante \"Cleopatra Grimani\" di et\u00e0 ellenistica (Museo archeologico di Venezia). Inoltre Tullio scolp\u00ec il tabernacolo del Santo Sangue nella sagrestia di Santa Maria Gloriosa dei Frari, il \"Doppio ritratto in posa antica\" alla Galleria Franchetti, mentre i cosiddetti \"Bacco e Arianna\" del Kunsthistorisches Museum appaiono simili ma forse riferibili al primo decennio del Cinquecento, e alla corte estense. In queste teste ideali ad altorilievo attualizz\u00f2 i tipi antichi, con riscontri nell'incipiente ritrattistica di Giorgione.\nAnni novanta.\nNegli anni novanta dovette scolpire varie opere, tra cui le teste ideali a Sibiu (Todoran Ciungan), nella chiesa di Santo Stefano a Venezia, quella gi\u00e0 in collezione Huldinsky (di attribuzione pi\u00f9 incerta) e quella straordinaria, in cristallo di rocca, al Museo di Belle Arti di Budapest (forse di mano sua, forse incisa su un suo modello). Tra le opere sacre il \"San Teodoro\" (o \"Giovane guerriero\") a mezza figura al Metropolitan Museum, una \"Piet\u00e0\" nella sagrestia di Santa Maria della Salute, la pala con \"San Marco in cattedra\" ora nella (dalle distrutte chiese gemine di San Marco e San Sebastiano, commissionata dal podest\u00e0 veneziano di Ravenna, Marco Bragadin), il \"San Matteo\" per la cappella Badoer-Giustinian in San Francesco della Vigna, parte di una serie eseguita con il fratello Antonio e Giovan Battista Bregno (Markham Schulz, 2003, pp.\u00a055 s.).\nIncerta \u00e8 la produzione di bronzetti in quel periodo. Forse l'unico riconducibile con una certa sicurezza alla sua mano \u00e8 quello di una \"Venus-Caritas\" nel Cleveland Museum of Art, mentre \u00e8 pi\u00f9 incerta la testa all'antica del Bayerisches Nationalmuseum di Monaco. Incerta anche l'attribuzione di due disegni su carta, forse riferibili al fratello Antonio (\"Sirena con girali d'acanto\" al Fogg Art Museum e un progetto per un bassorilievo di Santa Maria dei Miracoli, in collezione privata).\nAl Museo Correr si trova anche una lastra tombale dell'umanista Marcantonio Coccio Sabellico, gi\u00e0 nella chiesa di Santa Maria delle Grazie, dai sofisticati motivi classici tra iscrizioni latine e greche.\nA Padova.\nIl nuovo secolo si apr\u00ec per l'artista con una commissione prestigiosa a Padova. nel luglio del 1500 veniva infatti approvato dai massari dell'Arca della basilica del Santo un modello per la cappella che ospita la sepoltura di sant'Antonio da Padova. Qui Tullio esegu\u00ec due rilievi con il \"Miracolo della gamba riattaccata\" (consegnato nel 1501) e la \"Morte di sant'Antonio\" (nel 1505), mentre suo fratello il \"Miracolo del neonato\" (1501) e il \"Miracolo del cuore dell'avaro\" (mai portato a termine ed eseguito poi da Tullio solo nel 1525). Solo nel 1528 a Tullio fu allogato il \"Miracolo della mula\", gi\u00e0 ordinato ad Antonio Minello, ma il sopraggiungere della morte rese poi necessario che se ne occupasse Jacopo Sansovino.\nIl rilievi hanno un'immaginazione prospettica ben congegnata, con grandi aule delimitate da portici, coperte da volte a botte cassettonate e chiuse in fondo da una parete che lascia intravedere, attraverso una finestra, una veduta urbana; il ritmo delle scene \u00e8 ampio e disteso, sviluppato lungo tutto il bassorilievo, e con figure vestite all'antica dai panneggi a effetto bagnato, che si atteggiano in ampi gesti; le teste si staccano dal fondo con profondi sottosquadri o sono a bassissimo rilievo, con le capigliature finemente lavorate dal trapano.\nOpera simile ai rilievi padovani \u00e8 la pala marmorea dell'\"Incoronazione della Vergine\" per l'altare Bernab\u00f2 nella chiesa di San Giovanni Crisostomo a Venezia, databile tra il 1504 e il 1506, con un analogo sfondo architettonico di un'aula voltata a botte.\nSan Salvador.\nTullio Lombardo fu coinvolto dall'inizio nel cantiere della chiesa di San Salvador (1507), dei canonici lateranensi, l'impresa architettonica pi\u00f9 significativa a Venezia durante gli anni difficili della guerra conto la Lega di Cambrai. Il capocantiere era Giorgio Spavento, mentre il Lombardo fu \"architectus et gubernator\" della fabbrica. A partire dal modello planimetrico della basilica di San Marco, nonch\u00e9 con la presenza di cupolette e di un catino absidale mosaicato, i due, ma in particolare il Lombardo, crearono un alzato del tutto nuovo, ispirato all'antico, con l'uso dell'ordine gigante composito, cintersecato correttamente con un ordine minore ionico, e un attico aperto da oculi. A partire dal 1509, con la morte del collega, il Lombardo fu unico responsabile e progett\u00f2, tutte le sagome delle modanature con una omogeneit\u00e0 e coerenza inedita per Venezia.\nIn quegli anni forse partecip\u00f2 anche a un altro cantiere, presso la chiesa di Santa Maria Maggiore a Treviso, pure officiata dei canonici lateranensi e terminata nel 1530.\nLa rilevanza dell'impresa di San Salvador fece del Lombardo un artista molto richiesto, coinvolto in molti dei principali progetti della citt\u00e0 lagunare: nella chiesa del Santo Sepolcro (tra cui gli Angeli adoranti in marmo bianco oggi a San Martino), al presbiterio della chiesa di Santa Maria Maggiore (attr.), all'altare della Scuola annessa alla chiesa (entro il 1513), alla Scuola grande della Misericordia (nuovo edificio su modello di Giovanni Fontana).\nPi\u00f9 incerti sono gli interventi a palazzi privati: forse a palazzo Vendramin di Santa Fosca, alla villa Giustinian a Roncade (dal 1514). Fiorse oper\u00f2 vicino al padre a Palazzo Ducale, ma eventuali lavori dovettero andare perduti nelle successive trasformazioni, quali i camini della sala dell'Udienza e altre opere marmoree.\nDuomo di Belluno.\nL'opera che occup\u00f2 il maestro per gran parte del secondo decennio del secolo fu la nuova cattedrale di Belluno, avviata nel 1517. Il nuovo arciprete del capitolo Pierio Valeriano, nominato nell'estate di quell'anno, era un umanista in contatto con Venezia e Padova, e doveva aver avuto ben modo di conoscere e apprezzare l'opera di Tullio. Un modello fu spedito ai committenti gi\u00e0 nel maggio del 1518 e prevedeva, come poi fu messo in opera, un impianto basilicale a tre navate con absidi rispettoso della tradizione adriatica, aggiornata con una grande navata centrale coperta a botte e retta da un ordine gigante di semicolonne composite addossate a pilastri tra archi, simile all'ordine teatrale antico. Questo schema architettonico \u00e8 molto simile a quello di un progetto padovano per la chiesa di Santa Maria di Praglia nella Biblioteca civica di Padova, mai eseguito.\nMonumento al doge Giovanni Mocenigo.\nIn quegli anni Tullio Lombardo lavor\u00f2 anche al monumento funebre del doge Giovanni Mocenigo, un'opera protrattasi per molti anni e forse conclusa nel 1522. Le vari parti scultoree vennero eseguite con vari collaboratori, ma il bassorilievo col \"Battesimo di Aniano\" \u00e8 sicuramente autografo, cos\u00ec come la \"Virt\u00f9 ammantata\" della nicchia di sinistra, leggermente pi\u00f9 tarda. Di nuovo \u00e8 utilizzato lo schema dell'arco antico, senza per\u00f2 copiare pedestremente, con semicolonne dai capitelli compositi e con trabeazione e attico sporgenti.\nOpera simile \u00e8 il retroaltare del mausoleo del cardinale Giovanni Battista Zen (m. 1501) in San Marco, realizzato dopo la morte del fratello Antonio (1516) che era stato precedentemente incaricato e che aveva gi\u00e0 messo in opera le parti essenziali.\nSant'Antonio di Castello.\nNel 1518 ricevette da Vincenzo e Girolamo Grimani l'incarico di progettare una nuova facciata per la chiesa di Sant'Antonio di Castello. Il cantiere si protrasse a lungo e fu poi concluso dal Sansovino negli anni trenta del Cinquecento, prima di essere demolita nell'Ottocento. Testimonianze grafiche la ricordano come spartita da un binato di colonne libere su alti plinti, con un fregio e un ordine superiore con analoghe colonne binate, raccordato da volute laterali e concluso da un timpano. I documenti hanno chiarito che al Lombardo spetta almeno la porzione fino alla prima trabeazione, mentre \u00e8 probabile che alla sua morte il coronamento fosse proseguito in base ai materiali gi\u00e0 da lui ordinati. Si tratta dell'unica facciata conosciuta dell'artista, e mostra moduli precoci per l'architettura lagunare.\nPer i Gonzaga.\nTullio, come il padre e il fratello Antonio, lavor\u00f2 anche per i Gonzaga di Mantova, in particolare al pavimento di marmi intarsiati per l'\"Appartamento della Grotta\" di Isabella d'Este e al portale che separa lo studiolo dalla Grotta, presente in \"Corte Vecchia\" di Palazzo Ducale. Nell'epistolario legato a tali lavori si apprende che l'artista aveva preparato anche un pavimento a intarsi per il cardinale Marco Corner, forse destinato al celebre camerino con i monocromi di Andrea Mantegna e Giovanni Bellini.\nInoltre nel 1527 Tullio si impegnava a spedire a Mantova sei colonne complete di basi e capitelli dorici in pietra d'Istria.\nUltima fase.\nNella sua ultima fase creativa scolp\u00ec, tra l'altro, verso il 1525,la figura distesa di Guidarello Guidarelli (m. 1501), gi\u00e0 nella chiesa di San Francesco a Ravenna e oggi presso il Museo d'arte della citt\u00e0 (mentre la cappella e il sepolcro sono stati trasformati cos\u00ec pesantemente da renderli ingiudicabili). Solo il volto \u00e8 portato a completa finitura.\nScolp\u00ec inoltre per la chiesa di San Francesco a Rovigo un altare marmoreo per M. Casalini con la \"Piet\u00e0 tra i santi Bellino e Stefano\", poi pesantemente trasformato, in cui si nota per\u00f2 una composizione che omaggia la \"Piet\u00e0 vaticana\" di Michelangelo. Le due statue laterali di santi sono pienamente confrontabili con l'ultima opera firmata del Lombardo, il gi\u00e0 citato bassorilievo con il \"Miracolo del cuore dell'avaro\" per Padova, caratterizzato da un certo linearismo dei panneggi e il cesello accurato dei particolari all'antica, nonch\u00e9 l'atteggiamento patetico di volti e gesti, quasi irrealistici, forse polemizzanti con le innovazioni anticlassiche in pittura di Giorgione e Tiziano.\nAltre opere pi\u00f9 incerte sono l'epitaffio funebre e i rilievi per Pietro Bernardo (m. 1538) ai Frari (Venezia), quelli di Matteo Bellati nella cattedrale di Feltre (firmato, ma assegnato alla bottega).\nMorte.\nTullio Lombardo mor\u00ec a Venezia il 17 novembre 1532, lasciando la seconda moglie Agnesina e i figli Gian Paolo, Giovannino, Marcantonio, Sante e Apollonia. Quest'ultima fu esclusa dall'asse ereditario poich\u00e9 sposata con ricca dote all'orefice Gianantonio. Sante segu\u00ec le orme del padre, ereditandone la bottega, mentre Marcantonio fu lapicida."}
{"id": "1117915", "revid": "339392", "url": "https://it.wikipedia.org/wiki?curid=1117915", "title": "Alfanumerica", "text": ""}
{"id": "1117916", "revid": "857138", "url": "https://it.wikipedia.org/wiki?curid=1117916", "title": "Lias", "text": "Lias pu\u00f2 essere"}
{"id": "1117917", "revid": "287204", "url": "https://it.wikipedia.org/wiki?curid=1117917", "title": "Fotografia naturalistica", "text": "La fotografia naturalistica \u00e8 un genere fotografico che concentra la propria attenzione sulla natura. Essa comprende sia la paesaggitica terrestre (vedi foto a fianco) sia quella astronomica (per ci\u00f2 che \u00e8 possibile riprendere nel cielo) come anche quella subacquea e naturalmente tutta la fauna e la flora selvatica immersa nel proprio ambiente naturale, arrivando alla pi\u00f9 piccola e concentrata ripresa macro, intendendo per lo pi\u00f9 soggetti comunemente visibili pi\u00f9 o meno anche ad occhio nudo.\nDescrizione.\nLo scopo di questo genere fotografico \u00e8 quello di mostrare la bellezza intrinseca della natura, per cui vengono utilizzate sia tecniche che attrezzature anche particolari o specifiche, quali possono essere le trappole fotografiche.\nPer le sue caratteristiche ad ampio raggio d'azione, la fotografia naturalistica pu\u00f2 inglobare anche altri generi fotografici o tecniche covalenti come l'osservazione (\"birdwatching\"), purch\u00e9 le riprese siano state eseguite in maniera onesta e rispettosa per l'ambiente e cio\u00e8 che rappresentino lo stato naturale imperturbato.\nPraticanti.\nLa fotografia naturalistica \u00e8 praticata sia da professionisti documentaristi che da fotografi amatori. In ogni caso richiede molta pazienza e perizia per ottenere dei buoni risultati, infatti \u00e8 necessario conoscere sia l'ambiente naturale in cui si opera, che le abitudini della fauna che lo abita. L'accortezza nel non influenzare l'ambiente con la propria presenza, soprattutto per la fotografia faunistica, e quindi in alcuni casi il cercare o l'attendere gli eventi e gli istanti migliori per la ripresa senza indurli artificialmente, sono tutte caratteristiche fondamentali per questo genere fotografico. \nPer la tipologia dei soggetti trattati e per l'indole del generico fotografo naturalista, si pu\u00f2 parlare di una particolare etica associata a questo genere fotografico che, attraverso la divulgazione delle riprese fotografiche, educa e sensibilizza verso modelli di coscienza ecologica e di responsabilit\u00e0 verso l'ambiente."}
{"id": "1117918", "revid": "1235688", "url": "https://it.wikipedia.org/wiki?curid=1117918", "title": "Ecclesiam Suam", "text": "Ecclesiam Suam (in italiano La Sua Chiesa) \u00e8 la prima lettera enciclica pubblicata dal papa Paolo VI, il 6 agosto 1964. Essa fu interamente incentrata sulla Chiesa cattolica e in particolare sulla sua attualit\u00e0 e sulle vie con cui essa dovesse attendere al suo mandato.\nPubblicata appena nel secondo anno del pontificato, essa fu considerata una sorta di \"programma\" di papa Montini: nella stessa enciclica egli stesso spieg\u00f2 come fosse suo scopo \u00abmanifestarvi alcuni nostri pensieri, che sovrastano agli altri dell'animo Nostro e che ci sembrano utili a guidare praticamente gli inizi del Nostro pontificale ministero.\u00bb\nContenuti.\nFu un documento molto significativo, poich\u00e9 inaugur\u00f2 una nuova forma di approccio della Chiesa sia verso il mondo che verso le altre realt\u00e0 religiose: infatti oltre al desiderio del Papa di far s\u00ec che la Chiesa potesse interagire con la modernit\u00e0, rilevante in questa enciclica fu anche la sua attenzione all'ecumenismo.\nPapa Montini defin\u00ec questa sua prima enciclica \"esortatoria\", in quanto sarebbero spettati al Concilio Vaticano II (ancora non concluso) e alle successive encicliche gli aspetti pi\u00f9 propriamente dogmatici e dottrinali.\nAttraverso un prologo e tre capitoli, Paolo VI indic\u00f2 sinteticamente le vie attraverso cui la Chiesa avrebbe dovuto concepire il suo cammino e il suo mandato nella nuova societ\u00e0:"}
{"id": "1117920", "revid": "57342", "url": "https://it.wikipedia.org/wiki?curid=1117920", "title": "David di Donatello per il miglior produttore straniero", "text": "Il David di Donatello per il miglior produttore straniero \u00e8 un premio cinematografico assegnato annualmente nell'ambito dei David di Donatello, a partire dalla prima edizione fino a quella del 1990 tranne che nelle edizioni del 1959, del 1960, dal 1962 al 1964 e dal 1972 all'1980."}
{"id": "1117925", "revid": "30909", "url": "https://it.wikipedia.org/wiki?curid=1117925", "title": "Kienzan", "text": ""}
{"id": "1117928", "revid": "77990", "url": "https://it.wikipedia.org/wiki?curid=1117928", "title": "Lias (geologia)", "text": ""}
{"id": "1117929", "revid": "212348", "url": "https://it.wikipedia.org/wiki?curid=1117929", "title": "Mense Maio", "text": "Mense Maio \u00e8 una enciclica pubblicata dal papa Paolo VI il 29 aprile 1965.\nTratta della devozione a Maria nel mese di maggio all'interno della Chiesa cattolica. In particolare il papa invita i fedeli a supplicare Maria nel prossimo mese di maggio.\nContenuto.\n\u00c8 un'enciclica molto breve composta solamente di 14 paragrafi. Non ha divisioni in parti."}
{"id": "1117935", "revid": "574302", "url": "https://it.wikipedia.org/wiki?curid=1117935", "title": "David di Donatello per il miglior attore straniero", "text": "Il David di Donatello per il miglior attore straniero \u00e8 un premio cinematografico assegnato annualmente nell'ambito dei David di Donatello, a partire dalla seconda edizione fino a quella del 1996."}
{"id": "1117936", "revid": "15756", "url": "https://it.wikipedia.org/wiki?curid=1117936", "title": "Chiesa di San Lorenzo (Vicenza)", "text": "La chiesa di San Lorenzo \u00e8 un luogo di culto cattolico di Vicenza, costruito alla fine del XIII secolo in stile gotico, nella sua versione lombardo-padana del Duecento. Si colloca nella centrale piazza San Lorenzo, lungo corso Fogazzaro, ed \u00e8 stata officiata dai francescani conventuali fino al 2017.\nStoria.\nI Francescani a Vicenza.\nLa presenza dei francescani a Vicenza risale, molto probabilmente, al tempo in cui il loro fondatore era ancora vivente: forse al 1216; il suo passaggio in citt\u00e0 per\u00f2 non \u00e8 documentato. Pare che nel 1222 essi officiassero presso la chiesa di San Salvatore, della quale non \u00e8 chiaro quale fosse l'ubicazione, se in contr\u00e0 Carpagnon o nella contr\u00e0 in seguito rinominata San Francesco Vecchio vicino all'episcopio, dove nel 1232 essi rinnovarono o costruirono una loro chiesa.\n\u00c8 certo invece che nel 1280 essi permutarono quest'ultima chiesa con la cappella di San Lorenzo in Portanova - costruita 40 anni prima a ridosso delle mura altomedievali - e con un terreno adiacente.\nIl 13 luglio 1280 i canonici della cattedrale permutarono un'antica cappella di loro propriet\u00e0, risalente ad almeno a un paio di secoli prima - con tutti i suoi edifici e appendici, cimitero, piazza e con le stanze delle case in detta contrada di spettanza della Chiesa medesima - con i frati francescani, ricevendone in cambio la chiesa di San Francesco Vecchio, con tutto il cimitero, la piazza compresa tra i muri e gli stessi muri delle dimore, o meglio stalle, con il coro e gli ornamenti pendenti sugli altari.\nLa fondazione della chiesa.\nLa nuova chiesa, molto ampia e con un vasto sagrato davanti alla facciata per poter accogliere masse di popolo che accorrevano per la predicazione, fu costruita in vent'anni con il favore delle autorit\u00e0 cittadine - a quel tempo il Comune era sotto la dominazione padovana, favorevole ai francescani - che contribuirono in maniera cospicua alla costruzione, destinando ad essa un terzo di quanto ricavato dalla confisca dei beni agli eretici. A questo finanziamento si aggiunsero le donazioni e i lasciti di molte famiglie signorili della citt\u00e0. Contemporanea fu la costruzione dell'annesso convento, che nel XV secolo fu completato con un primo chiostro e nel XVII secolo con un secondo adiacente al primo (mentre il primo chiostro conserva ancora l'aspetto originario, del secondo restano solo poche tracce, inglobate in una scuola di recente costruzione).\nPer tutto il Trecento furono apportate modifiche e aggiunte esterne, come l'Oratorio della Concezione sul fianco occidentale (demolito nel 1909 durante i lavori di restauro), il portale e la ristrutturazione delle absidi. Nei secoli seguenti l'interno fu impreziosito da numerose opere d'arte, donate da famiglie patrizie vicentine, in particolare dalla famiglia dei da Porto.\nIl tempio cittadino in et\u00e0 contemporanea.\nA seguito dell'invasione napoleonica, la chiesa e il convento furono saccheggiati e utilizzati dapprima come ospedale militare, poi per l'acquartieramento delle truppe. Con il decreto di Compi\u00e8gne del 1810, che sciolse gli Ordini religiosi, i pochi francescani rimasti a Vicenza furono dispersi. Gli edifici rimasero in stato di abbandono, finch\u00e9 nel 1836 il Comune li acquist\u00f2 per effettuare il restauro.\nIl tempio di San Lorenzo - cos\u00ec chiamato perch\u00e9 al momento del restauro vi furono trasportati monumenti e tombe provenienti da altre chiese cittadine - venne riaperto al culto nel 1839 ma, nel corso del tempo, fu nuovamente chiuso nel 1859 e nel 1866, durante le guerre d'indipendenza, utilizzato per necessit\u00e0 belliche. Nonostante continui lavori di restauro, nel 1903 esso fu dichiarato pericolante per lesioni strutturali e nuovamente chiuso per un radicale intervento. Riaperto nell'aprile del 1914, dopo quasi dieci anni di lavori, fu nuovamente chiuso un anno pi\u00f9 tardi in seguito allo scoppio della prima guerra mondiale, ancora una volta per essere adibito a magazzino di approvvigionamento alimentare.\nRiaperto definitivamente al culto il 29 ottobre 1927, fu riaffidato ai francescani conventuali.\nDel 1930 sono le prime cinque campane, diventate piu 10 in totale negli anni ottanta del secolo XX in scala di Do3 maggiore, suonate tutt'oggi secondo la tecnica dei concerti manuali, nel 1933 fu sistemato l'organo, nel 1935 fu rifatto il pavimento.\nDescrizione.\nFacciata e portale.\nIn accordo con lo stile delle chiese costruite dagli ordini mendicanti in Italia nel XIII secolo - il gotico lombardo che non abbandona del tutto le forme del romanico - la facciata presenta nella met\u00e0 superiore il tipico profilo a capanna e nella met\u00e0 inferiore sette alte arcate ogivali, elementi caratteristici dell'architettura veneta, che si ritrovano anche nelle pi\u00f9 importanti chiese padovane del Duecento.\nL'elemento di maggiore spicco \u00e8 il portale, realizzato negli anni quaranta del XIV secolo dallo scultore e architetto veneziano Andriolo de Santi e finanziato con un lascito testamentario di un consigliere di Cangrande della Scala, Pietro da Marano detto il Nano, che sperava con questo atto munifico di liberarsi dal fardello di una vita vissuta praticando l'usura. Egli viene raffigurato nella splendida lunetta del portale, inginocchiato in atteggiamento di penitente davanti a Maria e al Bambino, con a fianco i santi Francesco e Lorenzo. Attorno, tra l'acanto, cinque busti di profeti a sinistra, di patriarchi a destra.\nLungo gli stipiti stanno i busti di san Paolo e degli apostoli. Il Cristo benedicente \u00e8 al centro dell'architrave. Alla sua destra stanno i santi Vincenzo, Lodovico, Francesco e Giovanni Evangelista, a sinistra Lorenzo, Antonio, Chiara e Stefano, quattro figure della tradizione, quattro del repertorio francescano. Alle estremit\u00e0 inferiore e superiore degli stipiti sono i simboli degli Evangelisti (il tetramorfo). Sulle colonne sopra i leoni stilofori ci sono l\"'Angelo nunziante\" e la \"Vergine annunziata\".\nQuattro sarcofaghi trecenteschi, posti su mensoloni e coperti da baldacchini in pietra, sono incastonati nelle arcate laterali e racchiudono le spoglie di uomini illustri del tempo. Nell'ordine, da sinistra a destra, sono quelli di Benvenuto da Porto, Marco da Marano, Lapo degli Uberti (personaggio ghibellino; sullo stemma sta la mezz'aquila imperiale) e Perdono Repeta.\nInterno.\nLe alte colonne che conducono lo sguardo verso le volte del soffitto e i fasci di luce che penetrando dagli alti finestroni e dal rosone pervadono l'interno - tutti elementi schiettamente gotici - rendono l'ambiente uno dei pi\u00f9 grandiosi e suggestivi della citt\u00e0.\nDividono le tre navate poderosi pilastri cilindrici su basi quadrate e a blocchi lapidei. I capitelli hanno foglie chiuse in due fasce sfalsate e abaco ottagonale. Sui capitelli poggiano gli archi trasversali delle crociere laterali e a loro volta si innalzano da essi lesene su cui si insistono gli archi trasversali delle crociere mediane; il forte profilo delle doppie ghiere e dei costoloni in cotto accentua lo slancio delle volte. Collega gli archi una fitta trama di travi orizzontali.\nAl termine delle navate si allarga il transetto. La chiesa ripropone in sostanza lo schema a croce latina di derivazione cistercense, quale si era diffuso nelle chiese lombarde degli Ordini mendicanti e si era affermato a Vicenza, dal 1260, nella Chiesa di Santa Corona, presentando tuttavia qui, in San Lorenzo, un pi\u00f9 marcato verticalismo delle strutture architettoniche..\nControfacciata.\n\u00c8 dominata dal monumento, grandiosa composizione di stucchi che incornicia e sormonta la porta, di Giambattista da Porto, prefetto generale della Repubblica di Venezia e governatore di Candia, che egli volle nel 1661 per accoglierne, dopo la morte, l'immagine e alcune tele glorificatorie mai realizzate.\nA destra della porta \u00e8 murato un altorilievo in pietra con la Madonna e il Bambino tra i santi Sebastiano e Sant'Antonio abate, opera databile intorno al 1475-1480, con evidenti influssi lombardi. A sinistra il monumento a Vincenzo Scamozzi, ricomposto durante i restauri del 1837-1839, dopo che era stato demolito durante il periodo napoleonico. A lato del monumento, una lapide corrosa in memoria di Giambattista e Girolamo Albanese, gi\u00e0 nella loro casa di Pedemuro San Biagio.\nNavata destra.\nL'altare della famiglia Gualdo occupa la prima campata destra. Costruito nella prima met\u00e0 del Cinquecento, presenta una raffinata decorazione con festoni di medaglie e strumenti militari, esuberante apparato decorativo di matrice lombarda. Danneggiato dal terremoto del 1695, fu rinnovato nella seconda met\u00e0 del Settecento ed ora incornicia un dipinto \"Madonna col Bambino appare a San Pio V\" di Gian Antonio Fumiani 1674.\nSulla parete della seconda campata vi \u00e8 il sepolcro del letterato e storico vicentino Ferreto dei Ferreti, tumulato in un'arca forse duecentesca, qui portata nel 1642 dalla facciata della chiesa, dove \u00e8 ora quella di Perdono Repeta.\nNella terza campata vi \u00e8 l'altare fatto erigere nel 1605 da Odorico Capra. Esso incornicia la pala di Giovanni Busato, raffigurante \"San Luigi in estasi\", qui collocata nell'Ottocento quando l'altare fu restaurato. La struttura architettonica rimanda a quella tipica degli altari della bottega degli Albanese e in particolare di Giambattista, al quale sicuramente appartengono gli angeli e le figure femminili della cimasa. Addossata al vicino pilastro, una elegante acquasantiera.\nIn una cornice intagliata e dorata, \u00e8 appesa nella quarta campata una tela del 1564 di Giovanni Demio, raffigurante \"l'Adorazione dei Magi\".\nNella quinta campata campeggia la grande tela con la \"Deposizione\", copia di una simile che Luca Giordano dipinse per la chiesa veneziana di Santa Maria del Pianto nel 1652.\nCappella maggiore.\nL'abside principale, sollevata da quattro gradini, ospita il coro liturgico, con l'altare maggiore al centro. Il coro \u00e8 illuminato da cinque finestre oblunghe e ha un perimetro esterno poligonale.\nNavata sinistra.\nLa prima campata \u00e8 occupata dal grande altare Piovene, un assemblaggio di elementi diversi per epoca e caratteri. La cornice di pilastri e lesene, ornati di frasche e festoni di strumenti bellici (a ricordare i membri della famiglia che militarono per la Serenissima e altri stati europei), appartiene al primitivo altare del 1528. I fastosi capitelli corinzi, la trabeazione e la cornice, lo stemma e il cartiglio sono aggiunte della fine del secolo, mentre il basamento e i piedistalli sono della met\u00e0 del Settecento. La tela con il \"Padre eterno sollevato dagli angeli\" \u00e8 di Matteo Ingoli.\nSegue, nella seconda campata, il monumento con il busto e l'arca di Brunoro Volpe, quest'ultima forse opera del Palladio; sopra di esso l'arca trecentesca di Trevisano Volpe; entrambe portate qui a met\u00e0 dell'Ottocento dalla chiesa di Santa Corona.\nNella terza campata vi \u00e8 una larga nicchia con un ampio frammento del \"Compianto sul Cristo deposto\", probabilmente dei primissimi anni del Quattrocento e riportato alla luce nel 1914. Il Cristo deposto, andato perduto, \u00e8 sostituito da una scultura moderna in terracotta. Alla sua sinistra, un'altra nicchia con la statua bronzea di San Massimiliano Maria Kolbe, dello scultore Nereo Quagliato del 1983. Alla destra, invece, una grande tela raffigurante \"l'Estasi di San Giuseppe da Copertino\", del veronese Felice Boscarati realizzato intorno al 1762 par l'altare Gualdo.\nUn altare di fine Quattrocento, che incornicia una tela cinquecentesca con \"San Lorenzo e la graticola\", occupa la quarta campata. Opera di grande raffinatezza, probabilmente dei maestri lapicidi comaschi venuti a Vicenza nella bottega di Pedemuro San Biagio. A destra e a sinistra dell'altare due lapidi ricordano i Trissino, che qui avevano un altare dedicato a san Lorenzo, scomparso nel 1615.\nNella quinta campata, l'altare fatto costruire nel 1486 da Giovanni Magr\u00e8 - in sostituzione di uno pi\u00f9 antico gi\u00e0 esistente nel 1288, cio\u00e8 a chiesa non ancora ultimata - in cui risalta l'originaria doratura dell'intradosso e del catino, occupato dalla simbolica conchiglia. Incornicia una catena di Giulio Carpioni, raffigurante la \"Madonna che offre il bambino all'adorazione di Sant'Antonio da Padova\".\nBraccio sinistro del transetto e cappella della Madonna.\nNel transetto sinistro si trovano strutture architettoniche ancora romaniche, forse materiale di riporto o parti dell'antica cappella di san Lorenzo. In basso vi \u00e8 la porta del campanile, sormontata da una lunetta affrescata intorno al 1320, con \"San Francesco che mostra le stimmate\". Sopra la porta, una prima bifora che nella colonnina ha un capitello dell'XI secolo e una seconda, il cui capitello si sviluppa in filari di foglie sovrapposte.\nIn fondo alla navata si apre la cappella della Madonna, con abside e arco acuto di separazione dal transetto aggiunti nel 1443, quando la cappella pass\u00f2 in patronato dal Comune di Vicenza alla famiglia da Porto. Sopra ad un gradino con al centro lo stemma del Comune, l'altare con il gruppo della \"Madonna con il bambino e santi Pietro e Paolo\", opera di Antonino da Venezia analoga a quella, pi\u00f9 celebre e di maggior qualit\u00e0, della Madonna in Santa Maria delle Grazie, sullo sfondo di un drappeggio in pietra ricoperto da stelle dorate, ricadente in pieghe e sorretto da tre angeli.\nA destra dell'altare un piccolo tabernacolo, grazioso lavoro del tardo Quattrocento, e, in alto sulla parete sinistra, la bella \"Arca di Bartolomeo da Porto\", opera scultorea realizzata intorno al 1404 nella bottega di Pierpaolo dalle Masegne. Ai lati della bocca dopo, le due figure dei \"Santi Pietro e Paolo\", affreschi gi\u00e0 attribuiti a Bartolomeo Montagna, ma forse di Giovanni Buonconsiglio, come il vicino affresco con la \"Decollazione di San Paolo,\" strappato e riportato su tela..\nIl braccio sinistro del transetto consente il passaggio della chiesa verso i due chiostri e la sacrestia attraverso l'altare di Caldogno risalente al 1576. Il timpano, anzich\u00e9 l'altare scomparso, che mostrava l'Apparizione dell'ancora Michele su Castel Sant'Angelo San Gregorio Papa \", oggi mostra l'\" Instituzione del Terz'Ordine francescano \"di Ina Barbieri.\nSu entrambi i lati dell'altare sono due oli su tela di un pittore veneziano della fine del XVII secolo, che rappresenta \"Il matrimonio della Vergine\" e \"La Santa Famiglia\" Sopra l'organo moderno.\nFile:Chiesa di San Lorenzo a Vicenza - Interno - transeto sinistro - Istituzione del Terz'ordine francescano di Ina Barbieri.jpg|\"Istituzione del Terz'ordine francescano\"\nFile:Chiesa di San Lorenzo a Vicenza - Interno - transeto sinistro - Sacra famiglia XVII.jpg|\"La Sacra famiglia\"\nFile:Chiesa di San Lorenzo a Vicenza - Interno - transeto sinistro - Sposalizio della Vergine XVII.jpg|\"Sposalizio della Vergine\"\nOrgano.\nIl grande organo Mascioni opus. 456 \u00e8 uno strumento di pregevole fattura risalente al 1933, le sue sonorit\u00e0 sono caratteristicamente ceciliano-sinfoniche. Nel corso degli anni ha subito modifiche, mantenendo tuttavia, l'impostazione e l'intonazione originale. Dispone di 38 registri nominali divisi su tre tastiere con base di principale 16'. I 38 registri sono cos\u00ec suddivisi: 32 (G.O., ped, rec.) in cantoria, 6 (positivo) nel corpo corale, posto dietro l'altare maggiore. Lo strumento \u00e8 senza alcun dubbio uno tra i migliori esempi della corrente ceciliana.\nCampanile e chiostro.\nL'alto campanile, costruito contemporaneamente alla chiesa in angolo tra la cappella della Madonna e il braccio sinistro del transetto, \u00e8 nettamente in stile romanico, con lesene verticali e sei brevi cornici orizzontali a dente di sega su archetti ciechi a tutto sesto. La cella campanaria mostra su ogni lato una bifora con archi, anch'essi a tutto sesto.\nIl primitivo chiostro, costruito gi\u00e0 nella prima met\u00e0 del Trecento, \u00e8 andato perduto ed \u00e8 stato sostituito dall'attuale alla fine del Quattrocento, in eleganti forme classico-rinascimentali. Al centro del cortile \u00e8 stata collocata nel secolo scorso una vera da pozzo gotica, della seconda met\u00e0 del Trecento, che porta sui quattro lati lo stemma della famiglia Loschi.\nNel lato settentrionale, sotto il portico sormontato dalle celle del convento, si apre la sala del capitolo, affiancata da due belle bifore del tardo Duecento con eleganti colonnine in marmo bianco, inserite in archi gotici a sesto acuto. Sempre sotto il portico, nei lati orientale e occidentale, numerose lapidi, statue e urne funerarie appartenenti a secoli diversi, collezionate quando si volle, nell'Ottocento, fare di San Lorenzo il tempio cittadino.."}
{"id": "1117937", "revid": "574302", "url": "https://it.wikipedia.org/wiki?curid=1117937", "title": "David di Donatello per la migliore attrice straniera", "text": "Il David di Donatello per la migliore attrice straniera \u00e8 un premio cinematografico assegnato annualmente nell'ambito dei David di Donatello, a partire dalla seconda edizione fino a quella del 1996, tranne che nell'edizione del 1958."}
{"id": "1117942", "revid": "339392", "url": "https://it.wikipedia.org/wiki?curid=1117942", "title": "Alessandro Giuseppe Colonna, Conte Walewski", "text": ""}
{"id": "1117943", "revid": "773636", "url": "https://it.wikipedia.org/wiki?curid=1117943", "title": "Oratorio di San Francesco (Bibbiena)", "text": "L'oratorio di San Francesco \u00e8 un luogo di culto cattolico di Bibbiena, situato nel centro storico, in via Berni.\nStoria.\nNel 1580, la locale Compagnia delle Sacre Stimmate si impegn\u00f2 di costruire un proprio oratorio da dedicarsi a san Francesco d'Assisi; la costruzione dell'edificio, tuttavia, non ebbe inizio che nel 1736 e si protrasse fino al 1782, anno della consacrazione di quest'ultimo, con la realizzazione dell'apparato decorativo, iniziata nel 1755.\nL'oratorio venne completato solo nel 1829, quando su progetto di Niccol\u00f2 Matas venne realizzata la facciata in stile neoclassico.\nDescrizione.\nArte e architettura.\nLa facciata fu ultimata nel 1879; ispirata ad un rigoroso stile neoclassico, mostra una fronte templare scandita da quattro semicolonne su alto basamento e, ai lati dell'ingresso, nicchie rettangolari e finestre semicircolari. L'interno, a una sola navata fu fastosamente decorato in stucco dal 1755 al 1756, invece molti degli affreschi presenti furono compiuti solo attorno al 1770 da Giuseppe Parenti.\nL'estremo aggiornamento al montante gusto rococ\u00f2 e la finezza dei lavori di decorazione suggeriscono un possibile consiglio inviato da Antonio Galli da Bibbiena per la citt\u00e0 d'origine della sua famiglia: egli infatti, proprio in quegli anni, era attivo nella trasformazione del teatro della Pergola di Firenze.\nOrgano a canne.\nSulla cantoria in controfacciata si trova un organo a canne settecentesco di scuola toscana, restaurato dalla ditta Fratelli Marin nel 2011.\nLo strumento \u00e8 a trasmissione integralmente meccanica ed \u00e8 racchiuso all'interno di una cassa lignea riccamente decorata, con mostra composta da canne di principale disposte in tre cuspidi. La consolle \u00e8 a finestra e dispone di un'unica tastiera di 45 note con prima ottava scavezza e pedaliera a leggio scavezza di 8 note e pedale aggiuntivo per il \"Rollante\", priva di registri propri e costantemente unita al manuale; i registri sono azionati da manette a scorrimento verticale poste alla destra della tastiera."}
{"id": "1117944", "revid": "18379", "url": "https://it.wikipedia.org/wiki?curid=1117944", "title": "Mysterium Fidei", "text": "La Mysterium fidei \u00e8 un'enciclica pubblicata dal papa Paolo VI il 3 settembre 1965.\nTratta della dottrina e del culto dell'eucaristia."}
{"id": "1117948", "revid": "29244", "url": "https://it.wikipedia.org/wiki?curid=1117948", "title": "Serranus aspersus", "text": ""}
{"id": "1117951", "revid": "827882", "url": "https://it.wikipedia.org/wiki?curid=1117951", "title": "Assurdo universo", "text": "Assurdo universo (\"What Mad Universe\") \u00e8 un romanzo di fantascienza scritto da Fredric Brown, pubblicato per la prima volta negli Stati Uniti nel 1949.\nTrama.\nKeith Winton, il responsabile di una rivista di fantascienza, ospite del suo principale in una villa sui monti Catskill, viene improvvisamente investito da una fortissima scarica elettrica, provocata da un razzo sperimentale che sarebbe invece dovuto cadere sulla Luna. Di punto in bianco, dapprima senza rendersene conto, si trova sbalzato in un universo parallelo, dove i Terrestri sono in guerra contro gli Arturiani. Viene subito scambiato per una spia nemica e inizia un'epopea durante la quale la sua vita sar\u00e0 continuamente in pericolo.\nAllo scoppio del razzo, il protagonista \u00e8 stato messo in comunicazione con tutti gli universi possibili e, in qualche modo, il suo subconscio ha scelto quello pi\u00f9 attinente alla sua personalit\u00e0 e ai suoi pensieri al momento del contatto.\nAlla fine, Keith Winton dovr\u00e0 ricreare analoghe condizioni per poter tornare a casa.\nInfluenza culturale.\nIl romanzo piacque anche a Federico Fellini che firm\u00f2 un contratto con Dino De Laurentiis per trarne un film mai realizzato."}
{"id": "1117953", "revid": "29244", "url": "https://it.wikipedia.org/wiki?curid=1117953", "title": "Carcinus mediterraneus", "text": ""}
{"id": "1117956", "revid": "29244", "url": "https://it.wikipedia.org/wiki?curid=1117956", "title": "Pagrus pagrus pagrus", "text": ""}
{"id": "1117957", "revid": "29244", "url": "https://it.wikipedia.org/wiki?curid=1117957", "title": "Sparus pagrus", "text": ""}
{"id": "1117958", "revid": "773636", "url": "https://it.wikipedia.org/wiki?curid=1117958", "title": "Propositura dei Santi Ippolito e Donato", "text": "La propositura dei Santi Ippolito e Donato o propositura di Sant'Ippolito martire \u00e8 una chiesa che si trova in via Rosa Scoti Franceschi 41, a Bibbiena.\nStoria e descrizione.\nSorge sul luogo della cappella del castello dei Tarlati, distrutto dopo la battaglia di Campaldino (1289). L'attuale edificio conserva nei portali e nelle finestre elementi dell'impianto gotico.\nRicca \u00e8 la presenza di opere, tra le quali la grande \"Croce\" dipinta attribuita al Maestro di San Polo in Rosso (XIV secolo), una scultura lignea policroma raffigurante la \"Madonna in trono con Bambino\" (XII-XIII secolo), la quattrocentesca \"Madonna con Bambino in trono e angeli\" di Arcangelo di Cola da Camerino, la \"Madonna in trono con i Santi Ippolito, Giovanni Battista, Iacopo e Cristoforo\" di Bicci di Lorenzo (1435) e la \"Madonna col Bambino e i santi Michele e Antonio abate\" di Jacopo Ligozzi (1600). L'organo di Onofrio Zeffirini \u00e8 datato 1542. "}
{"id": "1117960", "revid": "29244", "url": "https://it.wikipedia.org/wiki?curid=1117960", "title": "Pagrus vulgaris", "text": ""}
{"id": "1117963", "revid": "158286", "url": "https://it.wikipedia.org/wiki?curid=1117963", "title": "Propositura di Sant'Ippolito martire", "text": ""}
{"id": "1117964", "revid": "29244", "url": "https://it.wikipedia.org/wiki?curid=1117964", "title": "Scyllarides arctus", "text": ""}
{"id": "1117965", "revid": "767487", "url": "https://it.wikipedia.org/wiki?curid=1117965", "title": "Schemi di ricamo", "text": "Schemi per il ricamo a mano\nPer il ricamo a mano esistono schemi di vario tipo, a seconda del supporto su cui sono creati e a seconda dell'uso che se ne vuole fare.\nIn particolare, distinguiamo tra gli schemi per il ricamo a punti liberi su disegno e gli schemi per il ricamo a fili contati. Inoltre, \u00e8 possibile distinguere tra schemi di tipo tradizionale e schemi decalcabili sul tessuto.\nSchemi tradizionali per il ricamo a punti liberi.\nPer il ricamo a punti liberi, gli schemi consistono in disegni su carta o altro supporto tradizionale. La ricamatrice riporta il disegno sul tessuto da ricamare dopo averlo ingrandito o ridotto a seconda delle proprie necessit\u00e0. Quest'ultima operazione, molto delicata, in cui \u00e8 necessario mantenere le proporzioni tra i vari elementi, oggi \u00e8 semplificata dall'uso della fotocopiatrice.\nPer effettuare il trasferimento, si pu\u00f2 ricorrere a diversi metodi:\nSchemi decalcabili per il ricamo a punti liberi.\nSempre per il ricamo a punti liberi esistono in commercio, presso riviste specializzate e manuali di ricamo, schemi decalcabili, ovvero schemi gi\u00e0 pronti, riportati su speciali fogli che riportano il disegno, gi\u00e0 inchiostrato, su un solo lato. L'inchiostro \u00e8 di un tipo particolare: \u00e8 lavabile e sensibile al calore. Poggiando la faccia del foglio inchiostrato sul dritto del tessuto da ricamare si passa sul retro il ferro da stiro a temperatura medio-bassa; in questo modo l'inchiostro si trasferisce e il disegno \u00e8 pronto, sul tessuto, per essere ricamato. Quindi si stacca delicatamente il foglio dal tessuto. Una volta terminato il ricamo, il lavaggio canceller\u00e0 progressivamente la traccia. A seconda della qualit\u00e0 dell'inchiostro e della stampa, un foglio pu\u00f2 essere utilizzato una o pi\u00f9 volte.\nLe difficolt\u00e0 di questo sistema sono il costo, le dimensioni che non sempre corrispondono alle necessit\u00e0 del momento, il fissaggio a caldo che richiede molta cura ed esperienza; bisogna fare molta attenzione nel fissare il foglio alla stoffa, perch\u00e9 pieghe o spostamenti nella fase di fissaggio sarebbero deleteri in quanto produrrebbero linee indesiderate, e attenzione soprattutto al calore del ferro da stiro: se \u00e8 troppo caldo infatti, l'inchiostro si fisser\u00e0 indelebilmente alla stoffa.\nSchemi per il ricamo a fili contati.\nGli schemi per questo tipo di ricamo hanno la particolarit\u00e0 di essere disegnati su carta quadrettata, per permettere alla ricamatrice di contare i fili da ricoprire e quelli da lasciare a vista. Questo facilita anche la determinazione delle misure finali del ricamo a partire dallo schema e conoscendo il numero di fili presenti nella tramatura della stoffa (per esempio la tela aida).\nPer il punto croce in particolare, esistono schemi a simboli o a colori, oppure a simboli e sia a colori, in cui, per convenzione, ad ogni quadretto del disegno corrisponde una crocetta del ricamo:\nDove si trovano?\nTutti questi schemi si trovano facilmente in commercio: esistono libri sulle tecniche di ricamo, libri contenenti quasi solo schemi e riviste specializzate.\nInoltre, la comunit\u00e0 delle ricamatrici si d\u00e0 appuntamento sul web: ci sono diversi siti, di persone comuni o di disegnatrici e disegnatori famosi, in cui \u00e8 possibile acquistare o scaricare gratuitamente schemi, specialmente per il punto croce.\nEsistono, poi, specifici programmi per computer che da un'immagine o da una fotografia personale, riescono a riprodurre uno schema per punto croce con l'indicazione dei colori da usare (riportando la marca, il numero-diametro e il numero-colore del filo).\nParticolarmente preziosi e introvabili i vecchi schemi per ricamo a punti liberi delle ricamatrici di una volta: oggi \u00e8 difficilissimo trovarli, e i pochi rimasti sono in musei o collezioni private. L'interesse per questi schemi, in genere, non \u00e8 rivolto ad una realizzazione concreta dei ricami disegnati: si tratta di solito di disegni complessi e troppo impegnativi per le ricamatrici di oggi, sia in termini di tempo sia in termini di capacit\u00e0."}
{"id": "1117969", "revid": "1776051", "url": "https://it.wikipedia.org/wiki?curid=1117969", "title": "Joe Satriani (album)", "text": "Joe Satriani \u00e8 il sesto album studio di Joe Satriani, pubblicato nel 1995.\nTracce.\nTutti i brani sono di Joe Satriani."}
{"id": "1117971", "revid": "1318658", "url": "https://it.wikipedia.org/wiki?curid=1117971", "title": "Cattedrale di Santa Maria Annunciata", "text": "La Cattedrale di Santa Maria Annunciata \u00e8 il principale luogo di culto cattolico della citt\u00e0 e della diocesi di Vicenza.\nDi origine paleocristiana, fu ricostruita varie volte; la cupola fu progettata da Andrea Palladio, cos\u00ec come il portale laterale di settentrione e sono inseriti dal 1994 nella lista dei Patrimoni dell'umanit\u00e0 dell'UNESCO nel sito \"La citt\u00e0 di Vicenza e le ville di Palladio del Veneto\".\nStoria.\nStudi compiuti nella seconda met\u00e0 del Novecento attesterebbero la presenza di un ambiente dedicato al culto cristiano gi\u00e0 nel III secolo, ricavato in un preesistente edificio romano del I secolo. Dopo l'Editto di Costantino del 313 qui sarebbe stata costruita la prima piccola chiesa, di forma rettangolare absidata, che nella seconda met\u00e0 del V secolo (forse dopo il saccheggio di Vicenza da parte degli Unni, citato da Paolo Diacono) sarebbe stata ricostruita pi\u00f9 grande e a tre navate. Intorno al 600 il primo vescovo di Vicenza, Oronzio, avrebbe sostituito questo edificio con uno pi\u00f9 grande, rettangolare a tre navate, di dimensioni vicine a quelle attuali.\nIntorno al 1000 questa chiesa, ormai la cattedrale della citt\u00e0, fu arricchita da un complesso di tre absidi. Danneggiata dal terribile terremoto del 1117, fu ancora una volta sostituita da una pi\u00f9 grande a cinque navate sostenute da pilastri ed archi. Per riparare i danni ad essa apportati dal saccheggio della citt\u00e0 operato dalle truppe di Federico II nel 1236, nella seconda met\u00e0 del Duecento il vescovo Bartolomeo da Breganze dispose un nuovo intervento che, secondo lo stile delle altre chiese vicentine del tempo, la riport\u00f2 a tre navate sostenute da volte. In questo periodo aumenta notevolmente la documentazione scritta e cos\u00ec sappiamo di donazioni e lasciti testamentari che permisero di arricchire la chiesa con ulteriori strutture, come il portale meridionale e alcune cappelle laterali, negli anni successivi e per tutto il Trecento.\nL'aspetto attuale della cattedrale risale alla met\u00e0 del Quattrocento: dal 1444 al 1467 fu costruita la facciata gotica, riparate le cappelle fino ad allora costruite e l'abside duecentesca. Nei secoli successivi continuarono i lavori e i rimaneggiamenti: la costruzione della nuova e attuale abside prese avvio sin dal 1482 su progetto di Lorenzo da Bologna \u2013 che ide\u00f2 anche la cappella Trissino \u2013 ma nel 1531 risultava ancora incompiuta. Una prima temporanea copertura venne realizzata nel 1540, per corrispondere alla decisione papale di far ospitare a Vicenza il Concilio, poi tenutosi a Trento. Agli anni trenta del Cinquecento risalgono due lavori che da alcuni autori vengono attribuiti al giovane Andrea Palladio, l'altare maggiore e il sepolcro di Girolamo Bencucci da Schio vescovo di Vaison; della seconda met\u00e0 del secolo sono altre opere dell'architetto vicentino, il portale settentrionale e la costruzione del tamburo e della cupola. Seguirono interventi nei secoli successivi, in particolare i rifacimenti neogotici di met\u00e0 dell'Ottocento, secondo i canoni allora in auge nell'Impero austriaco.\nDurante la seconda guerra mondiale la cattedrale fu pesantemente colpita dai bombardamenti anglo-americani, che distrussero la cupola, gran parte della navata e lesionarono gravemente la facciata e le cappelle meridionali. I sontuosi affreschi che ricoprivano l'interno andarono irrimediabilmente perduti. La ricostruzione e i restauri iniziarono subito dopo il conflitto, ma si protrassero fino al 2002.\nIl prospiciente Museo diocesano conserva vari reperti riferiti alla storia della chiesa e al suo sito.\nL'ultimo vescovo a essere sepolto nella cripta \u00e8 stato Pietro Nonis nel 2014.\nDescrizione.\nEsterno.\nFacciata.\nLa facciata gotica attribuita a Domenico da Venezia (XVI secolo), a paramento dicromo, divisa in quattro settori, l'inferiore a cinque arcate profonde, il secondo spartito a lesene, il terzo liscio, il quarto decorato da cinque statue e due pinnacoli aggiunti nel 1948. Il portale presenta una evidente strombatura.\nPortale settentrionale.\nNel 1560 il canonico Paolo Almerico chiese al Capitolo della cattedrale di poter erigere a proprie spese una porta sul fianco settentrionale della cattedrale, in corrispondenza della cappella di San Giovanni Evangelista. Si tratta dello stesso Paolo Almerico che qualche anno pi\u00f9 tardi commission\u00f2 a Palladio la costruzione della sua residenza situata su di un piccolo colle poco distante dalla citt\u00e0, lo splendido edificio che divenne poi noto come la Rotonda.\nLa porta venne aperta nel 1565, probabilmente in occasione dell'ingresso del vescovo Matteo Priuli. L'attribuzione a Andrea Palladio, in mancanza di documenti e disegni autografi, si basa sulle affinit\u00e0 da un lato con modelli antichi ben noti a Palladio (come la porta del tempio della Fortuna Virile) e dall'altro con il disegno delle porte laterali della basilica di San Pietro di Castello a Venezia, che Palladio progett\u00f2 nel 1558.\nAbside e cupola.\nSolamente nel 1557 il Comune di Vicenza riesce a ottenere dalla Repubblica Veneta la disponibilit\u00e0 di un lascito fatto dal vescovo Zeno all'inizio del secolo, ed \u00e8 quindi in grado di avviare il completamento dell'opera. Responsabile del progetto, Andrea Palladio molto probabilmente redige un disegno complessivo, che tuttavia viene messo in esecuzione in due fasi: dal 1558 al 1559 si imposta il cornicione sopra le finestre e si realizza il tamburo, e dal 1564 al gennaio 1566 si pone in opera la cupola.\nLa caratteristica forma della lanterna, astratta e priva di decorazione, viene replicata sulla sommit\u00e0 delle cupole di San Giorgio Maggiore a Venezia, in elaborazione negli stessi anni, ed \u00e8 presente anche in alcune ricostruzioni palladiane di templi antichi a pianta centrale, come il Mausoleo di Romolo sulla via Appia.\nCampanile.\n\u00c8 di poco staccato dalla chiesa e posizionato all'altro lato della strada che costeggia il fianco meridionale della cattedrale. Si tratta chiaramente di una costruzione non unitaria, frutto di aggiunte e modifiche effettuate in epoche diverse e con l'impiego di materiali diversi, come risulta ancora chiaramente evidente soprattutto nel basamento esterno.\nProbabilmente la costruzione del basamento risale al periodo delle invasioni degli Ungari, nel secondo decennio del X secolo, al tempo del vescovo Vitale arcicancelliere dell'imperatore Berengario I. Si trattava probabilmente di un torrione a difesa della cattedrale e del palazzo vescovile, con mura perimetrali dello spessore di 4 metri, di conglomerato rivestito da lastre di trachite, materiali di riporto di epoca romana.\nSopra questo torrione \u2013 chiaramente capitozzato \u2013 fu aggiunta, nei primi decenni del XII secolo, la torre in mattoni alta circa 20 metri, con la cella campanaria di tipico aspetto romanico.\nIl campanile fu restaurato e portato all'aspetto attuale nel 1995-98.\nCampane.\nNella cella campanaria sono attualmente alloggiate cinque campane, in accordo di La Bemolle Maggiore, - Mib3 campana maggiore (bordone), Lab3, Sib3, Do4, Mib4 campana piccola.\nLa campana maggiore \u00e8 un autentico gioiello dell'arte fusoria Italiana, fusa a Vicenza nel 1681 dal rinomato fonditore Antonio De Maria. Si tratta di una campana di rara bellezza estetica ed acustica.\nLe campane Sib3 e Do4 furono fuse dai \"Fratelli De Maria\" nel 1741 e sono anch'esse campane di rilievo.\nNel 1997 la antica campana del 1522 venne musealizzata presso il MUVEC di Montegalda, sostituita da una nuova in Lab3, ed in quella occasione fu aggiunta la attuale campana piccola, Mib4, una ottava sopra quindi del campanone.\nFino al 1997 le campane componevano un accordo denominato \"Salve Regina\" (Mib3-Sol3-Sib3-Do4). Dopo i lavori di restauro, con la sostituzione della campana antica, l'accordo \u00e8 stato modificato secondo il \"westminster\" (Mib3-Lab3-Sib3-Do4+Mib4).\nInterno.\nL'interno della cattedrale si presenta in stile gotico, con unica navata coperta sulla quale si aprono varie cappelle laterali e che \u00e8 coperta con volta a crociera. Alla navata centrale corrisponde l'abside, il cui presbiterio, sopraelevato come nelle abbazie di architettura gotico cistercense, ospita moderni arredi liturgici. La parete dell'abside, con al centro l'altare maggiore, \u00e8 decorata dal pregevole \"Paramento Civran\", costituito da varie tele collocate all'interno di un'architettura in stucco e marmorino sormontata da statue di angeli. Le tele di sinistra raffigurano scene dall'Antico Testamento, mentre quelle di destra riguardano Costantino e la Vera Croce; vi sono inoltre, ai lati dell'altare, due \"Annunciazioni\". Il tema escatologico \u00e8 quello del trionfo della Croce che conduce l'umanit\u00e0 alla salvezza. Il ciclo pittorico cui parteciparono vari artisti tra i quali il \"tenebroso\" Antonio Zanchi, presenta una duplicit\u00e0 di orientamento sia verso il \"chiarismo neoveronesiano\" da un lato sia verso il naturalismo di impronta postcaravaggesca dall'altro.\nNel vasto sotterraneo della cattedrale sono presenti resti di una strada di epoca romana e notevoli parti delle basiliche dei secoli VIII e XI.\nOrgano a canne.\nNell'ultima cappella di destra, si trova l'organo a canne Mascioni \"opus 721\", costruito tra il 1955 ed il 1956.\nLo strumento \u00e8 a trasmissione elettrica-pneumatica e la sua consolle, mobile indipendente, \u00e8 dotata di tre tastiere di 61 note ciascuna e pedaliera concavo-radiale di 32 note. Dispone di 58 registri. Inizialmente l'organo fu posto dietro l'altare maggiore, fatto spostare in avanti per coprire l'organo per volere del vescovo Zinato, poi, nel 2000 venne spostato nella posizione attuale che rimane tutt'ora provvisoria. Lo strumento \u00e8 di gran pregio ed \u00e8 un'icona della corrente ceciliana. Si presta all'esecuzione i un repertorio estremamente vario, partendo dal romantico francese arrivando al tardo-barocco tedesco.\nSotterranei.\nI sotterranei della cattedrale sono un palinsesto archeologico in quanto mostrano i resti di edifici di diverse epoche: una casa romana, una domus ecclesiae, i resti di una chiesa di et\u00e0 longobardo-carolingia (secoli VIII-IX), i resti di una chiesa romanica (inizi del XII secolo) e di una chiesa gotica (fine del XIII secolo).\nDalla parte posteriore della cattedrale si accede ad un sotterraneo ove vi sono i resti di una strada romana ed una pietra miliare romana, quest'ultima con un'iscrizione dedicatoria da parte della citt\u00e0 di Vicenza all'imperatore Graziano. Dopo anni di chiusura, in seguito a una serie di interventi eseguiti tra il 2000 e il 2003, tra cui il risanamento ambientale, il restauro delle strutture archeologiche, la valorizzazione e la pubblica fruizione, l'area archeologica della cattedrale di Vicenza \u00e8 stata riaperta al pubblico il 20 dicembre 2014. Alcuni di questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96."}
{"id": "1117975", "revid": "7", "url": "https://it.wikipedia.org/wiki?curid=1117975", "title": "Carnevale veneziano", "text": ""}
{"id": "1117976", "revid": "141388", "url": "https://it.wikipedia.org/wiki?curid=1117976", "title": "Abecedariani", "text": ""}
{"id": "1117979", "revid": "25152", "url": "https://it.wikipedia.org/wiki?curid=1117979", "title": "Soldati di ventura svizzeri", "text": ""}
{"id": "1117987", "revid": "25152", "url": "https://it.wikipedia.org/wiki?curid=1117987", "title": "Soldato di ventura svizzero", "text": ""}
{"id": "1117989", "revid": "106908", "url": "https://it.wikipedia.org/wiki?curid=1117989", "title": "Bugna (nautica)", "text": "Con il termine di bugna si indica generalmente l'angolo di una vela. Pi\u00f9 propriamente \u00e8 l'angolo posteriore (opposto a quello da cui proviene il vento) di una vela, compreso tra la balumina e la sua base.\nNelle vele a bordame libero (il lato inferiore della vela), in cui non \u00e8 presente il boma, viene l\u00ec collegata una cima (la scotta) che assolve la duplice funzione, anche in collaborazione con altre manovre, di regolare l'orientamento della vela rispetto all'asse longitudinale dello scafo nonch\u00e9 la forma della vela stessa intervenendo sul profilo aerodinamico; nelle vele cosiddette \"bomate\" l'angolo di bugna, collegato al boma stesso, assicura l'unica funzione di regolare la sola forma della vela in quanto la scotta che ne consente l'orientamento \u00e8 fissata, con un sistema di rinvii, al boma. Nello spinnaker, una delle vele di prua dell'imbarcazione si ha la particolarit\u00e0 di avere due bugne una delle quali, passiva, svolge alternativamente la funzione di punto di mura a seconda della posizione del tangone. Nell'angolo di bugna si \u00e8 soliti trovare anche un anello nella vela (chiamato brancarella), dove appunto si incrociano le scotte di regolazione. La scotta \u00e8 fissata alla bugna, generalmente, tramite un nodo a gassa d'amante o a bocca di lupo"}
{"id": "1117995", "revid": "363629", "url": "https://it.wikipedia.org/wiki?curid=1117995", "title": "Crisi d'astinenza", "text": "La crisi d'astinenza \u00e8 una sindrome, caratterizzata da segni e sintomi sostanza-specifici, che appaiono alla sospensione o alla riduzione dell'utilizzo di una sostanza assunta a dosi elevate e per un lungo periodo di tempo.\nNella classificazione ICD-10.\nLe sindromi d'astinenza comprese nella Classificazione ICD-10 sono:\nNella classificazione DSM.\nIl DSM IV-TR suddivide le sostanze per categorie. Non sono comprese, tra le sostanze possibilmente causa di crisi d'astinenza, caffeina, cannabinoidi, allucinogeni, fenciclidina e solventi volatili.\nSostanze depressive.\nComprende l'astinenza da alcol e quella da sedativi, ipnotici e ansiolitici. Viene definita dalla presenza, entro ore o giorni dalla cessazione dell'uso della sostanza dopo un lungo periodo di assunzione, di almeno due dei seguenti:\nTali sintomi devono presentarsi in modo da causare uno stress clinicamente significativo o influire negativamente sulla vita sociale e lavorativa. Inoltre si deve escludere che tali sintomi siano dovuti ad altri disordini mentali.\nSostanze eccitanti.\nComprende l'astinenza da cocaina e da amfetamine. Viene definita dall'insorgenza, entro ore o giorni dalla cessazione d'uso della sostanza dopo un lungo periodo di assunzione, di uno stato disforico e di almeno due dei seguenti:\nTali sintomi devono presentarsi in modo da causare uno stress clinicamente significativo o influire negativamente sulla vita sociale e lavorativa. Inoltre si deve escludere che tali sintomi siano dovuti ad altri disordini mentali.\nNicotina.\nL'astinenza da nicotina viene definita dalla presenza, entro 24 ore dalla cessazione d'uso della sostanza dopo un lungo periodo di assunzione, di almeno quattro dei seguenti:\nTali sintomi devono presentarsi in modo da causare uno stress clinicamente significativo o influire negativamente sulla vita sociale e lavorativa. Inoltre si deve escludere che tali sintomi siano dovuti ad altri disordini mentali.\nOppioidi.\nL'astinenza da oppioidi viene definita dalla presenza, entro minuti o giorni dalla cessazione d'uso della sostanza dopo un lungo periodo di assunzione o successivamente all'utilizzo di antagonista oppiaceo dopo un qualsiasi periodo di assunzione, di almeno tre dei seguenti:\nTali sintomi devono presentarsi in modo da causare uno stress clinicamente significativo o influire negativamente sulla vita sociale e lavorativa. Inoltre si deve escludere che tali sintomi siano dovuti ad altri disordini mentali.\nAltre.\nLa \"sindrome di astinenza neonatale\" \u00e8 un'entit\u00e0 nosologica a parte, riferibile ai casi di neonati da madri tossicodipendenti."}
{"id": "1117997", "revid": "287204", "url": "https://it.wikipedia.org/wiki?curid=1117997", "title": "Orizzonte (romanzo)", "text": "Orizzonte (\"Blue Horizon\") \u00e8 un romanzo d'avventura di Wilbur Smith. Pur essendo stato pubblicato 14 anni prima, \u00e8 cronologicamente posto in successione al romanzo \"Il giorno della tigre\".\nTrama.\nContinua la saga dei Courteney. Siamo circa nel 1720 e le vicende narrate interessano tutti i membri della famiglia come Tom e sua moglie Sarah, e Dorian e sua moglie Yasmine (gi\u00e0 conosciuti nei romanzi precedenti, \"Monsone\" del 1999 e \"Il giorno della tigre\" del 2017) ma anche i loro rispettivi figli, Jim e Mansur. \nLa famiglia Courtney vive oramai stabilmente nella Colonia del Capo di Buona Speranza, commerciando sia con il mondo cristiano grazie a Tom, sia con il mondo musulmano, grazie a Dorian (rapito da piccolo dal sultano di Oman, ne era stato adottato e si era convertito). Jim, figlio di Tom e Sarah, si innamora di Louise, una forzata arrivata a bordo di una nave olandese, e destinata alle colonie di Batavia. A seguito del naufragio della nave, Louise evade, aiutata da Jim: entrambi dovranno scappare verso l'interno, per sfuggire alla caccia dell'ufficiale olandese Kooth. Anche l'attivit\u00e0 commerciale dovr\u00e0 essere abbandonata: Tom e Dorian aiutano gli evasi e sono costretti ad abbandonare la cittadina. Durante la fuga, Yasmine, moglie di Dorian, viene uccisa da un sicario di Zayn-al-dyn (l'attuale tirannico sultano di Oman). \nJim e Louise continuano la fuga attraversano l'Africa e - arricchitisi con la caccia all'avorio e a seguito di alcune vittoriose battaglie contro gli indigeni, alcuni dei quali diverranno loro alleati - si ricongiungono con la famiglia a Fort Auspice, presso la Baia della Nativit\u00e0. Dorian e il figlio Mansur partono per aiutare gli insorti contro il tiranno, ma devono fuggire e rientrare al forte. Inseguiti da Zayn-al-dyn, dall'assassino di Yasmine, da Kooth, oltre che dal console britannico Guy Courteney (fratello gemello di Tom, Guy odia mortalmente tutta la restante parte della famiglia) riescono infine a sconfiggere i loro nemici.\nMentre Mansur trova l'amore in Vanity, figlia di Guy (quindi sua cugina), la famiglia Courteney decide di stabilirsi definitivamente a Fort Auspice; Jim e Louise decidono per\u00f2 di ripartire per nuove avventure nell'Africa pi\u00f9 interna. Tutto questo in un intreccio appassionante e sullo sfondo di scenari sempre diversi (il bush africano, l'oceano pacifico, l'oriente)."}
{"id": "1117998", "revid": "1632387", "url": "https://it.wikipedia.org/wiki?curid=1117998", "title": "Illusions (Sadus)", "text": "Illusions \u00e8 il primo album in studio del gruppo musicale thrash/death metal statunitense Sadus, pubblicato nel 1988. Il disco, nel 1991, verr\u00e0 ristampato dalla Roadracer Records con il titolo Chemical Exposure.\nIl disco.\nA seguito di un notevole successo ottenuto nell'ambito underground del Death metal internazionale e dopo essere diventati un feticcio per tutti i \"tape traders\", i Sadus incidono ed autoproducono \"Illusions\" in sole mille unit\u00e0. Il disco \u00e8 caratterizzato da una aggressivit\u00e0 compositiva senza precedenti e diventa subito oggetto di culto anche a causa della sua indiscutibile introvabilit\u00e0. Tecnicamente \u00e8 un prodotto in linea con le produzioni underground dell'epoca, anche se la vena compositiva, unita alla ritmica guidata da Steve Di Giorgio conferiscono al quartetto americano un sound unico anche se notevolmente influenzato dai Dark Angel di Darkness Descends e da Hell Awaits/Reign in Blood degli Slayer."}
{"id": "1118000", "revid": "253096", "url": "https://it.wikipedia.org/wiki?curid=1118000", "title": "Paracentrotus lividus", "text": "Il riccio di mare (Paracentrotus lividus ()) \u00e8 un riccio della famiglia Parechinidae., altri nomi comunemente usati sono riccio di mare comune o riccio di mare di roccia, spesso erroneamente indicato anche con il nome di riccio femmina nell'erronea convinzione che si tratti dell'esemplare femminile di \"Arbacia lixula\", che \u00e8 in realt\u00e0 una specie differente.\nDistribuzione e habitat.\n\u00c8 molto comune in tutto il Mar Mediterraneo e nell'Atlantico orientale, dalla Scozia alle Canarie.\nVive sui fondali rocciosi e popola le praterie di \"Posidonia oceanica\", da 0 a 30 metri di profondit\u00e0.\nDescrizione.\nLarva.\nIl riccio appena nato si presenta sotto forma di una piccola larva gelatinosa di pochi millimetri, a simmetria bilaterale, chiamata \"pluteo\", dal cui corpo si dipartono da 4 a 6 braccia. Questo stadio dura dalle 4 alle 6 settimane, durante le quali il \"pluteo\" viene trasportato dalle correnti marine.\nAdulto.\nAl pari degli altri echinodermi presenta simmetria pentaraggiata.\nPresenta uno scheletro calcareo, impropriamente detto guscio, che pu\u00f2 raggiungere i 7\u00a0cm di diametro, munito di lunghi aculei mobili e, sulla superficie ventrale, di tante piccole estroflessioni con estremit\u00e0 a ventosa, dette pedicelli ambulacrali, che gli consentono di spostarsi. La colorazione pu\u00f2 essere delle varie sfumature del viola, del marrone e del verdastro.\nL'apparato boccale \u00e8 costituito da 5 elementi scheletrici mobili, ciascuno provvisto di un dente.\nPer respirare utilizza delle piccole branchie che pompano in continuazione acqua.\nBiologia.\nSi nutre di alghe ma anche di piccoli animali e spugne, ed \u00e8 tra i pochi organismi in grado di cibarsi direttamente delle foglie di \"Posidonia oceanica\" principalmente nelle ore notturne. Anche se vive nelle zone meno profonde e quindi pi\u00f9 luminose ha bisogno di ombra e quindi si ricopre con pezzetti di Posidonia, sassolini e conchiglie, che vengono trattenuti con i peduncoli a ventosa.\nL'osservazione di \"P. lividus\" consent\u00ec nel 1875 a Oskar Hertwig di descrivere per la prima volta la fusione dello spermatozoo con la cellula uovo al momento della fecondazione. Da allora il riccio di mare \u00e8 diventato un organismo modello prezioso per lo studio dell'embriologia.\nCommestibilit\u00e0.\nIl riccio di mare, come viene comunemente chiamato, \u00e8 una specie molto ricercata per la prelibatezza delle sue gonadi, che vengono consumate prevalentemente crude accompagnate da pane e vino, in cucina vengono usate per la preparazione di numerosi piatti, tra cui gli \"spaghetti al riccio di mare\". Le gonadi si possono trovare anche confezionate in vasetti sotto vetro.\nLa tradizione vuole che i paesi dove pi\u00f9 \u00e8 ricercato sono quelli latino/mediterranei quali la Francia, l'Italia e la Spagna, ovviamente in prevalenza lungo le fasce costiere ma \u00e8 consumato pi\u00f9 o meno in tutto il mondo. In Italia le regioni dove vi \u00e8 molta richiesta sono quelle meridionali dove vengono anche organizzate per tradizione popolare sagre e manifestazioni culinarie.\nIn natura il riccio ha tra i suoi competitori principali il sarago e l'orata che nonostante gli aculei, grazie alle possenti dentature che queste specie possiedono, sono in grado di rompere i gusci e divorarne il contenuto ma curiosamente anche tutto il guscio, il sarago particolarmente, non si sa perch\u00e9, predilige inghiottire anche la \"lanterna\".\nRegolamentazioni.\nIn Italia la pesca del \"P. lividus\" \u00e8 regolamentata dal decreto ministeriale del 12 gennaio 1995. Nelle regioni interessate vigono regolamentazioni specifiche sia relative alla dimensione che ai periodi e quantit\u00e0 di prelievo. In Sardegna per esempio tale pesca \u00e8 consentita generalmente da 1\u00ba novembre al 30 marzo, sono consentite ca 50 unit\u00e0 a persona se pescate da privati e ca 3000 se pescate da pescatori subacquei professionisti muniti di apposita licenza rilasciata dalla Regione di pertinenza."}
{"id": "1118002", "revid": "29244", "url": "https://it.wikipedia.org/wiki?curid=1118002", "title": "Toxopneustes lividus", "text": ""}
{"id": "1118003", "revid": "729019", "url": "https://it.wikipedia.org/wiki?curid=1118003", "title": "Qasr al-Kharana", "text": "Qasr al-Kharana () - pi\u00f9 corretto di \"Qasr al-Harana\" - \u00e8 una costruzione palaziale fortificata, sita nel deserto della Giordania, a circa 60\u00a0km a SE di Amman. Fa parte dei tre Castelli del Deserto.\nIl castello.\nIl Qar al-Khar\u0101na fa parte di un gruppo di costruzioni, identificate con la generica (e spesso errata) espressione di \"castelli del deserto\", tra cui: il Qusayr \u02bfAmra, il Qasr al-Azraq, il Qasr al-Hayr al-Gharbi, il Qasr al-Hayr al-Sharqi, il Qasr al-Hallabat o la Mshatta, costruiti forse per il controllo del territorio e dei punti d'acqua ma che funzionarono anche come residenza estiva di vari califfi omayyadi.\nIl Qasr al-Khar\u0101na ha pianta quadrata, \u00e8 rivolto verso sud e ha una corte interna. La costruzione del Qasr al-Khar\u0101na non sembra fosse finalizzata a prioritari compiti militari, ma sembra che funzionasse pi\u00f9 che altro come residenza di caccia per i califfi omayyadi.\nIl ritrovamento di varie iscrizioni nella costruzione indica due fasi distinte dei lavori di edificazione: la prima negli anni 661-684, e la seconda negli anni a cavallo dell'VIII secolo.\nIl manufatto conserva in modo apprezzabilmente integro lo stato originario dell'opera che, secondo lo studioso K.A.C. Creswell, mostra un impianto sasanide, costruito nel periodo 614-628 in cui l'area fu occupata dai Persiani nel quadro del pluridecennale conflitto con l'Impero bizantino."}
{"id": "1118004", "revid": "29244", "url": "https://it.wikipedia.org/wiki?curid=1118004", "title": "Strongylocentrotus lividus", "text": ""}
{"id": "1118007", "revid": "29244", "url": "https://it.wikipedia.org/wiki?curid=1118007", "title": "Riccio femmina", "text": ""}
{"id": "1118009", "revid": "287204", "url": "https://it.wikipedia.org/wiki?curid=1118009", "title": "G\u00fcnther Hell", "text": "Carriera.\nClub.\nHell gioc\u00f2 sostanzialmente per tutta la sua carriera, iniziata nella stagione 1997-98 con l'Hockey Club Bolzano. Fanno eccezione una breve parentesi (7 incontri nella stagione 2004-05) con l'HC Settequerce, \"farm team\" del Bolzano, e le esperienze nell'hockey in-line (maturate solitamente tra una stagione e l'altra del calendario dell'hockey su ghiaccio). Coi biancorossi vinse tutto a livello nazionale: 3 Scudetti, 2 Coppe Italia e 2 Supercoppe italiane.\nDest\u00f2 dunque un certo scalpore il divorzio coi biancorossi al termine della stagione 2006-07: dopo la partenza di Sergejs Naumovs, con cui Hell aveva diviso l'onere di difendere la porta bolzanina, sembr\u00f2 destinato a diventare titolare unico. L'allenatore Doug McKey prefer\u00ec invece puntare sull'olandese di origine canadese Phil Groeneveld. Hell si ritrov\u00f2 senza squadra. Ad ottobre fu preso in prova dai Vienna Capitals. Dopo due soli incontri fu tagliato, e ritorn\u00f2 in Italia, all'Alleghe HC. Pochi giorni dopo il suo arrivo, Hell fu protagonista di una grande prova da \"ex\", e l'Alleghe elimin\u00f2 il Bolzano nei quarti di finale di coppa Italia.\nDopo una sola stagione lasci\u00f2 la squadra veneta, per approdare in prova all'EHC M\u00fcnchen, nella seconda serie tedesca. I bavaresi non lo misero sotto contratto, ed Hell si ritrov\u00f2 - come nella stagione precedente - senza squadra. Si aggreg\u00f2 per qualche tempo all'HC Val Pusteria, ma senza venir tesserato, e solo a dicembre raggiunse un accordo con l'HC Appiano con cui gioc\u00f2 le ultime partite della stagione regolare ed i play-off di serie A2.\nNell'estate 2009 venne ingaggiato dal Vipiteno Broncos, squadra altoatesina del campionato di Serie A2.\nTorn\u00f2 all'HC Bolzano per la stagione 2010-2011, come secondo di Matt Zaba, e nella stessa stagione all'attivit\u00e0 in campo affianc\u00f2 quella in panchina, come allenatore dei portieri dell'altra compagine bolzanina maschile, l'EV Bozen 84, e della squadra femminile che fa parte della stessa societ\u00e0, l'EV Bozen Eagles. Nella stagione successiva la coppia di portieri fu confermata, mentre per il 2012-2013 Zaba si trasfer\u00ec ai Vienna Capitals e tra i pali biancorossi si alternarono Hell, Tomas Duba, Tyson Sexsmith e Thomas Commisso.\nHell fu riconfermato anche nel 2013 con il passaggio della squadra alla EBEL austriaca. Con la maglia degli altoatesini vinse la EBEL 2013-2014.\nPoco prima della chiusura della finestra di mercato di met\u00e0 stagione 2014-2015, Hell fu tagliato per fare posto a Daniel Morandell.\nDal 2015 \u00e8 allenatore dei portieri dell'HC Merano Junior.\nNazionale.\nHa esordito in Nazionale il 7 settembre 1999, nell'amichevole persa per 4-1 a Losanna contro la . Da allora ha costantemente fatto parte della spedizione azzurra in tutte le occasioni ufficiali fino al 2008, sia ai mondiali che ai XX Giochi olimpici invernali. Al mondiale 2007 \u00e8 stato nominato miglior giocatore del \"Blue Team\" da parte degli allenatori."}
{"id": "1118010", "revid": "767487", "url": "https://it.wikipedia.org/wiki?curid=1118010", "title": "Eddie Lang", "text": "\u00c8 considerato da molti il migliore tra i suoi contemporanei e uno dei migliori specialisti di chitarra ritmica di tutti i tempi. Il suo soprannome deriva da un giocatore di baseball del quale era tifoso il padre.\nBiografia.\nFiglio di Domenico, un liutaio molisano originario di Monteroduni, in provincia di Isernia, trasferitosi a Filadelfia, in Pennsylvania, cominci\u00f2 studiando il violino. Fu vicino di casa, compagno di scuola e amico di Giuseppe \"Joe\" Venuti, con cui avrebbe poi lavorato per gran parte della sua carriera. Nel 1918 era gi\u00e0 attivo come professionista, suonando il violino, il banjo e la chitarra. Dopo aver lavorato per diverse orchestre del Nord-Est degli Stati Uniti, pass\u00f2 un anno a Londra 1924-1925 stabilendosi infine a New York.\nIn quegli anni fece parte delle orchestre di Venuti, Adrian Rollini, Roger Wolfe Kahn e Jean Goldkette e fece molto lavoro di studio come sideman sia in radio, sia per la nascente industria del disco, incidendo in una gran variet\u00e0 di stili e generi musicali. Nel 1929, assieme a Venuti, si un\u00ec all'orchestra di Paul Whiteman, con la quale comparve nel film \"The King of Jazz\".\nLang segu\u00ec Bing Crosby, come accompagnatore, quando quest'ultimo lasci\u00f2 Whiteman, e in questa veste partecip\u00f2 al film \"Big Broadcast\" (1932).\nEddie Lang, probabilmente affetto da emofilia (una malattia ereditaria con disturbi anche gravi della coagulazione del sangue), mor\u00ec a causa di una improvvisa emorragia a seguito di un'operazione di tonsillectomia cui si era sottoposto per curare le sue continue laringiti: pare fosse stato Bing Crosby a suggerirgli l'idea. Lo storico del jazz Vince Giordano sostiene che la morte fu dovuta al fatto che Lang e il dottore che lo oper\u00f2 si fossero subito dopo ubriacati assieme. Secondo un altro autore, James Salis, pare che il musicista sia stato colpito da embolia nel corso dell'anestesia preoperatoria e sia deceduto senza aver mai pi\u00f9 ripreso conoscenza.\nCarriera Musicale.\nIl contributo di Lang allo stile della chitarra jazz (e di altri stili) fu innovativo e pionieristico.\nCon l'orchestra di Venuti Lang registr\u00f2 una ventina di sedute d'incisione (alcune delle quali ripubblicate di recente dalla Mosaic Records: titoli notevoli sono \"Goin' Places\", \"The Wild Dog\" e \"Cheese and Crackers\") che definirono il jazz per piccola formazione di quegli anni. Leonard Feather dice: \"Lang seppe acquisire uno stile unico, una finezza tonale e una delicatezza quasi da musica da camera fino allora sconosciuti nel jazz\".\nIn campo jazzistico, Lang, che era il chitarrista pi\u00f9 ricercato dell'epoca, registr\u00f2 - oltre che con le orchestre gi\u00e0 citate - anche con Bix Beiderbecke, The Mound City Blue Blowers, Louis Armstrong, King Oliver, Benny Goodman, Bessie Smith, Jack Teagarden, Karl Cress e molti altri: \u00e8 lui il chitarrista in \"Singin' the Blues\" di Beiderbecke.\nLang utilizz\u00f2 anche lo pseudonimo Blind Willie Dunn (col gruppo \"Blind Willie Dunn and his Gin Bottle Four\") e sotto questo nome registr\u00f2 nel 1929 per la Okeh di New York un certo numero di brani con Lonnie Johnson, eccezionale chitarrista di colore. La scelta del nome che richiamava quello di altri suonatori neri di blues (Blind Blake, Blind Lemon Jefferson, Blind Willie Johnson, Blind Willie McTell) fu dovuta probabilmente al fatto che ben pochi afroamericani (cui i dischi blues erano destinati, nel mercato detto \"race records\") avrebbero pensato che un bianco sapesse suonare il blues. Sull'esperienza, Lonnie Johnson ebbe a dire \"Lang era il miglior chitarrista che avessi mai incontrato e le registrazioni che feci con lui rimangono la mia esperienza migliore... era la persona pi\u00f9 gradevole con cui abbia mai lavorato\"\nAltre Informazioni.\nDal 1991 ogni estate a Monteroduni, paese di origine dei genitori, viene organizzato un Festival Jazz, intitolato al chitarrista, che richiama artisti di fama mondiale: Eddie Lang Jazz Festival."}
{"id": "1118011", "revid": "712828", "url": "https://it.wikipedia.org/wiki?curid=1118011", "title": "Si sente il mare", "text": " \u00e8 un film di animazione giapponese prodotto dallo Studio Ghibli per la televisione giapponese e diretto da Tomomi Mochizuki, la cui trama \u00e8 basata sull'omonimo romanzo della scrittrice Saeko Himuro. In Italia \u00e8 stato distribuito direttamente in home video il 23 marzo 2016 da Lucky Red.\nTrama.\nLa storia si svolge a K\u014dchi, nell'isola di Shikoku, e riguarda le storie sentimentali intrecciate di tre giovani (due ragazzi e una ragazza) che danno vita ad una specie di \"triangolo di sentimenti\". I due sono grandi amici, mentre la ragazza si \u00e8 appena trasferita da Tokyo. Quest'ultima inizialmente non viene apprezzata, soprattutto dalle sue compagne di classe, e non viene integrata tra loro. Tuttavia, dopo poco tempo e l'aiuto dei due ragazzi che provano qualcosa per lei, le cose cambiano.\nProduzione.\nIl film, anche se prodotto da Isao Takahata, \u00e8 il primo anime dello Studio Ghibli non diretto dai due fondatori Miyazaki o Takahata. Il film aveva alla regia l'allora trentaquattrenne Tomomi Mochizuki, ed era il tentativo di produrre anime con la collaborazione esclusiva dai giovani membri del personale dello studio, per lo pi\u00f9 tra i 20 e i 30 anni, per ottenere prodotti di qualit\u00e0 in modo rapido ed economico, anche se alla fine i tempi ed i costi andarono oltre le previsioni, tanto da indurre la dirigenza a non ripetere pi\u00f9 un simile esperimento.\nLa produzione di \"Si sente il mare\" \u00e8 stata supervisionata dallo Studio Ghibli, ma gran parte della animazione \u00e8 stata realizzata con l'assistenza di J.C.Staff, Madhouse e Oh! Production, che avevano gi\u00e0 collaborato con Ghibli in altri progetti.\nIl film, andato in onda su TV Asahi il 5 maggio 1993, fu anche proiettato nei cinema il 25 dicembre dello stesso anno per sfruttare la ricorrenza del Natale, che in Giappone per la maggioranza non cristiana \u00e8 assimilato a una sorta di festa di San Valentino."}
{"id": "1118016", "revid": "13648", "url": "https://it.wikipedia.org/wiki?curid=1118016", "title": "Qasr Amra", "text": ""}
{"id": "1118024", "revid": "124719280", "url": "https://it.wikipedia.org/wiki?curid=1118024", "title": "Anestesista-rianimatore", "text": "L'anestesista-rianimatore \u00e8 un medico specializzato in anestesia e rianimazione che opera sia in ambito ospedaliero sia extra-ospedaliero. Tale figura pu\u00f2 assumere varie funzioni, accomunate dalla salvaguardia generale della vita del paziente, quando questi si trova soprattutto in imminente pericolo di vita.\nAttivit\u00e0.\nIl medico anestesista-rianimatore si occupa soprattutto:\nAmbienti operativi.\nIl medico anestesista-rianimatore, per la preparazione scientifica e pratica in gestione ed assistenza ai pazienti in condizioni critiche, \u00e8 quindi operativo presso diversi servizi sanitari:\nPresso ospedali di grandi dimensioni, molto spesso, le \"\u00e9quipes\" di anestesia-rianimazione sono divise e talvolta, laddove siano operativi servizi di chirurgie specialistiche ad alto volume, esistono gruppi dedicati esclusivamente a tali servizi."}
{"id": "1118028", "revid": "110157", "url": "https://it.wikipedia.org/wiki?curid=1118028", "title": "Crystal Planet", "text": "Crystal Planet \u00e8 il settimo album di Joe Satriani, pubblicato nel 1998.\nNel brano \"Ceremony\", Satriani utilizza per la prima volta la chitarra \"Ibanez Universe\" 7 corde. Dopo questa esperienza, il \"custom shop\" di Ibanez realizzer\u00e0 la versione \"JS\" a 7 corde.\nTracce.\nTutti i brani sono di Joe Satriani, eccetto i brani 11, 12, 13, dove figura assieme al figlio Z.Z. Satriani."}
{"id": "1118030", "revid": "141388", "url": "https://it.wikipedia.org/wiki?curid=1118030", "title": "Castello di Ashtown", "text": ""}
{"id": "1118035", "revid": "228587", "url": "https://it.wikipedia.org/wiki?curid=1118035", "title": "Alone in the Dark (videogioco 1992)", "text": "Alone in the Dark \u00e8 un videogioco ideato da Fr\u00e9d\u00e9rick Raynal e pubblicato da Infogrames nel 1992, primo capitolo della serie \"Alone in the Dark\". Si tratta di uno dei primi esempi di survival horror, genere reso in seguito celebre da \"Resident Evil\".\nPubblicato prima per MS-DOS, \u00e8 stato convertito per Mac OS da MacPlay, per PC-98 e FM Towns da Arrow Micro-Techs Corp, per 3DO da Krisalis e per iOS da Kung-Fu Factory.\nLa trama e le atmosfere del gioco sono ispirate alle opere di H. P. Lovecraft, che viene tra l'altro citato nei ringraziamenti. In particolare, nella fornita biblioteca di Jeremy Hartwood si possono trovare il \"Necronomicon\" e il \"De Vermis Mysteriis\", celeberrimi pseudobiblia dell'autore di Providence, e diverse creature sono modellate sulle descrizioni dei \"Grandi Antichi\".\nTrama.\nLouisiana, 25 agosto 1924. Jeremy Hartwood, noto artista, viene trovato morto suicida nella propria villa, Derceto, secondo alcune voci popolata da spiriti maligni. Le indagini della polizia si concludono rapidamente ed il caso viene presto dimenticato. La nipote di Jeremy, Emily Hartwood, ed il detective Edward Carnby, tuttavia, si ritrovano ad avere forti motivazioni per recarsi a Derceto per indagare sul fatto:\nEdward Canby.\nInvestigatore privato viene contattato da Gloria Allen, antiquaria. La donna lo assume per recuperare un pianoforte di grande valore dalla soffitta della villa prima che l'ereditiera di Derceto fosse costretta a vendere tutto. Bench\u00e9 la storia della villa trasudi elementi inquietanti il detective non si lascia impressionare ed accetta il pagamento anticipato di 150 dollari della Allen per setacciare Derceto. Una volta arrivato sul posto, Carnby si dirige nel solaio dove viene attaccato da zombie ed altre creature mostruose. Ritrovatosi imprigionato nella villa il detective \u00e8 costretto a svelarne gli antichi segreti per potersi salvare: scopre cos\u00ec che Derceto fu costruita dal pirata capitano dell'Astarte, Ezechiel Pregzt, dedito a rituali di magia nera in un dedalo di sotterranei sotto la villa. Ucciso dai soldati dell'Unione durante la guerra civile, Pregzt venne raccolto dai suoi seguaci che trasfusero il suo spirito in un vecchio albero dentro una delle caverne pi\u00f9 remote, in attesa di un essere umano in cui reincarnarsi. Jeremy Hartwood si suicid\u00f2 per evitare che il suo corpo venisse usato da Pregzt e l'obiettivo del pirata diviene lo sfortunato detective. Tuttavia Carnby, raggiunta la caverna che ospita l'albero, lo priva dei suoi poteri tramite un amuleto atavico per poi dargli fuoco. Il complesso di grotte si sgretola su s\u00e9 stesso mentre il detective, liberata Derceto dalle creature infernali, riesce a fuggire.\nEmily Hartwood.\nLa nipote di Jeremy Hartwood, convinta che dietro al suicidio dello zio ci sia l'oscura influenza di Derceto. Bench\u00e9 il notaio di famiglia Mac Carfey le suggerisca di vendere immediatamente la villa, la ragazza decide di recarvisi convinta che Jeremy abbia nascosto una lettera che spiega il suo estremo gesto in un vano segreto del pianoforte tenuto in soffitta. Giunge cos\u00ec a Derceto e si reca nel solaio dove viene attaccata da zombie ed altre creature mostruose. Ritrovatasi imprigionata nella villa, Emily \u00e8 costretta a svelarne gli antichi segreti per potersi salvare: scopre cos\u00ec che Derceto fu costruita dal pirata capitano dell'Astarte, Ezechiel Pregzt, dedito a rituali di magia nera in un dedalo di sotterranei sotto la villa. Ucciso dai soldati dell'Unione durante la guerra civile, Pregzt venne raccolto dai suoi seguaci che trasfusero il suo spirito in un vecchio albero dentro una delle caverne pi\u00f9 remote, in attesa di un essere umano in cui reincarnarsi. Jeremy Hartwood si suicid\u00f2 per evitare che il suo corpo venisse usato da Pregzt e l'obiettivo del pirata diviene sua nipote. Tuttavia Emily, raggiunta la caverna che ospita l'albero, lo priva dei suoi poteri tramite un amuleto atavico per poi dargli fuoco. Il complesso di grotte si sgretola su s\u00e9 stesso mentre la ragazza, liberata Derceto dalle creature infernali, riesce a fuggire.\nNel finale di entrambi i personaggi, essi risaliranno sull'auto giunta a prenderli. Il pilota si riveler\u00e0 essere uno scheletro, rider\u00e0 in faccia al protagonista per poi partire.\nModalit\u00e0 di gioco.\nIl giocatore pu\u00f2 scegliere di interpretare due personaggi, differentemente collegati alla storia: Edward Carnby, un investigatore privato ingaggiato dalla proprietaria di un negozio d'antiquariato per recuperare un antico e prezioso pianoforte, e Emily Hartwood, nipote di Jeremy che non crede al suo suicidio. Poich\u00e9 non vi sono n\u00e9 filmati n\u00e9 dialoghi che spieghino l'evolversi della trama, la scelta del personaggio non influisce sullo svolgersi del gioco. Il giocatore muove il personaggio (correndo o camminando) attraverso delle schermate pre-renderizzate, l'inquadratura cambia ogni volta che si esce dalla visuale di quella precedente.\nScopo del gioco \u00e8 quello di trovare una via di uscita dalla villa di Derceto, scoprendo il mistero che essa nasconde. Il personaggio \u00e8 mosso attraverso le frecce cursore della tastiera; attraverso un menu \u00e8 possibile selezionare, di volta in volta e a seconda delle necessit\u00e0, quattro diverse modalit\u00e0, attivabili premendo la barra spaziatrice: aprire/cercare, chiudere, spingere e combattere. Le prime tre permettono di interagire con le stanze della villa, mentre la quarta per attaccare i vari nemici. I nemici di questo titolo sono creature mostruose richiamate dalla magia di Pregzt; ne esistono di diversi tipi e non tutti sono schiavi della volont\u00e0 del pirata.\nDurante il gioco si verr\u00e0 in possesso di parecchi oggetti muovendo il personaggio vicino ad essi o utilizzando la funzione \"cercare\". Alcuni serviranno per la risoluzione degli enigmi, che se risolti sbloccheranno nuove aree della villa; altri per aiutarci a combattere le varie creature che popolano Derceto. \u00c8 infatti possibile trovare delle armi da fuoco (un revolver e un fucile) e relative munizioni, oltre che diverse armi bianche.\nQualunque arma od oggetto recuperati lungo il gioco potranno essere lanciati contro i nemici (con l'apposito comando) arrecando danni in relazione al materiale di cui sono fatti.\nAttraverso la schermata di inventario \u00e8 possibile vedere la salute del personaggio, espressa con dei numeri, e selezionare le azioni che gli permettono di interagire con l'ambiente: \"Combattere\", \"Aprire/Cercare\", \"Spingere\", \"Chiudere\" e \"Saltare\" (quest'ultima sar\u00e0 disponibile solo nelle sezioni pi\u00f9 avanzate di gioco). Una volta selezionata l'abilit\u00e0 la si potr\u00e0 utilizzare tramite la pressione del tasto di iterazione nella visuale di gioco. Anche gli oggetti potranno essere selezionati dall'inventario e ad ognuno corrisponderanno diverse azioni con i quali si potr\u00e0 interagire: le armi, ad esempio, potranno essere equipaggiate e ricaricate, i libri letti, i contenitori esaminati e aperti, i cibi mangiati e/o bevuti etc. La capacit\u00e0 dell'inventario \u00e8 limitata, tuttavia gli oggetti e le armi potranno essere posati a terra in qualunque momento e recuperati successivamente.\nLa maggior parte degli scontri con i nemici potr\u00e0 essere evitata utilizzando l'astuzia e molti di loro si potranno sconfiggere solo tramite particolari stratagemmi, a questo proposito \u00e8 molto utile leggere i documenti sparsi per il gioco, i quali contengono preziosi indizi su come procedere. Per affrontare un nemico \u00e8 necessario selezionare l'abilit\u00e0 \"Combattere\" dal men\u00f9 o equipaggiare un'arma (da fuoco o corpo a corpo), con la pressione del tasto azione il personaggio assumer\u00e0 una posa da combattimento e non sar\u00e0 possibile muoverlo di nuovo sino al rilascio del tasto. I pulsanti di movimento, in questa modalit\u00e0, corrisponderanno a diversi tipi di attacco: per esempio nel corpo a corpo con i tasti destra e sinistra si eseguiranno dei pugni, con i tasti su e gi\u00f9 dei calci. L'equipaggiare armi corpo a corpo incrementa la forza di attacco del protagonista mentre le armi da fuoco richiederanno una posizione di mira che potr\u00e0 essere corretta con i tasti destra e sinistra facendo fuoco con il tasto su. Quasi tutti gli oggetti di gioco potranno essere lanciati contro i nemici per arrecargli danno, rendendo estremamente labile il confine tra \"oggetti\" e \"armi\".\nIl protagonista muore quando la sua salute scende a zero, tuttavia la sua vita potr\u00e0 essere incrementata illimitatamente tramite l'uso di alcuni oggetti medicinali sparsi lungo il gioco. Possono causare il game over anche il cadere in alcune trappole, leggere libri maledetti o cercare di uscire dalla villa prima di aver risolto tutti gli enigmi. E' possibile salvare in qualunque momento del gioco.\nPersonaggi.\nPrincipali.\nEdward Carnby: Investigatore privato residente a New Orleans. Viene contattato da Gloria Allen per recuperare un pianoforte nel solaio di Derceto. Temerario e determinato, si recher\u00e0 nella villa senza alcun timore verso le lugubri storie che l'affollano e si trover\u00e0 costretto ad utilizzare tutte le sue capacit\u00e0 per riuscire a sopravvivere.\nEmily Hartwood: Nipote di Jeremy Hartwood, proprietario di Derceto. Molto affezionata allo zio, rimane incredula alla notizia del suo suicidio e, sospettando che sotto vi sia qualcosa, decide di recarsi alla villa alla ricerca di indizi. Non sembra minimamente intimorita dall'atmosfera tetra che circonda Derceto (probabilmente per avervi passato molto tempo durante l'infanzia) e si dimostra molto abile al sopravvivere ai demoni che la popolano.\nEzechiel Pregzt: il principale antagonista. Un pirata ed esoterista che fece costruire Derceto per dedicarsi a rituali di magia nera (tramite i quali ha ottenuto l'immortalit\u00e0) nel complesso di grotte sotto la villa. Spietato e maligno, Pregzt venne ucciso dai dei soldati durante la guerra civile ma il suo spirito venne trasfuso in un albero dai suoi seguaci. Brama ottenere un corpo nel quale insidiarsi per poter tornare a vivere.\nJeremy Hartwood: famoso pittore della Louisiana. Suo padre acquist\u00f2 e fece restaurare Derceto, alla sua morte la villa pass\u00f2 a lui. Attraverso degli incubi entra in contatto con Ezechiel Pregzt e, capiti i suoi intenti, si suicida impiccandosi nel solaio, lasciando una lettera nel vano del suo pianoforte. Non compare mai nel gioco, tuttavia possono essere letti diversi suoi documenti.\nMinori.\nGloria Allen: Antiquaria che assume Carnby per recuperare un prezioso pianoforte da Derceto, prima che tutte le propriet\u00e0 della villa finiscano all'asta. Non compare nel gioco, tuttavia pare molto determinata ad ottenere il pianoforte, arrivando a pagare il detective 150 dollari.\nMac Carfey: Notaio della famiglia Hartwood. Non compare nel gioco ma cerca di convincere Emily a vendere la villa a seguito del suicidio di suo zio.\nSviluppo.\nLa prima idea di sviluppare un videogame di genere horror venne al fondatore di Infogrames Bruno Bonell. Tuttavia il gioco vero e proprio \u00e8 nato da un progetto indipendente ideato da Fr\u00e9d\u00e9rick Raynal, programmatore 3D distintosi presso Infogrames per lo sviluppo di Alpha Waves (anche conosciuto con il nome \"Continuum\"), considerato il primo platform 3D. Figlio del titolare di un video club, Raynal prese ispirazione dai film dell'orrore degli anni '70 (George Romero, Dario Argento etc.) dal quale gli venne l'idea di sviluppare un gioco con degli zombie dove i protagonisti devono cercare di \"uscirne vivi\".\nUna delle prime idee della gestione tecnica del gioco prevedeva di utilizzare fotografie di ambienti reali da utilizzare come sfondi nei quali si sarebbe mosso il protagonista. Nel 1990, Raynal aveva iniziato la programmazione di uno strumento per la creazione e l'animazione di personaggi in 3D; successivamente, con l'aiuto di Frank De Girolami, modific\u00f2 il programma attraverso il quale si poteva posizionare una telecamera all'interno di una scena, generare quella scena in \"wireframe\" ed acquisirne un'immagine \"bitmap\". Si abbandon\u00f2 dunque l'idea degli sfondi fotografati in favore di una \"colorazione a mano\" del \"wireframe\" per simulare un ambiente tridimensionale. Infogrames voleva sfruttare la licenza concessagli da Chaosium sui contenuti del gioco di ruolo The Call of Cthulhu (e quindi sulla mitologia ideata da H.P. Lovecraft), tuttavia Raynal prefer\u00ec utilizzare questi elementi solo come background narrativo, un pretesto per inserire nella trama elementi occulti ed esoterici. Il titolo iniziale del gioco era semplicemente \"In the Dark\".\nInizialmente il gioco doveva vedere il protagonista avanzare in una villa completamente avvolta nell'oscurit\u00e0, potendo contare solo su dei fiammiferi che si sarebbero esauriti col tempo. La trama venne scritta da Hubert Chardot (scrittore indipendente che aveva lavorato per \"20th Centry Fox\") e venne scelto il titolo definitivo Alone in the Dark. La stesura finale, tuttavia, non venne ritenuta soddisfacente da Chaosium poich\u00e9 troppo distante dagli standard dei loro giochi di ruolo, Infogrames sfrutter\u00e0 comunque i diritti concessi con la pubblicazione di Shadow of the Comet ed il suo seguito Prisoner of Ice. Assieme ad Alone in the Dark questi due giochi avrebbero dovuto far parte di una trilogia contraddistinta dal titolo Call of Cthulhu (\"Alone in the Dark\" stesso avrebbe dovuto re-intitolarsi \"Call of Cthulhu: Doom of Derceto)\", tuttavia in seguito si decise di mantenere \"Alone in the Dark\" appartenente ad una serie a s\u00e9 stante con alcuni riferimenti agli altri due giochi; \"The Call of Cthulhu\" sarebbe stato un riferimento alle opere dello scrittore horror Howard Phillips Lovecraft.\nAccoglienza.\nL'atmosfera, accompagnata da musiche ed effetti sonori appropriati, \u00e8 uno dei punti forti del gioco, che pu\u00f2 regalare momenti di vera ansia. Per questo motivo, \"Alone in the Dark\" viene spesso incluso nelle classifiche di giochi pi\u00f9 spaventosi, insieme a titoli come \"Silent Hill\", \"System Shock 2\" e \"Aliens versus Predator\".\nDifferenza tra le versioni.\nLa prima edizione per MS-Dos venne pubblicata su floppy disk, nel 1993 usc\u00ec una versione su CD-Rom che comprendeva un doppiaggio, dei dialoghi ed una versione digitalizzata della colonna sonora; altre conversioni sono disponibili per Macintosh, per 3DO e per FM-Towns. In Italia la prima versione di Alone in the Dark venne pubblicata presumibilmente da CTO nel 1992 e distribuito su quattro floppy disk da 3,5 pollici, l'intero gioco \u00e8 stato sottotitolato in italiano. Assieme al gioco era presente anche una busta contenente una copia del quotidiano fittizio The Mystery Examiner, interamente tradotto ed un libro dei codici per la protezione anti-pirateria da inserire all'inizio del gioco. La seconda edizione italiana su floppy disk disponeva di un packaging completamente rinnovato rispetto a quello della prima edizione, inoltre era compreso un floppy disk bonus contenente lo spin-off Jack in the Dark, tuttavia venne rimossa la copia del Mystery Examiner\",\" in quanto esclusivo appannaggio della prima edizione floppy. Una terza versione, stavolta in CD-Rom venne pubblicata sempre nel 1993 da CTO, l'edizione disponeva del doppiaggio in inglese e sottotitoli in varie lingue, tra cui l'italiano. Pur comprendendo anche Jack in the Dark in questa versione sono assenti il \"Mystery Examiner\" e il libro dei codici anti-pirateria.\nColonna sonora.\nLa colonna sonora originale \u00e8 firmata da Philippe Vachey. Sono inoltre presenti tre famosi brani di musica classica:\nAttivit\u00e0 promozionali.\nInfogrames, per pubblicizzare il seguito del gioco, cre\u00f2 un \"teaser\" interattivo con il medesimo motore grafico, intitolato \"Jack in The Dark\". Era possibile scaricarlo attraverso le BBS; in seguito \u00e8 stato incluso nella versione su CD-ROM di \"Alone in the Dark\", uscita nel 1993.\nRemake.\nSubito dopo lo sviluppo di Alone in the Dark: Inferno, Eden Games ha iniziato a progettare un possibile remake di Alone in the Dark, intitolato Alone in the Dark: One da far uscire nel 2012, al ventesimo anniversario del gioco. Il progetto, tuttavia, \u00e8 stato cancellato da Atari a pochi mesi da inizio sviluppo.\nll creatore originale del gioco, Fr\u00e9d\u00e9rick Raynal, alla \"Game Developer Conference\" tenutasi a San Francisco nel 2012 ha affermato di \"amare\" l'idea di un remake in HD.\nNel dicembre 2016 viene realizzato Alone in Pico, un demake sviluppato da un fan per la console virtuale a 8 bit Pico 8."}
{"id": "1118042", "revid": "57342", "url": "https://it.wikipedia.org/wiki?curid=1118042", "title": "Kat Tun", "text": ""}
{"id": "1118045", "revid": "11959", "url": "https://it.wikipedia.org/wiki?curid=1118045", "title": "Qaser al-kharaneh", "text": ""}
{"id": "1118049", "revid": "1573940", "url": "https://it.wikipedia.org/wiki?curid=1118049", "title": "Arbacia lixula", "text": "Il riccio maschio (Arbacia lixula ()) \u00e8 un riccio di mare della famiglia Arbaciidae.\nIl nome comune deriva dall'erronea convinzione che si tratti dell'esemplare maschile di \"Paracentrotus lividus\", che \u00e8 in realt\u00e0 una specie differente.\nDescrizione.\n\"Arbacia lixula\" ha il corpo leggermente compresso lungo l'asse verticale e pu\u00f2 raggiungere i 6\u00a0cm di diametro. Tutta la sua superficie \u00e8 ricoperta da numerosi aculei acuminati di color nero lucido e sul lato ventrale si trova l'apertura orale molto ampia.\nDistribuzione e habitat.\nMolto comune in tutto il Mar Mediterraneo, su fondali rocciosi. Presente anche lungo le coste dell'Atlantico orientale. Questo riccio predilige le acque calde ed in genere non lo si trova dopo i 5 m di profondit\u00e0."}
{"id": "1118050", "revid": "29244", "url": "https://it.wikipedia.org/wiki?curid=1118050", "title": "Riccio maschio", "text": ""}
{"id": "1118063", "revid": "124491831", "url": "https://it.wikipedia.org/wiki?curid=1118063", "title": "Trasporti in Siria", "text": "Questa voce raccoglie le principali tipologie di Trasporti in Siria.\nTrasporti su rotaia.\nRete ferroviaria.\nIn totale: 2.750\u00a0km di ferrovie (dati 2000).\nReti metropolitane.\nNon esistono sistemi di metropolitana in Siria.\nReti tranviarie.\nAttualmente il servizio tranviario \u00e8 assente in questa nazione; fino al 1967 il tram percorreva le vie di Aleppo e Damasco.\nTrasporti su strada.\nRete stradale.\nStrade pubbliche: in totale 36.377\u00a0km (dati 1999)\nReti filoviarie.\nI filobus non sono presenti.\nAutolinee.\nNella capitale della Siria, Damasco, ed in altre zone abitate esistono aziende pubbliche e private che gestiscono trasporti urbani, suburbani ed interurbani esercitati con autobus.\nIdrovie.\nLa Siria dispone di 870\u00a0km di acque fluviali o lacustri (dati 1996).\nTrasporti aerei.\nAeroporti.\nIn totale: 104 (dati 1999)\na) con piste di rullaggio pavimentate: 24\nb) con piste di rullaggio non pavimentate: 80"}
{"id": "1118064", "revid": "107690042", "url": "https://it.wikipedia.org/wiki?curid=1118064", "title": "Jean Duvergier de Hauranne", "text": "Biografia.\nSaint-Cyran (questo il nome con cui \u00e8 maggiormente conosciuto), si impegn\u00f2 con successo nella direzione delle coscienze a Parigi, e si un\u00ec a tutti coloro che aspiravano ad un rinnovamento religioso della nazione; in questo modo si leg\u00f2 con le maggiori personalit\u00e0 della Francia del suo tempo: Arnauld, B\u00e9rulle, Sacy, Bignon, con i quali condivise le proprie opinioni.\nDopo aver compiuto gli studi umanistici nella sua citt\u00e0 natale e quelli di filosofia alla Sorbona, and\u00f2 a studiare teologia nel Collegio dei Gesuiti a Lovanio, ove ottenne il dottorato nel 1604. \u00c8 qui che conobbe Cornelius Jansen (Giansenio), futuro teologo e teorizzatore del Giansenismo.\nNel 1605, i due amici si trovarono a Parigi ed assistettero alle lezioni del gallicano Edmond Richer; qui concepirono l'idea di studiare il cristianesimo primitivo e di restituirgli quel posto d'onore che, a loro dire, era stato usurpato dalla scolastica medievale. Per 12 anni studiarono la patristica e soprattutto Sant'Agostino, dapprima a Parigi, e dopo il 1611 a Campiprat (Cantipr\u00e9), dove il Saint-Cyran abitava, protetto dal Vescovo di Bayonne, che lo nomin\u00f2 canonico della Cattedrale.\nDuvergier de Hauranne pensava che Dio l'avesse scelto, con Giansenio, per riformare la Chiesa, caduta in una profonda degradazione e non pi\u00f9 conforme alla vera chiesa, sposa di Cristo.\nNel 1617 i due amici lasciarono Bayonne, Giansenio per Lovanio, e il Duvergier per Poitiers, ove il Vescovo De la Rocheposay lo ricevette come un amico, e gli dette dapprima la rettoria del priorato di Bonneville e, dopo il 1620, lo nomin\u00f2 abate commendatario di Saint-Cyran-en-Brenne. Il nuovo abate risiedette poco nella sua abbazia, abitando stabilmente a Parigi, citt\u00e0 che gli assicurava migliori garanzie per proseguire i suoi studi e i suoi progetti di riforma.\nMantenne per tutto il periodo 1617-1635, una profonda corrispondenza con Giansenio, di cui ci restano solamente le lettere del professore di Lovanio, acquisite durante il suo arresto.\nA partire dal 1623, il Saint-Cyran mantenne un profondo rapporto con il monastero di Port-Royal des Champs, diretto dall'abbadessa Angelica Arnauld, sorella di Antoine Arnauld, che fece del suo monastero uno dei centri pi\u00f9 influenti del Giansenismo francese.\nAvendo attaccato i Gesuiti con alcuni suoi scritti, il Duvergier fu denunciato a Richelieu, che lo fece arrestare il 15 maggio 1638, e rinchiudere nel castello di Vincennes, con l'accusa di eresia. Vi rest\u00f2 per 5 anni, fino al 1643, quando mor\u00ec Richelieu. Liberato dai suoi amici, il Duvergier mor\u00ec qualche mese dopo, fisicamente provato dalla lunga prigionia."}
{"id": "1118078", "revid": "729019", "url": "https://it.wikipedia.org/wiki?curid=1118078", "title": "Battaglia di Mosca", "text": "La battaglia di Mosca (in tedesco: \"Schlacht um Moskau\", in russo: \"\u0411\u0438\u0442\u0432\u0430 \u0437\u0430 \u041c\u043e\u0441\u043a\u0432\u0443\"), combattuta nel periodo tra l'autunno del 1941 e l'inverno del 1942 tra le forze della Germania e dell'Unione Sovietica sul fronte orientale, durante la seconda guerra mondiale, costitu\u00ec l'unico tentativo della Wehrmacht di conquistare e occupare la capitale sovietica. L'offensiva tedesca venne dapprima bloccata alle porte di Mosca e successivamente le truppe vennero costrette a indietreggiare, riuscendo tuttavia a impedire che la controffensiva dell'Armata Rossa accerchiasse e distruggesse le forze impegnate nell'attacco alla citt\u00e0.\nLa mancata conquista di Mosca precluse la realizzazione del piano strategico dell'Alto comando tedesco, che, nel quadro della stesura dell'operazione Barbarossa, prevedeva la conquista della capitale prima del sopraggiungere dell'inverno e costitu\u00ec, insieme alla sconfitta nella battaglia d'Inghilterra, il secondo significativo punto di svolta nel conflitto a sfavore dei tedeschi.\nAntefatti.\nLa Wehrmacht, durante le prime tre settimane dell'operazione Barbarossa, riusc\u00ec, attraverso la tattica della guerra lampo, a dilagare nell'Unione Sovietica, invadendo e superando velocemente la Polonia occupata e la Bielorussia, portando il gruppo d'armate Centro, comandato dal feldmaresciallo Fedor von Bock, dopo la chiusura della sacca Bia\u0142ystok-Novogr\u00f3dec, e la conquista della capitale Minsk, a occupare il 16 luglio la citt\u00e0 di Smolensk, distante circa 300 chilometri da Mosca e obiettivo primario nella marcia di avvicinamento verso il Cremlino.\nDopo la conquista dell'importante caposaldo tuttavia l'avanzata verso Mosca si arrest\u00f2, e il fronte centrale rimase sostanzialmente fermo fino alla fine di settembre, in forza della decisione del F\u00fchrer di dirottare a sud la 2\u00aa Armata, comandata dal generale Maximilian von Weichs, e il panzergruppe 2, comandato dal generale Heinz Guderian, per realizzare la colossale tenaglia che avrebbe intrappolato tutte le forze sovietiche del fronte meridionale che stavano convergendo in direzione di Kiev. A nulla valsero le obiezioni contrarie del generale Franz Halder e del feldmaresciallo Walther von Brauchitsch, che auspicavano la prosecuzione dell'attacco verso la capitale, considerando che la conquista di Mosca avrebbe privato i sovietici non solo della loro capitale amministrativa ma anche di un fondamentale centro per la produzione di armamenti e nodo per le comunicazioni, e la marcia verso la capitale fu quindi sospesa per permettere l'esecuzione delle operazioni in Ucraina. Solo il 6 settembre Hitler inizi\u00f2 a dare le disposizioni per il raggruppamento delle forze da utilizzare per l'attacco a Mosca, sostenendo che essa avrebbe dovuto essere presa prima del sopraggiungere dell'inverno; alla fine del mese i preparativi per l'assalto finale alla capitale sovietica furono ultimati e la data della ripresa delle operazioni fu fissata per il 30 settembre.\nLe forze in campo.\nIl giorno 30 settembre ebbe inizio l\"operazione Tifone\", l'attacco a Mosca, la cui conquista avrebbe dovuto porre fine alla guerra contro l'Unione Sovietica; il comando dell'operazione fu affidato al comandante del Gruppo d'armate Centro, il feldmaresciallo Fedor von Bock, che al momento dell'attacco disponeva di una forza di circa 1.500.000 uomini e di circa 1.000 carri armati cos\u00ec ripartita: tre armate di fanteria, la 2\u00aa, comandata dal generale Maximilian von Weichs, la 4\u00aa, comandata dal feldmaresciallo G\u00fcnther von Kluge, e la 9\u00aa, comandata dal generale Adolf Strau\u00df; tre gruppi corazzati, il III, comandato dal generale Hermann Hoth, il II, comandato dal generale Heinz Guderian, e il IV, fatto affluire dal fronte nord, comandato dal generale Erich Hoepner, per un totale di 14 divisioni corazzate, 8 divisioni di fanteria motorizzata, 2 brigate motorizzate e 46 divisioni di fanteria; alle forze terrestri si aggiungevano le due squadre aeree della \"luftflotte 2\" (2\u00aa flotta aerea), comandata dal feldmaresciallo Albert Kesselring.\nDi fronte all\"Heeresgruppe Mitte\" che si preparava all'offensiva furono disposti a difesa della capitale sovietica circa 1.250.000 uomini, 1.000 carri armati e 7.600 pezzi d'artiglieria; la forza aerea, nonostante le ingenti perdite patite nei primi giorni dell'offensiva, disponeva, al 30 settembre, di 936 velivoli. Durante il periodo di stasi delle operazioni nel settore centrale lo Stavka aveva disposto la linea difensiva intorno alla citt\u00e0 basata su due livelli esterni: il primo nel settore comprendente R\u017eev e Vyazma, il secondo nel settore di Mo\u017eajsk, pi\u00f9 una serie di linee concentriche che circondavano l'intera area urbana di Mosca, dispositivo quest'ultimo che tuttavia, al momento della ripresa dell'offensiva, non era stato ancora completato.\nPiani operativi.\nIl piano per la conquista della capitale era suddiviso in due fasi: la prima era l'avanzata sulla direttrice Smolensk - Mosca con la 9\u00aa armata e il III gruppo corazzato a nord e la 4\u00aa armata e il IV gruppo corazzato a sud; i due bracci della tenaglia si sarebbero chiusi a est di Vjaz'ma, distante circa 200 chilometri da Mosca; compito affidato al LVI Corpo d'armata motorizzato, comandato dal generale Ferdinand Schaal da nord e al XLVI Corpo d'armata motorizzato, comandato dal generale Heinrich von Vietinghoff da sud. Da sud ovest il panzergruppe 2 doveva avanzare verso Or\u00ebl, in direzione della citt\u00e0 di Tula con lo scopo di attaccare la capitale da sud e, durante la marcia, accerchiare e distruggere le tre armate sovietiche nel settore di Brjansk, compito affidato al XLVII Corpo d'armata motorizzato, comandato dal generale Joachim Lemelsen, e al XLVIII Corpo d'armata motorizzato, comandato dal generale Werner Kempf; la 2\u00aa armata di fanteria avrebbe colmato lo spazio tra il IV e il panzergruppe 2.\nLa seconda fase era costituita dallo sfondamento del fronte occidentale sovietico, comandato dal generale Sem\u00ebn Konstjantynovy\u010d Tymo\u0161enko, che dopo pochi giorni sar\u00e0 inviato sul fronte sud e sostituito dal generale Georgij Konstantinovi\u010d \u017dukov, sulla direttrice Mo\u017eajsk-Mosca e costituito dalle armate 43\u00aa, 3\u00aa, 50\u00aa e 13\u00aa, il superamento delle ultime \"barriere\" di Vjaz'ma e di Brjansk di fronte alla capitale, fronte comandato dal generale Andrej Ivanovi\u010d Er\u00ebmenko, l'inseguimento del nemico in fuga con tutti e tre i gruppi corazzati disponibili e la conseguente conquista o accerchiamento della citt\u00e0, fissando nel 7 novembre il termine massimo per l'attacco diretto a Mosca.\nLe forze a disposizione di von Bock erano consistenti e il morale delle truppe era alto ma i problemi legati agli armamenti, agli equipaggiamenti e alla logistica cominciavano a farsi sentire: i tedeschi alla fine di settembre avevano gi\u00e0 sofferto oltre 530.000 perdite, un numero decisamente inferiore a quanto patito dai sovietici ma che costituiva circa un sesto degli effettivi a disposizione della Wehrmacht alla data del 22 giugno, nessuna delle divisioni corazzate era pi\u00f9 a pieno organico, la maggior parte dei reggimenti aveva perso un quarto dei mezzi di cui disponevano all'inizio della campagna, la distanza di oltre 600 chilometri dalle basi di rifornimento site in Polonia rappresentava di per s\u00e9 un grande problema logistico, tanto che per fare pervenire il cibo, il carburante e i pezzi di ricambio per l'offensiva erano necessari trenta treni al giorno, problema acuito da quello, mai completamente risolto, del diverso scartamento dei binari, normale quello della Germania, largo quello dell'Unione Sovietica, e le prime piogge stavano per cominciare a bagnare il suolo sovietico.\nLe sacche di Vjaz'ma e di Brjansk.\nIl giorno 30 settembre prese il via l'attacco, ricalcando le modalit\u00e0 gi\u00e0 utilizzate durante l'offensiva estiva: le artiglierie iniziarono un intenso fuoco di sbarramento, la Luftwaffe effettu\u00f2 un grande numero di sortite con lo scopo di disperdere i concentramenti delle truppe sovietiche e ancora una volta esse furono colte di sorpresa dall'intensit\u00e0 dell'attacco tedesco. La prima forza terrestre a muoversi fu il panzergruppe 2 a sud, il quale, solo durante il primo giorno, avanz\u00f2 circa 80 chilometri sfondando la linea tenuta dalla 13\u00aa armata sovietica, portandosi a ridosso della citt\u00e0 di Or\u00ebl, mentre il XLVII Corpo d'armata motorizzato e il XLVIII Corpo d'armata motorizzato iniziarono la loro diversione verso nord est allo scopo di conquistare l'importante nodo ferroviario e stradale di Brjansk.\nIl 2 ottobre anche il IV gruppo corazzato, rafforzato dalla divisione SS Das Reich, comandata dal brigadef\u00fchrer Paul Hausser, e dal Reggimento Gro\u00dfdeutschland, comandato dall'oberst Walther Hoernlein, si mosse in direzione est: il primo obiettivo era il superamento della barriera naturale rappresentata dal fiume Desna e, grazie alla sorpresa dell'attacco, le unit\u00e0 sovietiche a presidio dei ponti furono sopraffatte e le strutture catturate intatte; il primo giorno furono percorsi circa 30 chilometri, il XLVI Corpo d'armata motorizzato diresse direttamente verso Vjaz'ma mentre il LVII Corpo corazzato, comandato dal generale Adolf Kuntzen, prosegu\u00ec la marcia in direzione est, puntando direttamente su Mosca. Contemporaneamente anche a nord il III gruppo corazzato riusc\u00ec a sfondare e, mentre il XLI Corpo corazzato, comandato dal generale Georg-Hans Reinhardt, si dirigeva a nord est in direzione di R\u017eev sul fiume Volga, il LVI Corpo d'armata motorizzato iniziava la diversione verso sud est per chiudere la tenaglia intorno a Vjaz'ma.\nIl 3 ottobre, esattamente due giorni dopo la conclusione del vertice sovietico-anglo-americano circa la fornitura di aiuti urgenti all'Unione Sovietica, Hitler annunci\u00f2 al popolo tedesco l'inizio di una \"grande offensiva sul fronte orientale\" e, mentre i tre gruppi corazzati si facevano velocemente strada tra le linee sovietiche che stavano cominciando a sfaldarsi, la 2\u00aa armata di fanteria avanzava verso Brjansk.Il 5 ottobre la 18\u00aa divisione corazzata, comandata dal generale Walter Nehring, conquist\u00f2 Kara\u010dev, tagliando la ferrovia che collegava la citt\u00e0 a Or\u00ebl, mentre il 6 ottobre la 17\u00aa divisione corazzata, comandata dal generale Hans-J\u00fcrgen von Arnim, entr\u00f2 a Brjansk. Conquist\u00f2 la citt\u00e0 e il ponte sulla Desna in un solo giorno: era accaduto che la nutrita guarnigione che presidiava la citt\u00e0, che ancora era in attesa delle istruzioni che il generale Er\u00ebmenko aveva richiesto a Mosca sulla possibilit\u00e0 di sganciarsi, semplicemente si era arresa.\nImmediatamente dopo, le divisioni della 2\u00aa armata si congiunsero con la 4\u00aa divisione corazzata, comandata dal generale Willibald Freiherr von Langermann und Erlencamp, che costituiva la punta avanzata del panzergruppe 2; essa, percorrendo quel giorno la ragguardevole distanza di 130 chilometri, contribu\u00ec a chiudere la sacca dove vennero a trovarsi, ormai impossibilitate a ripiegare, tre armate sovietiche: la 3\u00aa, la 50\u00aa e la 13\u00aa.\nA circa 200 chilometri pi\u00f9 a nord il IV gruppo corazzato avanzava velocemente. Il 6 ottobre la 10\u00aa divisione corazzata comandata dal generale Karl Fischer si trovava solo a 18 chilometri da Vjaz'ma, e il giorno dopo, nonostante la prima neve caduta il giorno precedente - immediatamente scioltasi, ma che aveva tramutato le strade in pantani e acquitrini - la citt\u00e0 fu occupata con l'aiuto dei reparti del XL corpo corazzato, comandato dal generale Georg Stumme, mentre il XLVI corpo d'armata motorizzato, avanzando verso est, contribu\u00ec a chiudere il braccio meridionale della tenaglia.\nContemporaneamente a nord il III gruppo corazzato proseguiva verso est e la 6\u00aa divisione corazzata, comandata dal generale Franz Landgraf, e la 7\u00aa divisione corazzata, comandata dal generale Hans von Funk, occuparono la citt\u00e0 di Cholm, catturando intatti i ponti sul fiume Dnepr, e il LVI Corpo d'armata motorizzato, deviando verso sud est, si congiunse con la 10\u00aa divisione corazzata, punta avanzata del XLVI corpo d'armata motorizzato, a est di Vjaz'ma, chiudendo i sovietici in una sacca e intrappolando 55 divisioni; il successo della manovra fu completato da alcuni reparti della 7\u00aa divisione corazzata, al comando del colonnello Hasso von Manteuffel, i quali bloccarono l'autostrada per Mosca, eliminando le residue speranze di ripiegamento dei pochi reparti sfuggiti all'accerchiamento.\nI combattimenti all'interno delle due grandi sacche si protrassero per alcuni giorni. La definitiva capitolazione delle forze accerchiate avvenne il 17 ottobre a Vjaz'ma e il 25 ottobre a Brjansk: nelle due battaglie furono catturati circa 670.000 soldati, l'equivalente di 45 divisioni, 1.200 carri armati furono catturati o distrutti, insieme a 4.000 cannoni e le ultime barriere di fronte alla capitale erano state sopraffatte.\nL'attacco a Mosca.\nIl primo tentativo (13 - 29 ottobre).\nDopo la chiusura della sacche di Vjaz'ma e di Brjansk, l'avanzata della Wehrmacht prosegu\u00ec verso quella che Hitler aveva definito \"la capitale tartara\" e il 14 ottobre, alcuni giorni prima della capitolazione delle truppe intrappolate nelle sacche, furono emanate le direttive per l'attacco finale a Mosca. A nord, la 9\u00aa armata e il III gruppo corazzato, a cui era stato mutato il nome in 3\u00aa armata corazzata, avrebbero dovuto dirigersi verso R\u017eev e Kalinin per congiungersi con il IV gruppo corazzato. La 4\u00aa armata avrebbe dovuto seguire la direttrice Mo\u017eajsk-Mosca, puntando direttamente sulla capitale, la 2\u00aa armata di fanteria avrebbe continuato a colmare lo spazio tra il settore nord e quello sud e, infine, il panzergruppe 2, rinominato 2\u00aa armata corazzata, avrebbe conquistato Tula e Kolomna per isolare la citt\u00e0 da sud. Contemporaneamente nel comando sovietico avvennero significative modifiche: il 10 ottobre il generale \u017dukov assunse il comando del fronte occidentale sovietico in sostituzione del generale Tymo\u0161enko inviato sul fronte sud; come suo capo di stato maggiore fu nominato il generale Vasilij Danilovi\u010d Sokolovskij e, come capo politico, il futuro premier dell'Unione Sovietica Nikolaj Aleksandrovi\u010d Bulganin.\nNel settore nord dello schieramento tedesco il 13 ottobre fu conquistata Kaluga. Il giorno dopo cadde Kalinin. La conquista della citt\u00e0, a opera della 1\u00aa divisione corazzata comandata dal generale Walter Kr\u00fcger, punta avanzata della 3\u00aa armata corazzata, comandata dal generale Georg-Hans Reinhardt, permise di interrompere la linea ferroviaria tra Leningrado e Mosca, mentre circa 50 chilometri pi\u00f9 a sud il IV gruppo corazzato si mosse in direzione di Borodino e di Mo\u017eajsk, al centro delle quali si trovava un forte concentramento di truppe sovietiche a difesa dell'autostrada che conduceva a Mosca. Tra le truppe presenti in quel settore si trovava la 32\u00aa divisione di fanteria siberiana proveniente da Vladivostok: questa unit\u00e0 era la prima che Stalin aveva spostato dalla difesa dell'oriente, dopo essere venuto a conoscenza dalla spia Richard Sorge dell'intenzione del Giappone di attaccare gli Stati Uniti, e quindi di essere stato parzialmente sollevato dal timore dell'apertura di un secondo fronte a est. I combattimenti furono cruenti e le truppe sovietiche erano efficacemente equipaggiate con tenute invernali, di cui i tedeschi non disponevano. Inoltre, per la prima volta i reparti corazzati operarono in formazione \"chiusa\", adottando il sistema tedesco del \"raggruppamento\", ma il 19 ottobre le punte avanzate del IV gruppo corazzato, la 10\u00aa divisione corazzata, e la divisione SS Das Reich comandata dal brigadef\u00fchrer Wilhelm Bittrich, si congiunsero superando la Moscova. Lo stesso giorno cadde Mo\u017eajsk, distante meno di 100 chilometri dalla capitale.\nL'approssimarsi delle truppe tedesche indusse Stalin a mettere in atto la strategia per la difesa della citt\u00e0, mobilitando circa 500.000 persone, tra uomini e donne, per approntare una \"cintura\" fortificata: furono scavati 8.000 chilometri di trincee e 100 chilometri di fossati anticarro e furono piazzati circa 300 chilometri di reticolati e un grande numero di sbarramenti di tronchi.\nIl 16 ottobre, per arginare il panico che serpeggiava tra la popolazione sia a causa del diffondersi delle notizie in merito alle atrocit\u00e0 perpetrate dai tedeschi, sia dai bombardamenti della 2\u00aa luftflotte che avevano cominciato a colpire la citt\u00e0 e i suoi dintorni, Stalin si circond\u00f2 di un ristretto numero di ufficiali e ordin\u00f2 l'evacuazione del cosiddetto \"personale non idoneo al combattimento\", tra cui diversi membri Commissariati del popolo e tutto il Corpo diplomatico, i quali furono trasferiti a Kujby\u0161ev, e fece costituire circa 25 divisioni di \"milizia rossa\". La bara contenente le spoglie di Lenin fu rimossa dal mausoleo sulla Piazza Rossa e trasportata in un luogo segreto. Il 19 ottobre Stalin diffuse la notizia che egli si trovava a Mosca e che in nessun caso avrebbe abbandonato la capitale. Il giorno seguente venne proclamato lo stato d'assedio, con l'emanazione di severe disposizioni in materia di ordine pubblico che prevedevano la pena di morte per gli atti di sciacallaggio, di mercato nero e di diserzione, con l'ordine di giustiziare sul posto chi fosse stato trovato nella flagranza di compiere tali azioni.\nLa prima delle due linee difensive esterne di Mosca fu sfondata su tutto il fronte alla met\u00e0 di ottobre e, mentre nella capitale si organizzava la difesa, i tedeschi continuavano ad avanzare, consapevoli tuttavia che il tempo giocava a loro sfavore: il terreno continuava a essere sempre pi\u00f9 impraticabile. Le poche strade ancora transitabili e gli snodi ferroviari dovevano essere presi e tenuti, sia per non rallentare ulteriormente la velocit\u00e0 di marcia, sia per non interrompere il gi\u00e0 scarso afflusso di rifornimenti. Il 22 ottobre la 3\u00aa divisione motorizzata, comandata dal generale Kurt Jahn, riusc\u00ec a superare il fiume Nara, stabilendovi una testa di ponte. Il giorno dopo, la 19\u00aa divisione corazzata comandata dal generale Otto von Knobelsdorff conquist\u00f2 la citt\u00e0 di Gorky, distante 65 chilometri da Mosca. Il XL corpo corazzato riusc\u00ec a farsi strada oltre la Moscova e, pi\u00f9 a sud, la 78\u00aa divisione di fanteria, comandata dal generale Emil Markgraf, arriv\u00f2 a ridosso della seconda e ultima linea difensiva esterna della capitale, conquistando, il 27 ottobre, l'importante nodo stradale di Lokotnja. Tuttavia, il giorno seguente un violento contrattacco sovietico respinse i tedeschi dalla cittadina e costrinse la divisione a mettersi sulla difensiva.\nIl fango, le basse temperature, la scarsit\u00e0 di rifornimenti e di indumenti adeguati, nonch\u00e9 l'accrescere della resistenza delle forze sovietiche, ebbero le medesime conseguenze anche negli altri due settori del fronte tedesco: a nord il fango imped\u00ec ai reparti corazzati di muoversi, e solo i fanti della 9\u00aa armata poterono lentamente proseguire, ma il 19 ottobre un violento attacco corazzato della 29\u00aa armata sovietica proveniente da nord e diretto verso la citt\u00e0 di Kalinin, costrinse la 3\u00aa armata corazzata a fermare l'avanzata e a ripiegare, lasciando la citt\u00e0 ai sovietici. Fu evitato un possibile sfondamento solo grazie all'intervento del XLI corpo corazzato, comandato dal generale Walter Model, che dopo aspri combattiment durati giorni riusc\u00ec a mantenere la posizione lungo il corso superiore del Volga, creando una linea difensiva che da Kalinin si congiungeva con la 16\u00aa armata, comandata dal generale Ernst Busch, presso Ostashkov.Nel settore sud, la 2\u00aa armata corazzata, comandata dal generale Heinz Guderian, superata Or\u00ebl avanz\u00f2 in direzione di Tula conquistando Bolchov. Il 23 e il 26 ottobre furono superati i fiumi Susha e Oka, ultimi ostacoli naturali prima della citt\u00e0, distante solo 90 chilometri. Immediatamente dopo caddero Mcensk e Cern, e il 29 ottobre i reparti avanzati della 3\u00aa divisione corazzata, comandata dal generale Hermann Breith, e della 4\u00aa, si trovavano a soli 4 chilometri dalla periferia di Tula, anche se il giorno dopo, a causa della forte resistenza e della scarsit\u00e0 di uomini e di mezzi a disposizione, l'attacco dovette essere arrestato. Fu ordinato alle truppe di ripiegare e di schierarsi in posizione difensiva, in attesa che il gelo consentisse ai mezzi corazzati di riprendere l'avanzata.\nIl secondo tentativo (17 novembre - 5 dicembre).\nAll'inizio del mese di novembre, nella capitale sovietica cresceva il timore dell'arrivo dei tedeschi. Stalin, allo scopo di risollevare il morale della popolazione, decise il giorno 6 di celebrare comunque il 24\u00ba anniversario della Rivoluzione di ottobre nella stazione Majakovskij della metropolitana di Mosca. Il giorno dopo, secondo tradizione, si svolse sulla Piazza Rossa la grande parata militare, al termine della quale Stalin arring\u00f2 i soldati e i cittadini, esortandoli alla difesa della patria.\nContemporaneamente, il momentaneo arresto dell'offensiva dette modo all'OKH di valutare l'opportunit\u00e0 se proseguire l'attacco e, nel caso, di stimare le forze eventualmente disponibili a compiere l'impresa; il capo di Stato Maggiore, il generale Franz Halder, prese in esame la situazione dell'intero fronte sovietico in una riunione tenuta nella citt\u00e0 di Or\u0161a: il generale Georg von Sodenstern, in rappresentanza, per il Gruppo di Armate Sud, del feldmaresciallo Von Rundstedt, sostenne la necessit\u00e0 di interrompere l'offensiva e di schierare il gruppo di armate a difesa e ancora pi\u00f9 semplici furono le argomentazioni del rappresentante, per il Gruppo di Armate Nord, del feldmaresciallo von Leeb, il generale Kurt Brennecke, cui fu sufficiente fare notare che nel mese di settembre al gruppo di armate erano state sottratte tutte le forze corazzate, dirottate al Gruppo di Armate Centrali per l'attacco a Mosca, e quindi si trovava di fatto nell'impossibilit\u00e0 di riprendere l'offensiva; diversa fu la posizione espressa dal generale Hans von Greiffenberg, in rappresentanza, per il Gruppo di Armate Centro, del feldmaresciallo von Bock, il quale rifer\u00ec della possibilit\u00e0 di tentare un nuovo attacco verso Mosca, argomentando che la conquista della capitale, oltre a essere una necessit\u00e0 militare e psicologica, avrebbe evitato il pericolo di lasciare l'iniziativa ai sovietici su un fronte molto ampio e con scarse forze di riserva alle spalle, pur rimarcando tuttavia che la scarsit\u00e0 di mezzi, di rifornimenti, di equipaggiamenti delle truppe, la ristrettezza del tempo a disposizione prima che l'inverno facesse sentire tutto il suo rigore e il pericolo rappresentato da un possibile contrattacco avrebbero dovuto indurre allo schieramento difensivo, ma Hitler insistette affinch\u00e9 fosse portato l'ultimo assalto a Mosca, e il 13 novembre fu ordinata la ripresa dell'offensiva.\nL'attacco verso la capitale riprese ufficialmente il 17 novembre, ma i tedeschi nei giorni precedenti avevano compiuto alcuni attacchi a sud, che permisero alla 2\u00aa armata corazzata di occupare Maloarchangel'sk, a sud est di Or\u00ebl e a nord, dove reparti della 10\u00aa divisione corazzata avevano conquistato l'importante nodo stradale sito tra \u0160\u010d\u00eblkovo e di Dorochovo, mentre il VII Corpo d'Armata, comandato dal generale Wilhelm Fahrmbacher, aveva respinto i sovietici dalle alture che si ergevano alle spalle della zona, liberando in questo modo la principale via di rifornimento del IV gruppo corazzato. La grande unit\u00e0 corazzata il giorno prima si era mossa in direzione della citt\u00e0 di Klin, respingendo un attacco sul fianco sinistro proveniente dalla 44\u00aa divisione di cavalleria mongola, allo scopo di aprire un varco tra la rotabile che univa Kalinin a Mosca; compito affidato al V Corpo d'Armata di fanteria, comandato dal generale Richard Ruoff, dalla 2\u00aa divisione corazzata, comandata dal generale Rudolf Veiel e dal LVI Corpo d'Armata motorizzato.\nIl 19 novembre il termometro scese a 20 gradi sotto lo zero ma il 23 il V Corpo riusc\u00ec a occupare Solne\u010dnogorsk, e il 25 Peshki, consentendo ai tedeschi di superare il canale Moscova-Volga, ultimo ostacolo naturale prima della capitale. Lo stesso giorno, reparti della 35\u00aa divisione di fanteria, comandata dal generale Fischer von Weikersthal, avanzarono verso Istra e Krasnaja Poljana, avvicinandosi ulteriormente a meno di 30 chilometri da Mosca, e unendosi con reparti del LVI Corpo conquistarono la cittadina di Jachroma, dove si trovava la grande centrale elettrica che forniva energia alla capitale. Essa fu occupata da elementi del 25\u00ba reggimento corazzato, comandato dal colonnello Hasso von Manteuffel.\nIl 26 novembre, il XLI Corpo corazzato si fece strada fino a Oseretskoje, distante 38 chilometri dalla capitale, ed elementi della 26\u00aa divisione di fanteria, comandata dal generale Walter Weiss, si spinsero fino a Lobnja, distante solo 17 chilometri da Mosca, facendo saltare in aria la stazione ferroviaria per impedire l'afflusso di rinforzi da parte sovietica. La 10\u00aa divisione corazzata e la 5\u00aa divisione di fanteria, comandata dal generale Karl Allmendinger, appoggiate da reparti della divisione SS Das Reich, riuscirono, dopo quattro giorni di combattimenti, a occupare Istra e a formare teste di ponte oltre il fiume omonimo presso Lopatova, ma il 27 novembre la temperatura scese a 40 gradi sotto zero, si moltiplicarono i casi di congelamento, e anche le armi ebbero difficolt\u00e0 a funzionare. In quel momento i sovietici contrattaccarono riconquistando Jachroma, togliendo alla Wehrmacht quello che doveva essere il trampolino di lancio per l'avanzata da nord verso Mosca. L'attacco nel settore nord prosegu\u00ec fino a Tu\u0161ino e Chimki; quest'ultima distante solo 8 chilometri dalla periferia di Mosca e brevemente occupata da reparti della 258\u00aa divisione di fanteria, comandata dal generale Waldemar Dr. Henrici. Reparti poi respinti da un rapido contrattacco della milizia rossa e del Komsomol.\nIdentica sorte sub\u00ec, a sud, l'avanzata della 2\u00aa armata corazzata, che riusc\u00ec il 30 novembre a tagliare la ferrovia tra Tula e Serpuchov, occupando il villaggio di Jasnaja Poliana, distante solo 7 chilometri da Tula, e dove il generale Guderian trasfer\u00ec il suo quartier generale in previsione dell'occupazione della citt\u00e0, ma il successivo attacco, iniziato il 2 dicembre dalla 3\u00aa e 4\u00aa divisione corazzata, rinforzate dal reggimento Gro\u00dfdeutschland, comandato dall'oberst Walther Hoernlein, e dal XLIII Corpo d'Armata comandato dal generale Wilhelm Stemmermann, dovette essere interrotto il 5 dicembre a causa delle proibitive condizioni atmosferiche, dello stremo delle truppe e della sempre pi\u00f9 strenua difesa sovietica, le cui forze stavano per passare alla controffensiva.\nIl contrattacco sovietico.\n5 dicembre 1941.\nLa controffensiva sovietica inizi\u00f2 venerd\u00ec 5 dicembre sull'intero fronte tedesco, partendo da quello di Mosca, che distava circa 40 chilometri dalla citt\u00e0; le perdite subite e le proibitive condizioni ambientali avevano progressivamente consumato le forze della Wehrmacht mentre Stalin, grazie alle informazioni ricevute da Richard Sorge sull'intenzione del Giappone di attaccare gli Stati Uniti, e contestualmente di non aprire un secondo fronte in Unione Sovietica, aveva potuto fare affluire per la difesa della capitale consistenti forze provenienti dalla Siberia e, delle 16 armate disponibili per l'attacco contro l\"Heeresgruppe Mitte\", tre, la 1\u00aa, la 10\u00aa e la 20\u00aa, erano composte da divisioni siberiane e asiatiche. Il piano d'attacco previsto dallo Stavka prevedeva una prima fase, consistente nell'arretramento del fronte tedesco da Mosca con l'azione delle forze del fronte occidentale, comandato dal generale \u017dukov, e una successiva che prevedeva, ove si fossero realizzate le condizioni, di accerchiare e distruggere l'intero gruppo d'armate centro, con una manovra a tenaglia che doveva svilupparsi da nord, con le forze comandate dal generale Ivan Stepanovi\u010d Konev, e da sud, con l'avanzata delle forze del fronte meridionale comandato dal generale Sem\u00ebn Konstjantynovy\u010d Tymo\u0161enko, che avrebbero dovuto riunirsi alle spalle dello schieramento tedesco.\nL'Armata Rossa lanci\u00f2 contemporaneamente contro il fronte tedesco 16 armate pi\u00f9 due corpi di cavalleria della guardia: il saliente di Klin che minacciava la capitale da nord, settore tenuto dal III e dal IV gruppo corazzato, appoggiati dalla 9\u00aa armata di fanteria, fu attaccato da 8 armate, mentre il settore sud, che andava da Kaluga a Orel, tenuto dalla 2\u00aa armata corazzata e dalla 2\u00aa e 4\u00aa armata di fanteria, fu investito da 8 armate e dai due corpi di cavalleria. Il gruppo di armate del fronte di Kalinin avanz\u00f2 preceduto da un intenso fuoco di artiglieria, reparti di sciatori penetrarono attraverso la frammentaria linea del fronte tedesco, e poco dopo si misero in movimento le colonne corazzate. La 5\u00aa armata, comandata dal generale Leonid Aleksandrovi\u010d Govorov, la 16\u00aa armata, comandata dal generale Konstantin Konstantinovi\u010d Rokossovskij, e la 30\u00aa armata, comandata dal generale Dmitrij Lelju\u0161enko, avanzarono in direzione di Klin. Il primo giorno dell'offensiva, aiutate dalle armate del fronte occidentale di \u017dukov, alla cui testa si trovavano la 1\u00aa armata, comandata dal generale Michail Katukov, e la 20\u00aa armata, comandata dal generale Andrej Andreevi\u010d Vlasov, penetrarono per 18 chilometri nelle linee tedesche, costringendo il generale Reinhardt a distaccare la 1\u00aa divisione corazzata dal III gruppo corazzato per trasferirla velocemente verso la citt\u00e0, al fine di permettere il mantenimento dell'unica strada percorribile dai mezzi corazzati per consentirne il ripiegamento.\nNel settore sud, l'offensiva sovietica invest\u00ec i fianchi del settore di Tula per impedire il ripiegamento della 2\u00aa armata corazzata: la 10\u00aa armata, comandata dal generale Golkov, e la 50\u00aa armata, comandata dal generale Ivan Boldin, appoggiate dal I corpo di cavalleria, attaccarono presso Novomoskovsk, mentre la 33\u00aa armata, comandata dal generale Efremov, la 43\u00aa armata, comandata dal generale Sergej Golubev, e la 49\u00aa armata, comandata dal generale Zacharin, avanzarono verso Kasira Michajlov, in direzione di Kaluga. Pi\u00f9 a sud, la 3\u00aa armata comandata dal generale Vasilij Ivanovi\u010d Kuznecov e la 13\u00aa armata, comandata dal generale Romanov, insieme al II corpo di cavalleria della guardia, comandato dal generale Lev Dovator, puntarono verso Or\u00ebl; il generale Guderian, che il giorno precedente era stato costretto a interrompere l'offensiva, constatata l'intensit\u00e0 dell'attacco sovietico, fu costretto a iniziare un breve ripiegamento. La linea del fronte momentaneamente riusc\u00ec a reggere il primo urto delle forze corazzate dell'Armata Rossa.\nLa caduta di Klin e la ritirata da Tula.\nL'attacco sovietico nel settore di Klin rischiava di isolare l'intero III gruppo corazzato tedesco. La linea del fronte, tenuta faticosamente dalla 1\u00aa divisione corazzata, fu rafforzata con reparti della 5\u00aa divisione corazzata, comandata dal generale Gustav Fehn, e della 2\u00aa divisione corazzata, comandata dal generale Rudolf Veiel. Il comando del settore fu affidato al generale Maximilian Siry, che di concerto con il generale Schaal organizz\u00f2 un contrattacco, sia per evitare lo sfondamento, sia per mantenere libere le vie di comunicazione della citt\u00e0. L'incarico fu affidato alla 7\u00aa divisione corazzata comandata dal generale Hans Freiherr von Funck, che il 9 dicembre riusc\u00ec a fermare l'attacco sovietico e a ristabilire una linea insieme alle altre due unit\u00e0 corazzate. Tuttavia, la minaccia proveniente dall'avanzata della 1\u00aa e della 30\u00aa armata, che intendevano congiungersi a ovest di Klin, rese necessario un ripiegamento dei reparti che si trovavano a est della citt\u00e0 che, su autorizzazione di Hitler, venne effettuato il 13 dicembre. Il giorno 15 la citt\u00e0 venne riconquistata, mentre i reparti della retroguardia tedesca si raggruppavano a Nekrassino, La conquista di Klin allontan\u00f2 la minaccia che incombeva su Mosca, facendo arretrare le truppe della Wehrmacht di circa 90 chilometri, ma l'obiettivo dell'annientamento del III gruppo corazzato tedesco non fu conseguito.\nNel settore sud, il grande numero di truppe sovietiche imped\u00ec alla 2\u00aa armata corazzata qualunque tentativo di tenere il fronte, e analogamente a quanto stava accadendo a nord di Mosca, l'intento del generale \u017dukov era quello di accerchiare e di annientare l'unit\u00e0 corazzata tedesca. Per farlo, l'8 dicembre fu sferrato un attacco nei pressi della citt\u00e0 di Michailov. Inizialmente la 17\u00aa divisione corazzata, comandata dal generale Rudolf-Eduard Licht, riusc\u00ec a contenere l'urto insieme al reggimento Gro\u00dfdeutschland, comandata dal colonnello Walther Hoernlein, ma l'11 dicembre le unit\u00e0 tedesche dovettero ripiegare sulla linea Don-Upa. La speranza di Guderian di tenere la linea sui due fiumi si rivel\u00f2 tuttavia irrealizzabile, e il 13 dicembre la 13\u00aa armata sovietica la sfond\u00f2 attaccando presso Jelez, costringendo la 2\u00aa armata corazzata a ripiegare di circa 80 chilometri verso ovest. Durante il ripiegamento si apr\u00ec tuttavia uno spazio largo circa 40 chilometri tra la 2\u00aa armata corazzata e la 4\u00aa armata. Il comando sovietico sfrutt\u00f2 l'occasione con l'avanzamento del I corpo di cavalleria e facendo nascere il concreto pericolo di accerchiamento della 4\u00aa armata.\nIl generale Guderian si rec\u00f2 il 20 dicembre alla Wolfsschanze per riferire al F\u00fchrer sulla precaria situazione del fronte tedesco nel settore a sud di Mosca e soprattutto per ottenere l'autorizzazione circa un ripiegamento sulla linea del fiume Oka. Parere condiviso anche dal capo dell'Oberkommando des Heeres, il feldmaresciallo Walther von Brauchitsch, ma Hitler non volle prendere in considerazione l'ipotesi di un ripiegamento del fronte con l'intenzione di evitarne lo sfaldamento, consegnando a morte sicura i battaglioni che erano a presidio dell'ormai spezzettata linea del fronte tedesco.\nLe sostituzioni ai vertici militari tedeschi.\nLa situazione di pericolo a cui era sottoposto l'intero \"Heeresgruppe Mitte\" a seguito della controffensiva sovietica riport\u00f2 in superficie i contrasti tra Hitler e i vertici militari, inclusi i comandanti dei tre gruppi di armate, sulla condotta della guerra sul fronte orientale. Tali contrasti erano gi\u00e0 emersi alcuni giorni prima dell'attacco nell'oblast' di Mosca, sul fronte del Caucaso: il comandante dello \"Heeresgruppe S\u00fcd\", il feldmaresciallo Gerd von Rundstedt, era stato destituito da Hitler il 1\u00ba dicembre poich\u00e9, a seguito del contrattacco che aveva liberato Rostov, aveva chiesto l'autorizzazione per un ripiegamento a est del fiume Mius, ma questo gli era stato negato, ed egli, temendo un accerchiamento del III corpo d'armata motorizzato, inizi\u00f2 comunque il ripiegamento, venendo per questo sostituito con il comandante della 6\u00aa armata: il feldmaresciallo Walter von Reichenau.\nLa destituzione di von Rundstedt fu solo la prima di una serie di epurazioni che si susseguirono nel periodo compreso tra la seconda settimana di dicembre e la met\u00e0 di gennaio 1942. Il 10 dicembre, il feldmaresciallo von Brauchitsch, comandante dell'OKH, venne destituito da Hitler, che di fatto assunse personalmente il comando di tutte le forze armate; l'11 dicembre il generale Emil Markgraf venne sostituito dal generale Paul V\u00f6lckers al comando della 78\u00aa divisione di fanteria; il 16 dicembre, a seguito dell'emanazione da parte di Hitler della direttiva che proibiva qualunque ritirata, anche quelle limitate, mand\u00f2 in congedo, ufficialmente per malattia, il comandante dell\"Heeresgruppe Mitte\", il feldmaresciallo Fedor von Bock, sostituendolo con il comandante della IV armata, il feldmaresciallo G\u00fcnther von Kluge; il 25 dicembre, il comandante della 2\u00aa armata corazzata, il generale Heinz Guderian, venne sostituito dal generale Rudolf Schmidt; il 29 dicembre, il generale Hans von Sponeck venne destituito dal comando della 46\u00aa divisione di fanteria per averne ordinato il ripiegamento dallo stretto di Ker\u010d\nNel mese di gennaio del 1942 le principali destituzioni avvennero il giorno 8, quando il generale Erich Hoepner, comandante del IV gruppo corazzato, fu congedato con disonore dall'esercito con la motivazione di \"codardia e disobbedienza\". Venne sostituito con il generale Richard Ruoff il giorno 12, quando fu sostituito l'ultimo comandante dei gruppi d'armata che avevano iniziato l'operazione Barbarossa: il feldmaresciallo Wilhelm Ritter von Leeb, che diede le dimissioni a seguito del rifiuto da parte di Hitler di autorizzare un ripiegamento, venendo sostituito dal comandante della 18\u00aa armata, ossia il generale Georg von K\u00fcchler. Il giorno 15, il generale Adolf Strau\u00df fu sostituito, al comando della 9\u00aa armata, dal generale Walter Model. In questo periodo, un totale di 35 alti ufficiali venne sostituiti o mandato in congedo per ordine del F\u00fchrer a causa del loro intento di ripiegare e salvare la vita ai soldati che a migliaia stavano morendo di stenti, congelati, o per mano delle soverchianti forze sovietiche che stavano avanzando.\nLa controffensiva d'inverno.\nL'avanzata dell'Armata Rossa verso ovest.\nA nord di Mosca, la 9\u00aa armata tedesca stava cercando attraverso piccoli ripiegamenti di contenere l'avanzata della 22\u00aa armata sovietica, comandata dal generale Vostruchov, che insieme alla 39\u00aa armata, comandata dal generale Ivan Maslennikov, aveva attaccato nel punto di sutura tra l\"Heeresgruppe Mitte\" e l\"Heeresgruppe Nord\", dove, a pochi chilometri di distanza, si trovava la 16\u00aa armata tedesca, comandata dal generale Ernst Busch. Le due unit\u00e0 erano impegnate nel tentativo di stabilire un fronte per fermare l'avanzata delle due armate sovietiche che stavano muovendo in direzione di Kalinin e che, nei piani dello Stavka, avrebbero dovuto raggiungere rispettivamente R\u017eev e Vjaz'ma per trovarsi alle spalle dello schieramento tedesco.\nIl VI corpo della 9\u00aa armata, comandato dal generale Otto-Wilhelm F\u00f6rster, resistette fino al 15 dicembre, quando la pressione delle due armate sovietiche divenne cos\u00ec forte da creare concretamente il pericolo di uno sfondamento. Di conseguenza, fu ordinato lo sgombero di Kalinin, che fu occupata il giorno successivo. Il generale Strau\u00df, analogamente al generale Wilhelm Schubert, comandante del XXIII corpo d'armata, chiese il permesso di ripiegare ulteriormente per accorciare il fronte, rendendolo maggiormente difendibile. Tuttavia, il nuovo comandante dell\"Heeresgruppe Mitte\", il feldmaresciallo von Kluge, intese rispettare alla lettera le disposizioni di Hitler - secondo le quali la 9\u00aa armata \"\"non avrebbe pi\u00f9 dovuto fare un passo indietro\" - e proib\u00ec qualunque ripiegamento. La linea resistette fino al 31 dicembre, quando la 256\u00aa divisione di fanteria, comandata dal generale Gerhard Kauffmann, e la 206\u00aa divisione di fanteria, comandata dal generale Hugo H\u00f6fl, che difendevano Mologino, distante solo 30 chilometri da R\u017eev, dovettero abbandonare la citt\u00e0, che fu occupata il 3 gennaio 1942 dalla 39\u00aa armata sovietica. Quest'ultima, invece di dirigersi verso R\u017eev, aggir\u00f2 la localit\u00e0 per dirigersi direttamente verso Vjaz'ma e, cinque giorni dopo il generale Erich Hoepner, comandante della IV gruppo corazzato, ribattezzato il 1\u00ba gennaio 4\u00aa armata corazzata, ordin\u00f2 il ripiegamento della sua ala destra per congiungersi con la 4\u00aa armata di fanteria per limitare il pericolo che incombeva sulla citt\u00e0, venendo per questo rimosso da Hitler.\nIl 16 dicembre. il generale Heinz Guderian chiam\u00f2 personalmente Hitler per informarlo che la pressione delle quattro armate sovietiche nel settore sud rendeva ormai impossibile la resistenza sul posto, e gli chiese l'autorizzazione per creare una linea a est del fiume Oka. La richiesta venne respinta, e il giorno seguente ricevette ulteriore conferma della precariet\u00e0 della situazione dai comandanti delle unit\u00e0 che presidiavano il settore: il 24\u00ba corpo corazzato, comandato dal generale Leo Geyr von Schweppenburg, il 53\u00ba corpo d'armata, comandato dal generale Weissenberger e il 47\u00ba corpo corazzato, comandato dal generale Lemelsen. Questi ultimi due furono autorizzati il 19 dicembre a ripiegare sulla linea della Plava, mentre il primo venne arretrato verso Orel per essere utilizzato come riserva. Contemporaneamente la 2\u00aa armata di fanteria oper\u00f2 piccoli ripiegamenti sul fianco destro dello schieramento, ma dopo il colloquio avuto personalmente con Hitler il 20 dicembre, in cui il F\u00fchrer venne informato che, a dispetto dei suoi ordini, il ripiegamento era gi\u00e0 iniziato, il 24 dicembre le punte avanzate della 50\u00aa armata sovietica superarono l'Oka a nord di Livny. La 10\u00aa divisione di fanteria, comandata dal generale Friedrich-Wilhelm von Loeper, fu sopraffatta a \u010cern', consentendo lo sfondamento del fronte. Informato degli avvenimenti, il feldmaresciallo von Kluge chiese la rimozione dal comando di Guderian, che venne immediatamente trasferito il giorno 26 alla riserva degli ufficiali dell'OKH.\nL'accerchiamento di Cholm e la sacca di Demjansk.\nIl 6 gennaio 1942 i reparti avanzati dell'11\u00aa armata sovietica comandata dal generale V. I. Morosov attaccarono in direzione di Staraja Russa, con l'intento di oltrepassare il lago Il'men' e, successivamente, seguendo la linea del fiume Volchov, realizzare il duplice obiettivo di attaccare la 18\u00aa armata comandata dal generale Georg von K\u00fcchler, che si trovava a presidio di Leningrado, e impadronirsi dei grandi depositi di rifornimento della 16\u00aa armata tedesca. In quel settore, al momento dell'attacco si trovava la 290\u00aa divisione di fanteria, comandata dal generale Theodor Freiherr von Wrede, schierata nella zona a sud del lago, mentre sul suo fianco destro c'era la 18\u00aa divisione di fanteria, comandata dal generale Friedrich Herrlein. Entrambe resistettero fino al 20 gennaio, quando venne ordinato il ripiegamento a ovest del fiume Lovat'. Il giorno 23, il fronte tedesco venne rinforzato dall'81\u00aa divisione di fanteria, comandata dal generale Erich Schopper, allo scopo di tenere Staraja Russa, minacciata anche dall'avanzata della 52\u00aa e della 34\u00aa armata sovietica, comandate dal generale Klykov e dal generale Berzarin, che stavano premendo in direzione di Demjansk, mentre la 3\u00aa armata d'assalto del generale Maksim A. Purkajev puntava verso Cholm.\nIl generale Pavel Alekseevi\u010d Kuro\u010dkin, comandante del Fronte Nord-occidentale (gruppo di armate sovietico che coordinava l'offensiva in questo settore del fronte), fece entrare in azione anche la 4\u00aa Armata d'assalto del generale Andrej Ivanovi\u010d Er\u00ebmenko, che aveva l'incarico di separare i due gruppi d'armate tedeschi per deviare successivamente verso sud-ovest, al fine di contribuire all'accerchiamento e all'annientamento dell\"Heeresgruppe Mitte,\" e contestualmente di impadronirsi dei grandi depositi di rifornimento tedeschi che si trovavano nella cittadina di Toropez, indispensabili, vista la carenza di risorse a disposizione dell'Armata Rossa per perseguire l'obiettivo; compito che venne assolto il 21 gennaio dalla 249\u00aa divisione fucilieri, comandata dal generale Tarasov. Il fronte tedesco in quel momento presentava nella zona in direzione di Vitebsk una falla larga circa 120 chilometri, che il comandante del LIX corpo d'armata, il generale Kurt von der Chevallerie, riusc\u00ec a chiudere utilizzando tre divisioni provenienti direttamente dalla Francia: l'83\u00aa, comandata dal generale Alexander von Z\u00fclow, la 330\u00aa, comandata dal generale Karl Graf, e la 205\u00aa, comandata dal generale Ernst Richter. I combattimenti si svolsero nei pressi dei villaggi di Velish e di Kresti. Le unit\u00e0 di rincalzo tedesche riuscirono a bloccare l'avanzata del gruppo di armate sovietico impedendogli di giungere a Vitebsk. Analoga sorte per la 3\u00aa armata, che fu bloccata a Cholm dalla resistenza di un piccolo distaccamento comandato dal generale Theodor Scherer.\nNel settore di Demjansk, il II corpo d'armata tedesco comandato dal generale Walter Graf von Brockdorff-Ahlefeldt che comprendeva cinque divisioni di fanteria pi\u00f9 la divisione SS Totenkopf, comandata dall'Oberf\u00fchrer Theodor Eicke, stavano resistendo all'avanzata del gruppo di armate sovietico, ma l'8 febbraio esso venne circondato, e il 22 Hitler comunic\u00f2 che l'unit\u00e0, al pari del distaccamento assediato a Cholm, avrebbe dovuto resistere per impedire ai sovietici di dilagare alle spalle dello schieramento tedesco. Quindi i due capisaldi sarebbero stati riforniti per via aerea fino alla fine dell'inverno con un imponente ponte aereo che giornalmente faceva atterrare e ripartire circa 100 aerei da trasporto, per permettere la sopravvivenza e la possibilit\u00e0 di combattere agli oltre 100.000 soldati chiusi nella sacca. Furono trasportate circa 65.000 tonnellate di rifornimenti, mentre pi\u00f9 di 35.000 feriti poterono essere trasportati nei ricoveri delle retrovie. La contemporanea resistenza dei due capisaldi permise ai tedeschi di evitare il crollo del fronte e di tenere impegnate ingenti forze nemiche fino al sopraggiungere del disgelo, che a causa del fango avrebbe bloccato qualunque operazione a largo raggio dell'Armata Rossa.\nContemporaneamente, la spinta delle armate sovietiche si svilupp\u00f2 il 3 gennaio nel punto di sutura tra la 61\u00aa divisione, comandata dal generale Siegfried Haenicke, e la 21\u00aa divisione, comandata dal generale Otto Sponheimer, nei pressi della foce del fiume Tigoda. Per evitare il pericolo di uno sfondamento venne inviata la 291\u00aa divisione, comandata dal generale Kurt Herzog, che riusc\u00ec momentaneamente a fermare l'avanzata delle truppe sovietiche che tentavano, nel settore tra Kirisci e Novgorod, di sfondare la linea sul fiume Volchov. Il 13 gennaio, la 52\u00aa armata sovietica attacc\u00f2 nello spazio tra la 126\u00aa divisione e la 215\u00aa divisione, comandate rispettivamente dai generali Paul Laux e Bruno Frankewitz. Reparti della 327\u00aa divisione fucilieri, avanguardia della 2\u00aa armata d'urto sovietica, superarono la prima linea di difesa tedesca, e il 17 gennaio giunsero alla rotabile Novgorod-Ciudovo continuando ad avanzare. Il 28 gennaio venne attaccata Jeglino. A nord, la 54\u00aa armata sovietica, comandata dal generale Fedunindki, avanzava a sud del lago Ladoga, con l'intento di congiungersi con la 2\u00aa armata a Ljuban' e annientare il I corpo d'armata tedesco. La 215\u00aa divisione e la 269\u00aa di fanteria, comandata quest'ultima dal generale Ernst von Leyser, resistettero fino al 1\u00ba marzo, quando l'arrivo della 58\u00aa divisione comandata dal generale Karl von Graffen consent\u00ec ai tedeschi di stabilizzare il fronte e di preparare il contrattacco che inizi\u00f2 il 15 marzo. Quattro giorni dopo, le unit\u00e0 si congiunsero con la 209\u00aa divisione, comandata dal generale Wolf Schede, ristabilizzando il fronte, bloccando l'offensiva verso Leningrado, e circondando la 2\u00aa armata sovietica.\nIl blocco dell'offensiva sovietica.\nIl 15 gennaio, il generale Walter Model sostitu\u00ec il generale Adolf Strau\u00df al comando della 9\u00aa armata, che doveva fronteggiare la spaccatura del fronte dove la 29\u00aa e la 39\u00aa armata sovietica stavano proseguendo l'avanzata verso Vjaz'ma, lasciando sul loro fianco sinistro la citt\u00e0 di R\u017eev. Egli decise di contrattaccare il nemico nella zona di Sicevka, sia per bloccare l'avanzata, sia per ristabilire il fronte che stava correndo il rischio di sfaldarsi: la 1\u00aa divisione corazzata venne inviata sul posto il 21 gennaio e subito dopo le venne affiancata la divisione corazzata Das Reich, comandata dall'SS-Obergruppenf\u00fchrer Matthias Kleinheisterkamp. Il 22 gennaio le forze tedesche contrattaccarono in direzione di Ossuiskoje, mentre la 256\u00aa divisione, comandata dal generale Gerhard Kauffmann, insieme alla 206\u00aa divisione, attaccarono a ovest di R\u017eev, con l'intento di intrappolare le nove divisioni della 29\u00aa e della 39\u00aa armata sovietica che erano penetrate in profondit\u00e0 nel fronte tedesco.\nIl 23 gennaio le punte delle forze avanzanti si congiunsero, dando la possibilit\u00e0 al XXIII corpo d'armata di riunirsi con la 9\u00aa armata. Il 4\u00ba reggimento corazzato \"Der F\u00fchrer\", comandato dal Brigadef\u00fchrer Otto Kumm, fu inviato a tenere la posizione sul Volga, nel punto in cui le forze sovietiche avevano attraversato il fiume gelato, e grazie all'intervento della 5\u00aa divisione corazzata fu possibile bloccare il contrattacco sovietico che ebbe inizio il 26 gennaio. Il 4 febbraio, l'86\u00aa divisione di fanteria tedesca riusc\u00ec a riconquistare Ossuiskoje, mentre il 6 febbraio si un\u00ec con i primi reparti della 1\u00aa divisione corazzata presso Certolino, chiudendo definitivamente la tenaglia che riusc\u00ec a reggere il tentativo di sortita da parte delle truppe sovietiche il 18 febbraio. L'azione difensiva di Model era riuscita nel duplice obiettivo di fermare l'avanzata della 29\u00aa e la 39\u00aa armata sovietica e di ristabilire la linea del fronte, evitando il pericolo di un ricongiungimento delle forze sovietiche a Vjaz'ma, alle spalle dello schieramento tedesco.\nNel settore sud, la 4\u00aa armata di fanteria tedesca, ora al comando del generale Ludwig K\u00fcbler, era esposta al pericolo di una falla nel fronte, larga circa 80 chilometri tra Kaluga e Bel\u00ebv. La 10\u00aa armata sovietica aveva accerchiato a Suhinichi la 216\u00aa divisione di fanteria comandata dal generale Werner von Gilsa, mentre il 7 gennaio il generale Schmidt, nuovo comandante della 2\u00aa armata corazzata, diede ordine alla 18\u00aa divisione corazzata, comandata dal generale Walther Nehring, alla 4\u00aa divisione corazzata del generale Heinrich Eberbach, e alla 208\u00aa divisione di fanteria, comandata dal generale Hans-Karl von Scheele, di avanzare lungo la linea del fiume Oka allo scopo di colmare lo spazio tra Suhinichi e Orel, oltre a ristabilire il fronte e a respingere la 10\u00aa armata sovietica. Il 17 gennaio le tre unit\u00e0 giunsero in linea e, il 24, presero contatto con le unit\u00e0 periferiche della 216\u00aa divisione. La citt\u00e0 fu evacuata e nello stesso tempo la linea del fronte fu ristabilita. Cos\u00ec, anche nel settore sud, il pericolo dell'accerchiamento dell\"Heeresgruppe Mitte\" fu scongiurato.\nEpilogo.\nIl fallimento dell'attacco a Mosca da parte della Wehrmacht, e pi\u00f9 in generale la fine del sogno di Hitler di sconfiggere l'Unione Sovietica in un tempo massimo di sei mesi, al fine di permettere alla Germania di isolare totalmente la Gran Bretagna e quindi di vincere la guerra, fu il risultato di un insieme di fattori. Innanzitutto le grandi distanze, che in un paese scarsamente dotato di strade percorribili dai mezzi motorizzati, e provvisto di uno scartamento ferroviario differente da quello tedesco, avrebbero fortemente condizionato il fattore velocit\u00e0, essenziale per sconfiggere un esercito dotato di risorse umane quasi illimitate. Un altro elemento che contribu\u00ec in modo determinante alla sconfitta tedesca fu l'impiego da parte dell'Armata Rossa di carri armati quali il T-34 e il KV-1, praticamente sconosciuti all'OKH, i quali, nonostante all'inizio del conflitto fossero utilizzati secondo l'antiquata concezione di \"batteria mobile\" in uso durante la prima guerra mondiale, si dimostrarono notevolmente superiori a tutti i mezzi corazzati di cui disponeva la Germania nel 1941.\nDurante la pianificazione dell'operazione Barbarossa furono trascurati - o scarsamente considerati - elementi che durante l'avanzata sarebbero emersi in modo evidente, come le errate informazioni sul numero di divisioni che poteva schierare l'Armata Rossa, e parimenti la mancanza di mappe dettagliate della rete stradale dell'Unione Sovietica. La mancanza di informazioni esatte, o comunque il pi\u00f9 possibile vicine alla realt\u00e0, aumentarono le difficolt\u00e0 che si frapponevano mano a mano che l'offensiva procedeva. Un fattore determinante fu costituito anche dall'indecisione di Hitler nel considerare Mosca come obiettivo primario, e allo stesso tempo di volere perseguire contemporaneamente molteplici obiettivi, modificando in corso d'opera piani che i vertici militari avevano a loro tempo considerato difficilmente realizzabili con le forze a disposizione della Wehrmacht. Questi elementi, uniti all'inspiegabile decisione di rinunciare all'occupazione di Leningrado, al fallimento della conquista del porto di Murmansk e all'ostinata volont\u00e0 del F\u00fchrer di inviare consistenti forze a sud per chiudere a Kiev l'intero gruppo di armate sovietiche del fronte meridionale, contribuirono a ritardare l'offensiva verso la capitale e a prosciugare progressivamente le forze di cui la Wehrmacht disponeva.\nL'attacco verso Mosca inizi\u00f2 il 30 settembre, in un periodo pericolosamente a ridosso dell'inizio delle piogge autunnali, ma Hitler era convinto che l'Armata Rossa fosse allo stremo delle forze e che l'occupazione della citt\u00e0 sarebbe avvenuta prima dell'arrivo del maltempo. Queste previsioni si rivelarono errate, e il rallentamento dell'offensiva fece ben presto nascere nei vertici militari la consapevolezza dell'impossibilit\u00e0 della realizzazione dell'obiettivo. Le conseguenze di tale ingiustificato ottimismo si rivelarono nel momento in cui l'Armata Rossa, rassicurata sul mancato pericolo dell'apertura di un secondo fronte orientale a causa dell'intenzione del Giappone di attaccare nel Pacifico, e quindi rafforzata dalle divisioni siberiane, pass\u00f2 alla controffensiva. Il F\u00fchrer, visto l'insuccesso dell'attacco alla capitale, rimosse un grande numero di alti ufficiali dall'incarico, incolpandoli personalmente del fallimento dell'obiettivo e assumendo contemporaneamente il comando delle forze armate, col risultato di indebolire ulteriormente la Wehrmacht a causa delle considerevoli perdite che essa ebbe a soffrire per i mancati ripiegamenti e soprattutto per il freddo che i soldati non riuscirono a sopportare poich\u00e9 privi di equipaggiamento invernale.\nLa battaglia di Mosca venne perduta e, esaurita la controffensiva sovietica, il fronte rimase stabile fino all'inizio dell'estate del 1942, quando la Germania dette inizio all'operazione Blu, ossia l'offensiva nel Caucaso con l'obiettivo di impadronirsi dei pozzi petroliferi di Baku. Le unit\u00e0 rimaste alle spalle del fronte sovietico, principalmente a Cholm ed a Demjansk, vennero rifornite attraverso ponti aerei, tanto che il successo di tali operazioni fece erroneamente ritenere a Hitler che un'armata potesse essere rifornita per via aerea. Questa errata valutazione contribu\u00ec alla sconfitta della 6\u00aa armata durante la battaglia di Stalingrado."}
{"id": "1118092", "revid": "110157", "url": "https://it.wikipedia.org/wiki?curid=1118092", "title": "Engines of Creation", "text": "Engines of Creation \u00e8 l'ottavo album di Joe Satriani, pubblicato nel 2000.\nSi tratta di un album di rock sperimentale, nel quale tutti i brani, ad eccezione di \"Until We Say Goodbye\", sono stati registrati con il solo apporto di chitarra e sintetizzatore.\nNote.\nIl brano \"Until We Say Goodbye\" \u00e8 stato nominato ai Grammy Award del 2001 come \"Best Rock Instrumental Performance\"."}
{"id": "1118093", "revid": "1784425", "url": "https://it.wikipedia.org/wiki?curid=1118093", "title": "Aden Abdulla Osman", "text": "\u00c8 stato il primo Presidente della Somalia dopo che il Paese ottenne l'indipendenza nel 1960 col nome di Repubblica Somala.\nBiografia.\nNacque nel 1908 a Belet Uen, nella regione centrale somala dell'Hiran, da una famiglia di etnia Hauia..\nNel febbraio del 1944, ader\u00ec al Circolo della Giovent\u00f9 Somala, successivamente chiamato Lega dei Giovani Somali, un partito nazionalista, che si batteva per l'indipendenza della Somalia. Divenne membro del comitato direttivo del partito e nel 1946 fu nominato Segretario della sezione del partito di Belet Uen.\nDal 1954 fino al 1956 e nuovamente dal 1958 fino al 1959, svolse la funzione di presidente della \"Lega dei Giovani Somali\". Nel 1956 fu eletto presidente dell'Assemblea Legislativa.\nQuando la Somalia divenne indipendente il 1\u00ba luglio del 1960, fu eletto primo presidente del nuovo Stato. il suo vice presidente dell'Assemblea Legislativa Hagi Bashir Ismail Yousuf, diventa il primo presidente dell'Assemblea Nazionale Somala. Nelle elezioni presidenziali del 1967 fu sconfitto da Abdirashid Ali Shermarke. Il suo mandato come presidente cess\u00f2 il 10 giugno 1967.\nOsman accett\u00f2 la sconfitta tranquillamente, ed entr\u00f2 cos\u00ec nella storia come il primo leader politico africano ad aver ceduto pacificamente il potere nelle mani di un successore democraticamente eletto, rafforzando ulteriormente in Somalia un clima di legalit\u00e0 democratica gi\u00e0 affermatosi nel corso della sua presidenza, molto raro nell'Africa di allora.\nPurtroppo questa situazione di stabilit\u00e0 e pace non dur\u00f2 molto: Shermarke fu assassinato da una guardia del corpo il 15 ottobre 1969 ed il 21 ottobre, il giorno dopo i suoi funerali, il generale e Comandante in capo dell'Esercito Siad Barre prese il potere con un colpo di Stato incruento, senza incontrare alcuna opposizione.\nOsman non collabor\u00f2 con il regime di Barre ed al suo interno non assunse alcuna posizione.\nNel 1990, quando la dittatura era prossima alla fine e gli scontri con gli oppositori sempre pi\u00f9 sanguinosi, con la Somalia prossima alla guerra civile, Osman e oltre 100 politici somali firmarono un documento comune, in cui esprimevano la loro preoccupazione per le violenze ed auspicavano una riconciliazione.\nIn risposta, Osman fu sommariamente arrestato, e sarebbe rimasto in carcere fino alla definitiva caduta di Barre, avvenuta all'inizio del 1991.\nDopo il rilascio, trascorse buona parte del suo tempo nella sua tenuta di Genale, nella Somalia meridionale.\nIl 22 maggio 2007 fu erroneamente riportata la notizia della sua morte in un ospedale di Nairobi, ma Osman era effettivamente ricoverato nella capitale del Kenya in condizioni gravi e costretto all'alimentazione artificiale. Si sarebbe spento a Nairobi l'8 giugno dello stesso anno.\nIl Governo federale di transizione, allora guidato da Abdullahi Yusuf Ahmed, proclam\u00f2 21 giorni di lutto nazionale, concesse ad Osman funerali di Stato e gli intitol\u00f2 l'Aeroporto Internazionale di Mogadiscio.\nSuo figlio Osman Aden Abdulla \u00e8 un importante medico e genetista."}
{"id": "1118099", "revid": "4175", "url": "https://it.wikipedia.org/wiki?curid=1118099", "title": "Nantas Salvalaggio", "text": "Carriera.\nInizi\u00f2 la sua carriera di giornalista a Roma, per poi passare al \"Giorno\". Intraprese anche l'attivit\u00e0 di scrittore: il suo primo romanzo fu nel 1953 \"Il vestito di carta\". All'inizio degli anni cinquanta, prima di diventare giornalista, fu cestista della Reyer Venezia con cui ha giocato nella massima serie.\n\u00c8 stato corrispondente per \"Epoca\" e \"Corriere della Sera\" da New York, Parigi e Londra. \u00c8 stato una firma storica del quotidiano romano \"Il Tempo\".\nRealizz\u00f2 uno \"scoop\" con un'intervista esclusiva alla diva Marilyn Monroe. Per ottenere la intervista a Marilyn, le invi\u00f2 un enorme mazzo di rose rosse, acquistate dal miglior fiorista della Quinta Strada e una semplice presentazione: \u00abda un cronista italiano che desidera incontrarla\u00bb. Lo \"scoop\" dell'intervista provoc\u00f2 un certo chiasso tanto che persino Oriana Fallaci, all'epoca inviata de \"L'Europeo\", telefon\u00f2 a Salvalaggio, riempiendolo di insulti: avrebbe voluto essere lei la prima a raggiungere l'inavvicinabile Marilyn. Incontr\u00f2 anche Yul Brynner ed Ezra Pound, e conobbe Primo Carnera fin dai suoi esordi con il circo, come raccont\u00f2 lui stesso in \"L'epopea di Primo Carnera\".\nLa casa editrice Arnoldo Mondadori Editore gli affid\u00f2 il progetto di una nuova rivista, \"Panorama\": Salvalaggio ne fu il fondatore, nel 1962, ed il primo direttore, fino al 1964. Diverso dal settimanale odierno, il \"Panorama\" di Salvalaggio era un mensile culturale.\nA partire dagli anni settanta, pur continuando a collaborare con varie testate e emittenti radiotelevisive, la sua attivit\u00e0 si concentr\u00f2 soprattutto sulla narrativa, spesso legata ai ricordi della sua infanzia veneziana. Scrisse una trentina di romanzi, ottenendo anche numerosi premi e riconoscimenti: in particolare \"Rio dei pensieri\" (Premio Sirmione del Garda, 1980), e \"Il Campiello sommerso\" (Premio Campione d'Italia, 1974), considerato il suo capolavoro, tradotto in numerosi Paesi e che solo nella ex Unione Sovietica ha venduto quattro milioni di copie. Dal 2003 collabor\u00f2 con \"Radio Radio\" e \"Radio Radio Tv\" di Sky. Ogni mattina interveniva telefonicamente al programma \"Un giorno speciale\" di Francesco Vergovich, commentando i fatti del giorno. Teneva inoltre una rubrica sul settimanale \"Oggi\", con lo pseudonimo \"Malapelle\".\nHa lasciato tre figli (Marco, Laura e Olivia) avuti dalla prima moglie (inglese) Molga, sette nipoti (Daniela, Matteo, Isabella, Evelyn, Orlando, Oliver e Scintilla) e la seconda moglie Giovanna.\nRimane famosa la sua aspra critica a Vasco Rossi e alla stessa Rai, accusata di ospitare nel suo programma pi\u00f9 seguito (\"Domenica in\") un individuo alcolizzato, cocainomane e sballato. La dura stroncatura accrebbe la fama del cantante, che rispose alle critiche con la canzone \"Vado al massimo\", ove il verso \"quel tale che scrive sul giornale\", \u00e8 con grande probabilit\u00e0 rivolto proprio al giornalista veneziano, cos\u00ec come anche in una canzone successiva, \"Blasco Rossi\". Nello stesso articolo Salvalaggio attacc\u00f2 duramente anche Lou Reed (\"ma quando faremo un'indagine seria, un calcolo approssimativo, di tutti i giovani che si sono \u201cfatti\u201d, che si sono procurati un passaporto per l'altro mondo, sulle orme dei cantori dell'eroina, come quel tale Lou Reed, che a Milano si pronuncia giustamente L\u00f9rid?\")."}
{"id": "1118101", "revid": "599013", "url": "https://it.wikipedia.org/wiki?curid=1118101", "title": "Emiane", "text": "L'emiane \u00e8 un tessuto di nascita abbastanza recente, composto di fibre di lino o cotone anche in mischia.\nSolitamente di colore bianco o \u00e9cru \u00e8 caratterizzato da una armatura a tela regolare (lo stesso numero di fili per centimetro sia in trama che in ordito) e molto rada, 10-14 fili al centimetro. \nL'emiane viene usato, per la regolarit\u00e0 della sua trama, soprattutto nel ricamo a mano a fili contati come l'Hardanger.\nQuesta stoffa, di consistenza piuttosto grossolana, viene impiegata spesso in biancheria da cucina, tovaglie e strofinacci."}
{"id": "1118102", "revid": "287204", "url": "https://it.wikipedia.org/wiki?curid=1118102", "title": "Campionato italiano di hockey su ghiaccio 1966-1967", "text": "Il Campionato italiano di hockey su ghiaccio 1966-67 \u00e8 stata la 33\u00aa edizione della manifestazione.\nSerie A.\nI Campioni d'Italia del Cortina ed il Bolzano si presentano ai nastri di partenza del nuovo torneo ingaggiando due coach cecoslovacchi, Robert Rebetin (ex giocatore del L.T.C. Praga) per gli ampezzani, e Lolek Cetkowski per i bolzanini, che acquistano anche il canadese Len Perking; torna a solcare il ghiaccio del Palazzo di Via Roma, dopo un anno di assenza, Alfredo Coletti. I Diavoli Milano rispondono confermando per il sesto anno consecutivo Bryan Whittal, prendendo in prestito l'attaccante alleghese Renato De Toni ed acquistando Franco Gallo, di scuola canadese.\nFormazioni.\nDopo 5 anni si ritorna ad un campionato ridimensionato, che vede la partecipazione di sole 4 squadre per la rinuncia dell'Alleghe (per la mancanza di una pista artificiale) ed ancora del Torino, intenzionato in un primo momento ad iscriversi nella massima serie, ma successivamente \u00e8 costretto a rinunciare.\nSono iscritte quindi: HC Bolzano, SG Cortina, Diavoli Milano e HC Gardena.\nFormula.\nCambia anche la formula, che prevede un girone con doppia andata e ritorno.\nCampionato.\nDopo gli incidenti avvenuti durante Bolzano-Cortina (1-4) del 14 gennaio 1967, la Federazione decide di omologare il risultato e di squalificare il campo del Bolzano fino al 10 febbraio, infliggendo alla societ\u00e0 altoatesina una multa di 30.000 lire. Tra i giocatori, Romeo Tigliani \u00e8 sospeso fino al 15 febbraio, mentre sono ammoniti Franco De Vito (Bolzano) e Bruno Ghedina (Cortina). Gli arbitri Alfio Tuzzi e Cesare Tadini vengono sospesi.\nL'incontro Cortina-Diavoli Milano in calendario il 18 febbraio 1967 a Cortina D'Ampezzo non \u00e8 disputato per l'impraticabilit\u00e0 della pista di gioco. In seguito, le due societ\u00e0 non trovano l'accordo per la disputa del recupero.\nIl Campionato \u00e8 vinto dal Cortina che, dopo sette vittorie consecutive, nel finale di stagione incassa due sconfitte, ad opera del Bolzano (3-1 in casa e 9-8 in trasferta). In classifica gli ampezzani sono seguiti dal Gardena e dal Bolzano (pari merito): per i gardenesi il torneo inizia male con una vittoria e quattro sconfitte nelle prime cinque gare, che vengono riscattate nella seconda parte, mentre per il Bolzano la stagione \u00e8 altalenante. Chiudono la classifica i Diavoli Milano che disputano la peggior stagione della loro storia; il ruolino di marcia dei milanesi, in casa, registra due pareggi e quattro sconfitte (di cui Diavoli Milano-Gardena 3-12 del 23 febbraio 1967, arbitrata da Gasser e Stenico, \u00e8 la partita con il maggior numero di reti), mentre i restanti quattro punti sono ottenuti con le vittorie esterne conseguite ad inizio Campionato in casa del Bolzano e del Gardena. A parziale discolpa dei meneghini c'\u00e8 la prolungata assenza di Bryan Whittal, giocatore di maggior spessore, che per motivi fisici non riesce a dare un contributo decisivo.\nClassifica.\n La Sportivi Ghiaccio Cortina vince il suo nono titolo, quarto consecutivo.\nFormazione Campione d'Italia: Franco Alver\u00e0 - Isidoro Alver\u00e0 - Enrico Benedetti - Paolo Bernardi - Alberto Da Rin - Gianfranco Da Rin - Bruno Frison - Bruno Ghedina - Mario Lacedelli - Giuseppe Lorenzi - Giovanni Mastel - Remigio Morocutti - Ruggero Savaris - Jack Siemon - Giulio Verocai.\nClassifica marcatori.\nLa classifica marcatori \u00e8 vinta da Jean Marc Asselin (Gardena) con 19 reti, seguito da Alfredo Coletti (Bolzano, 16 reti), Alberto Da Rin (Cortina, 14 reti), Renato De Toni (Diavoli Milano, 11 reti) e Gianfranco Da Rin (Cortina, 8 reti)."}
{"id": "1118106", "revid": "1573940", "url": "https://it.wikipedia.org/wiki?curid=1118106", "title": "Antedon mediterranea", "text": "Il giglio di mare mediterraneo (Antedon mediterranea)()) \u00e8 un crinoide della famiglia degli Antedonidi, endemico del mar Mediterraneo.\nDescrizione.\n\u00c8 un crinoide privo di peduncolo, che si ancora temporaneamente al substrato per mezzo di numerosi cirri mobili a forma di artiglio, articolati direttamente alla base del calice. Dal calice si dipartono una decina di braccia dall'aspetto piumoso, che formano una corona di 20\u201325\u00a0cm di diametro, di colorazione variabile dal bianco al rosso, dal giallo all'arancio.\nBiologia.\nTrascorrono la maggior parte del tempo ancorati al substrato, ma se disturbati sono in grado di sganciarsi e di spostarsi. Sono organismi lucifughi e pertanto si incontrano nelle zone ombreggiate e durante la notte.\nAlimentazione.\nSono organismi filtratori passivi, che si nutrono di una variet\u00e0 di protisti (diatomee e altre alghe unicellulari, foraminiferi), larve di invertebrati, piccoli crostacei e detriti organici.\nRiproduzione.\nSono animali gonocorici, cio\u00e8 a sessi separati. I gameti sono prodotti da pinnule specializzate situate alla base delle braccia, e la fecondazione \u00e8 esterna. Le uova rimangono attaccate alle braccia sino alla schiusa.\nLe larve sono planctoniche nella prima fase di sviluppo, nelle fasi successive si fissano al substrato per mezzo di un peduncolo. Al completamento dello sviluppo il peduncolo si spezza e i giovani adulti ridivengono mobili.\nDistribuzione e habitat.\nLa specie \u00e8 diffusa sui fondali del Mar Mediterraneo, dai 15 agli 80 metri di profondit\u00e0.Cresce su fondali rocciosi ricchi di alghe, fondali sabbiosi e praterie di \"Posidonia\"."}
{"id": "1118107", "revid": "29244", "url": "https://it.wikipedia.org/wiki?curid=1118107", "title": "Stella marina piumosa", "text": ""}
{"id": "1118125", "revid": "287204", "url": "https://it.wikipedia.org/wiki?curid=1118125", "title": "Alessandro da Sant'Elpidio", "text": "Incerto, secondo alcuni, il suo cognome (Fassitelli), Alessandro fu Eremitano Agostiniano e allievo dell'Agostiniano Egidio Romano; Dopo aver conseguito il titolo di baccelliere a Parigi, nel mese di maggio del 1300 viene nominato Direttore dell'insegnamento (Primus Lector) nella citt\u00e0 di Anagni. Insegn\u00f2 in seguito a Parigi, per poi essere posto come Priore generale dell'ordine nel 1312. Papa Giovanni XXII lo nomina Vescovo di Melfi il 18 febbraio (1326).\nPrese parte alle controversie teologiche che opposero l'imperatore Ludovico IV di Baviera a Papa Giovanni XXII, sposando decisamente le tesi del secondo nel suo \"De iurisdictione imperii et auctoritate Summi Pontificis\" in cui traspare il contributo dottrinale di Egidio Romano e dell'Agostiniano Giacomo da Viterbo. Dedica a Papa Giovanni XXII l'opera \"De ecclesia potestate\" che diviso in due trattati venne scritto negli anni 1323-1324. Il \"De cessione personali et secdium fundatione et mutatione\" costituisce il terzo trattato che completa l'opera dei due trattati precedenti.\nDedica l\"Expositio in Evangelium S. Iohannis\" e l\"Epitome librorum S.Augustini De civitate Dei\" al Cardinale Francesco Caetani.\nPurtroppo risultano introvabili i commenti alle opere di Aristotele: \"Topici di Aristotele\" e \"Analitici primi\", tre libri di \"Quodlibeta\" e \"Quaestiones ordinariae Theologiae\"."}
{"id": "1118128", "revid": "83531", "url": "https://it.wikipedia.org/wiki?curid=1118128", "title": "Banda Dalton", "text": "La Banda Dalton fu un gruppo di fuorilegge statunitensi, attivo nel periodo compreso tra il 1890 ed il 1892.\nStoria.\nLa banda era formata da quattro fratelli: Bob, Grat, Bill ed Emmett, provenienti dalla Contea di Jackson, nel Missouri. Figli di Lewis Dalton e Adeline Younger, proprietari di un saloon a Kansas City in Kansas, si trasferirono con la famiglia nel 1882 verso l'Oklahoma, come pionieri del Far West.\nNel 1887 il maggiore dei fratelli Frank Dalton, vice sceriffo federale appartenente all\"'United States Marshals Service\", venne ucciso in uno scontro a fuoco con la banda Dixon durante il servizio. I fratelli, incitati dalla madre, intrapresero a quel punto la stessa vita che aveva scelto Frank, diventando uomini di legge in diverse localit\u00e0 degli Stati Uniti.\nLa loro carriera di sceriffi fin\u00ec per\u00f2 quando Grat Dalton venne arrestato nel 1890 per furto di cavalli (riuscir\u00e0 a fuggire in seguito) e Bob Dalton intraprese attivit\u00e0 di contrabbando di liquori verso le popolazioni indiane del luogo. Incarcerato e poi rilasciato, Bob form\u00f2 con i fratelli una delle bande criminali pi\u00f9 ricercate del periodo, cui partecipavano anche altri elementi non appartenenti alla famiglia.\nIl 5 ottobre 1892 la banda tent\u00f2 di rapinare due banche nello stesso giorno, la C.M. Condon &amp; Company's Bank e la First National Bank, entrambe a Coffeyville in Kansas, ma la popolazione che aveva avuto sentore della rapina in corso, si arm\u00f2 e li blocc\u00f2 in una delle banche, ingaggiando con loro un violento scontro a fuoco. Grat Dalton, Bob Dalton, Dick Broadwell e Bill Power vennero uccisi, mentre Emmett Dalton ricevette 23 colpi di arma da fuoco ma sopravvisse.\nLa condanna per l'unico sopravvissuto fu esemplare: ricevette l'ergastolo, ma fu rilasciato dopo 14 anni di reclusione presso il penitenziario di Lansing. Mor\u00ec da uomo libero nel 1937 all'et\u00e0 di 66 anni, dopo aver pubblicato due libri sulle imprese della banda (da cui furono tratti due film hollywoodiani, al primo dei quali partecip\u00f2 come attore).\nBill Doolin, \"Bitter Creek\" Newcomb, e Charlie Pierce furono gli unici superstiti della banda dopo gli eventi di Coffeyville, anche perch\u00e9 non parteciparono a quella rapina. Alcune indiscrezioni per\u00f2 danno come presente, ma fuggitivo, Bill Doolin.\nBill Doolin e i superstiti diedero successivamente vita ad una nuova banda, il \"Wild Bunch\" conosciuto anche come \"Doolin\u2013Dalton Gang\".\nInfluenza culturale.\nCompaiono anche in un cartone animato per una pubblicit\u00e0 di gelati (Eldorado) in un duello contro Cocco Bill, del disegnatore italiano Benito Jacovitti. "}
{"id": "1118130", "revid": "32428", "url": "https://it.wikipedia.org/wiki?curid=1118130", "title": "Alessandro Fassitelli", "text": ""}
{"id": "1118133", "revid": "1728", "url": "https://it.wikipedia.org/wiki?curid=1118133", "title": "R.H. Barlow", "text": ""}
{"id": "1118134", "revid": "767487", "url": "https://it.wikipedia.org/wiki?curid=1118134", "title": "Tamburi del Vesuvio", "text": "I Tamburi del Vesuvio sono un gruppo di musica world music/folk napoletano fondato da Nando Citarella nel 1994.\nNando Citarella viene da un'esperienza di influenze di suoni di Djembe africani o di Masar e Bendir nordafricani e su queste esperienze ha fondato il suo gruppo che produce musica molto vivace.\nFormazione.\nMusicisti:\nDanzatori:\nTecnico del suono:\nCollaborazioni.\nI Tamburi del Vesuvio si avvalgono di 4 danzatori.\nI Tamburi del Vesuvio hanno collaborato con:"}
{"id": "1118138", "revid": "1442080", "url": "https://it.wikipedia.org/wiki?curid=1118138", "title": "Holothuria poli", "text": "Holothuria poli (Delle Chiaje, 1823) \u00e8 una specie della famiglia Holothuriidae.\nDistribuzione e habitat.\nMar Mediterraneo e Oceano Atlantico orientale. Vive su tutti i fondali ma predilige quelli detritici e le praterie di fanerogame.\nDescrizione.\nMostra un corpo cilindrico allungato e rigido cosparso da tubercoli. Pu\u00f2 raggiungere circa 22\u00a0cm di lunghezza. La colorazione dorsale \u00e8 scura, di norma bruno-rossiccia o bruno-nerastra (mai totalmente nera), ma le papille hanno sempre l'apice bianco. Questa specie \u00e8 spesso avvolta in uno strato di muco e ama cospargersi totalmente di sabbia e sedimenti. La parte ventrale \u00e8 scura quanto quella dorsale ed \u00e8 munita di corti pedicelli di colore bianco. Pu\u00f2 essere confusa con Holothuria tubulosa per la colorazione del corpo (ma questa si differenzia per avere la parte ventrale molto pi\u00f9 chiara della dorsale e non avere gli apici delle papille e pedicelli bianchi) e talvolta con Holothuria forskali per via degli apici delle papille di colore bianco (ma questa si differenzia per avere la parte dorsale di norma nera e la ventrale giallognola ed avere i Tubuli di Cuvier).\nQuesta specie non possiede i Tubi di Cuvier che sono dei lunghi filamenti appiccicosi di colore bianco o roseo che vengono espulsi a scopo difensivo e che sono presenti in molte altre specie appartenenti a questa famiglia.\nBiologia.\nAlimentazione.\nSi alimenta ingerendo enormi quantit\u00e0 di sabbia e fango dalle quali trae il nutrimento.\nRiproduzione.\nLa riproduzione \u00e8 quella tipica degli echinodermi: l'uovo viene fecondato e, alla schiusa, viene liberata una larva planctonica, detta \"brachiolaria\" e dotata di una notocorda, che a seguito della metamorfosi finale in individuo adulto verr\u00e0 persa.\nSpecie affini.\nNel Mediterraneo vivono altre sei specie di \"Holothuria\": \"Holothuria forskali\", \"Holothuria helleri\", \"Holothuria impatiens\", \"Holothuria mammata\", \"Holothuria tubulosa\", \"Holothuria sanctori\"."}
{"id": "1118139", "revid": "884077", "url": "https://it.wikipedia.org/wiki?curid=1118139", "title": "Nazionale di rugby a 15 di Samoa", "text": "La nazionale di rugby a 15 samoana, chiamata dai locali Manu Samoa dal nome di un famoso guerriero dell'isola, rappresenta lo Stato Indipendente di Samoa in ambito rugbistico internazionale. Attiva dal 1924, la sua federazione \u00e8 affiliata all'International Rugby Board e fino al luglio 2009 faceva anche parte della Pacific Islands Rugby Alliance (\"PIRA\") insieme a e .\nI samoani prima di ogni partita eseguono un ballo aborigeno, chiamato Siva Tau, simile all'Haka dei neozelandesi.\nSono molti i giocatori di origine samoana che essendo cresciuti in Nuova Zelanda scelgono di indossare la maglia degli All Blacks (tra i pi\u00f9 noti si pensi ad esempio a Michael Jones, Mils Muliaina, Jerry Collins, Isaia Toeava, Casey Laulala e all'ex capitano Tana Umaga), d'altra parte si verifica anche che giocatori nativi della Nuova Zelanda ma di origini samoane scelgano di giocare per la nazionale samoana.\nStoria.\nIl rugby a 15 fu introdotto a Samoa nel 1920 dai Fratelli Maristi delle Scuole e, successivamente, nel 1924 fu creata la federazione samoana di rugby. La nazionale samoana, allora nota come Samoa Occidentale, nome che manterr\u00e0 fino al 1997, debutt\u00f2 a livello internazionale contro le Figi il 18 agosto 1924 ad Apia perdendo 6-0. La partita venne giocata alle 7 di mattina per consentire alla squadra locale di recarsi successivamente al lavoro, e sul campo era presente un grosso albero di palma sulla linea di met\u00e0 campo. L'incontro di ritorno, invece, fu vinto da Samoa con il punteggio di 9-3.\nNel 1954 Samoa si rec\u00f2 a giocare nelle vicine isole del Pacifico Figi e Tonga. Vent'anni dopo i samoani si recarono in tour in Nuova Zelanda vincendo un incontro sugli otto disputati in totale.\nNel 1982 venne creato il tradizionale \"Pacific Tri-Nations\", torneo disputato annualmente tra le nazionali di Samoa, Tonga e Figi. Samoa vinse la prima edizione. Nel 1986 Samoa affront\u00f2 il recatosi in tour nel Sud Pacifico perdendo 32-14 ad Apia. Non facendo ancora parte dell'International Rugby Board (IRB), la nazionale samoana non venne invitata alla prima edizione della Coppa del Mondo che ha avuto luogo nel 1987. L'anno successivo, dopo avere completato la propria affiliazione all'IRB, Samoa si rec\u00f2 in tour in Europa venendo sconfitta 49-22 dall' e 24-6 dal Galles.\nSamoa si qualific\u00f2 alla e lasci\u00f2 un forte impatto alla sua prima partecipazione alla competizione mondiale iridata: si qualific\u00f2 ai quarti di finale vincendo 16-13 contro il Galles e 35-12 contro l', perdendo l'unica partita del proprio girone 9-3 contro l' che successivamente vincer\u00e0 questa edizione dei mondiali. Ai quarti di finale Samoa venne eliminata dalla che vinse 28-6.\nDopo un'altra prestigiosa vittoria ottenuta contro il Galles sconfitto 34-9 ad Apia, la nazionale samoana si riconferm\u00f2 alla Coppa del Mondo 1995 qualificandosi nuovamente ai quarti di finale dopo avere sconfitto l' 42-18, l'Argentina 32-26 e perso 44-22 contro l'. Ai quarti di finale i samoani vennero eliminati dai futuri campioni del che vinsero 42-14. Dopo la Coppa del Mondo, Samoa si rec\u00f2 in tour in Gran Bretagna raccogliendo un pareggio 15-15 contro la Scozia e una sconfitta 27-9 contro l'Inghilterra.\nAlla Coppa del Mondo 1999, Samoa riusc\u00ec a qualificarsi alla fase di spareggio per l'accesso ai quarti di finale dopo avere sconfitto nel proprio girone il e i padroni di casa del Galles; l'unica sconfitta nella fase a gironi avvenne per mano dell'Argentina. Nella fase di spareggio i samoani vennero eliminati dalla Scozia che vinse 35-20.\nNell'edizione della Coppa del Mondo 2003 la nazionale samoana si trov\u00f2 a giocare in un girone molto ostico con Sudafrica e i futuri campioni dell'Inghilterra. Le vittorie contro e non furono sufficienti per l'accesso ai quarti di finale. Alla successiva Coppa del Mondo, Samoa si ritrov\u00f2 nuovamente a giocare nello stesso girone di Inghilterra e Sudafrica (che vincer\u00e0 l'edizione 2007). La nazionale samoana riusc\u00ec a vincere solamente contro gli battendoli 25-21, mentre la sconfitta 19-15 contro Tonga cost\u00f2 ai samoani il terzo posto nella fase a gironi e quindi la qualificazione automatica alla Coppa del Mondo 2011.\nSamoa prese parte alla Coppa del Mondo 2011 dopo avere superato la nello spareggio relativo all'Oceania. Durante la loro preparazione per la competizione mondiale i samoani registrarono una clamorosa vittoria a Sydney sconfiggendo l'Australia 32-23. Samoa fin\u00ec al terzo posto nel proprio girone in seguito a due vittorie (49-12 contro la e 27-7 contro Figi) e due sconfitte (17-10 contro il Galles e 13-5 contro il Sudafrica).\nIl 16 novembre 2012 le Samoa ottennero una prestigiosa vittoria sconfiggendo il Galles 26-19 al Millennium Stadium; l'anno successivo, all'interno delle \"Castle Beer Series\" ospitate in Sudafrica, i samoani sconfissero la Scozia 27-17 e l'Italia 39-10. Il 14 giugno 2014 i samoani sconfissero nuovamente l'Italia 15-0 ad Apia, mentre a novembre gli Azzurri si presero la rivincita ad Ascoli vincendo 24-13.\nGli isolani debuttarono vittoriosamente alla sconfiggendo nella fase a gironi gli Stati Uniti 25-16, ma in seguito persero le restanti partite contro Sudafrica, Giappone e Scozia giungendo al quarto posto e mancando cos\u00ec la qualificazione automatica all'edizione successiva della competizione."}
{"id": "1118140", "revid": "78273", "url": "https://it.wikipedia.org/wiki?curid=1118140", "title": "Cetriolo di mare a punte bianche", "text": ""}
{"id": "1118142", "revid": "1996533", "url": "https://it.wikipedia.org/wiki?curid=1118142", "title": "Fratelli Dalton (Lucky Luke)", "text": "I fratelli Dalton sono un gruppo di personaggi immaginari del fumetto \"Lucky Luke\", ideato il primo da Morris nel 1954 e il secondo da Goscinny nel 1957.\nStoria editoriale.\nSono ispirati a un vero gruppo di fuorilegge, la Banda Dalton, attiva nel Far West fra il 1890 e il 1892. Il gruppo di personaggi esord\u00ec nel 1954 nel sesto albo a fumetti della serie \"Lucky Luke\", \"Hors-la-loi\" (\"Fuorilegge\") dove i quattro fratelli Bob, Grat, Bill ed Emmett seminano il terrore per il West scontrandosi pi\u00f9 volte con il protagonista Lucky Luke che li sconfigge e infine uccide tutti in una sparatoria a Coffeyville. Visto che per\u00f2 i personaggi piacevano, l'autore Morris, insieme a Goscinny con il quale aveva iniziato a collaborare e che era contrario all'eliminazione dei banditi, cre\u00f2 un secondo gruppo di personaggi, \"Joe\", \"William\", \"Jack\" e \"Averell Dalton\", graficamente identici ai primi ma loro \"cugini\", che esord\u00ec nel 1957 sul settimanale \"Spirou\" in una storia scritta da Goscinny e disegnata da Morris, \"Les Cousins Dalton\", dove i quattro criminali vorrebbero vendicare i loro cugini uccisi da Lucky Luke. Tornarono nel 1958 come comprimari nell'episodio \"Lucky Luke contre Joss Jamon\" in un'improbabile giuria, composta da banditi come Jesse James e allestita dal cattivo di turno per giudicare Lucky Luke. Da allora appariranno in numerosi altri albi, diventando gli avversari pi\u00f9 ricorrenti della serie.\nCaratterizzazione.\nEsattamente come i loro cugini di \"Hors-la-loi\", Joe, William, Jack e Averell Dalton sono fra loro identici: magri, con capelli corti e neri, un mento prominente e un naso a patata, tranne per il fatto che ciascuno di loro \u00e8 pi\u00f9 alto del precedente, come una fila di canne di un organo. La differenza principale con i loro predecessori \u00e8 che Joe, William, Jack e Averell hanno tratti e modi pi\u00f9 comici (soprattutto Averell). Anche altri membri della famiglia Dalton che compaiono occasionalmente (ad es. la loro madre, in \"Ma Dalton\", albo del 1971) hanno i medesimi tratti somatici.\nPersonaggi.\nBanda Dalton\nParenti\nTrasposizioni in altri media.\nCinema\nTelevisione\nDoppiaggio.\nFrancese.\nDal primo film all'ultimo sono stati cambiati molti doppiatori, ma gli ufficiali sono: Pierre Trabaud, Jacques Balutin, G\u00e9rard Hernandez e Pierre Tornade. Dal cast originale, oggi sono rimasti solo in due: Jacques Balutin e G\u00e9rard Hernandez mentre Pierre Trabaud scompare nel 26 febbraio 2005 e Pierre Tornade, il doppiatore di Obelix, scompare nel 7 marzo 2012.\nItaliano.\nI film e le serie animate sono nell'ordine di uscita in Italia."}
{"id": "1118146", "revid": "287204", "url": "https://it.wikipedia.org/wiki?curid=1118146", "title": "Ciclo di Tschai", "text": "Il Ciclo di Tschai (pronuncia \"Ci\u00e0i\", titolo originale in inglese: \"Planet of Adventure\") \u00e8 una serie di romanzi di fantascienza dello scrittore statunitense Jack Vance. Il ciclo, pubblicato tra il 1968 e il 1970, si compone di quattro volumi ed \u00e8 uno degli esempi tipici di planetary romance, un filone della fantascienza avventurosa in cui l'ambientazione \u00e8 un pianeta sconosciuto, lontano dalla Terra.\nLa saga planetaria di Vance ha luogo sull'immaginario pianeta Tschai orbitante attorno alla stella Carina 4269, a 212 anni luce di distanza dalla Terra dove fa naufragio l'astronauta Adam Reith, il protagonista umano, unico sopravvissuto di una spedizione terrestre in risposta ad un messaggio d'aiuto di oltre duecento anni prima. Secondo i canoni della planet opera, la struttura narrativa del romanzo di Vance si focalizza, nel contesto di una storia di avventura ed esplorazione, sul confronto tra la prospettiva umana del protagonista e quella aliena degli abitanti del pianeta.\nStoria editoriale.\nI titoli originali alludono al nome della specie aliena a cui \u00e8 dedicato ciascun romanzo, ma la correlazione non \u00e8 stata mantenuta nella traduzione italiana. L'opera, edita per la prima volta in Italia nel 1971 all'interno della collana Urania di Arnoldo Mondadori Editore, \u00e8 stata successivamente ripubblicata dalla stessa casa editrice in un unico volume dal titolo \"Tschai, e nel 2016 in due volumi dal titolo Pianeta Tschai prima parte e Pianeta Tschai seconda parte.\"\nTrama.\nIl dominio di Tschai \u00e8 conteso tra quattro specie senzienti: tre alloctone (i rettiloidi \"Chasch\", gli anfibi \"Wankh\" e i ferini \"Dirdir\") e una indigena, gli insettoidi \"Pnume\". Ciascuna specie ha schiavizzato un gruppo di umanoidi, che Reith ritiene essersi evoluti da esseri umani rapiti dalla terra nel lontano passato.\nI quattro gruppi sottomessi (\"Sub-Chasch, Sub-Wankh, Sub-Dirdir\" e \"Pnumekin\") differiscono tra loro, oltre che per alcuni tratti fisici, anche nel rapporto instaurato con i loro padroni alieni e nel modo in cui da essi sono controllati. I Sub-Chasch sono convinti che alla loro morte si reincarneranno come Chasch e la loro fede religiosa li porta addirittura a truccarsi con creste posticce per assomigliare ai loro maestri. I Sub-Wankh si trovano nella condizione pi\u00f9 privilegiata facendosi interpreti della volont\u00e0 dei Wankh con cui comunicano con un elaborato linguaggio musicale. I Sub-Dirdir si vedono come una forma degenerata di Dirdir e cercano di emulare i loro padroni. I Pnumekin vivono sottoterra e sono mantenuti sotto controllo tramite un alimento drogato che oltre a condizionarli psicologicamente, ne inibisce gli impulsi sessuali (la loro procreazione \u00e8 infatti rigidamente controllata dai Pnume).\nOgnuno dei quattro volumi del ciclo \u00e8 dedicato alle rutilanti avventure di Reith (che cerca di fuggire dal pianeta e nel contempo di svelarne i misteri) con una delle razze aliene dominanti, ed \u00e8 scritto con lo stile immaginifico e ritmato tipico dell'autore statunitense.\nRazze.\nL'equilibrio tra le quattro razze.\nSu Tschai vivono numerose razze. Tra quelle autoctone, due sole sono state in grado di produrre almeno una parvenza di civilt\u00e0 e una forma di tecnologia: i Pnume e i Phung. Questi ultimi sono in realt\u00e0 una razza simile ad insetti estremamente pericolosa ma poco intelligente. Oltre a queste, sono presenti i gi\u00e0 citati Chasch Blu, i Wankh, i Dirdir; a questi si aggiungono i nomadi Chasch Verdi (la cui civilt\u00e0 \u00e8 per molti aspetti simile a quella dei Mongoli o degli Unni), i Vecchi Chasch, antichi colonizzatori, avversari acerrimi dei Chasch Blu e da questi abbattuti, e gli onnipresenti umani, adottati come razza lavoratrice servile da quasi tutte le altre specie aliene.\nNel corso della narrazione emerge la struttura politica di Tschai, estremamente complessa e frammentaria. Chasch Blu, Wankh e Dirdir si contendono il dominio della superficie del pianeta, mentre i Pnume, per evitare conflitti infiniti e spossanti, da numerosi millenni hanno preferito rifugiarsi nel grembo della terra, strutturandosi in vaste citt\u00e0-formicaio. A ben vedere, proprio i Pnume sono la razza pi\u00f9 numerosa e potente di Tschai, ma anche la pi\u00f9 pavida, al punto da preferire la fuga sottoterra al dominio del pianeta. Comunque, essi sono pronti a tornare sulla superficie di Tschai, ma solo quando le razze aliene mostreranno la loro debolezza e segni evidenti di declino.\nLe societ\u00e0 delle tre razze che dominano Tschai sono diversissime, quanto le razze stesse. L'impero Chasch Blu \u00e8 territorialmente esteso, e i suoi abitanti sono molto numerosi. Ci\u00f2 che ostacola l'espansione dei Chasch Blu \u00e8 una tecnologia pi\u00f9 arretrata rispetto alle razze avverse, una mentalit\u00e0 troppo schematica e la difficilissima situazione interna. I territori dei Chasch Blu sono infatti battuti da orde di selvaggi Chasch Verdi. Costoro, anticamente truppe d'assalto nel conflitto tra Chasch Blu e Vecchi Chasch, si ribellarono migliaia di anni fa, e da allora vivono in possenti trib\u00f9 nomadi, cavalcando destrieri alieni, distruggendo e razziando. Per questo, le citt\u00e0 Chasch appaiono come cittadelle potentemente difese ma abbastanza distanti e isolate tra loro, separate da rovine e steppe brulle.\nI Dirdir sono per certi versi la razza pi\u00f9 portata alla guerra, ma il loro individualismo ha impedito che costituissero un organismo statale degno di questo nome. Dopo aver conquistato quello che ritengono il proprio spazio vitale, si sono dedicati a battute di caccia anche vaste ai danni dei nemici, ma quasi mai a guerre vere e proprie. Le loro ricchezze e le loro abilit\u00e0 di guerrieri provetti sono inoltre spesso consumate in guerre e faide intestine.\nI Wankh sono la razza fisicamente meno adatta alla guerra: sono anfibi e, per quanto robusti, non possono allontanarsi troppo da specchi di acqua dolce. Sono inoltre manipolati dai traduttori Sub-Wankh, gli unici in grado di comprendere il linguaggio dei loro padroni. Comunque, il loro elevato livello tecnologico, la salda organizzazione statale e la disponibilit\u00e0 di un nutrito armamento nucleare sono sempre bastate a difendere le regioni da essi controllati.\nDirdir.\nOriginari del pianeta Sibol, vivono nella penisola di Haulk a sud-est di Kislovan, in climi freddi. Conoscono i voli spaziali e in un lontano passato sono stati sulla Terra. Hanno pelle levigata come ossa ripulite, dal cranio si innalzano lamine come creste e antenne iridescenti che scendono fin lungo la schiena. Presentano occhi con orbite profonde, la cresta scende sul viso a formare il naso, camminano quasi a balzi, simili a leopardi. Originariamente erano animali da caccia, cacciano per istinto e non per necessit\u00e0 e sono cannibali. Quando cacciano bloccano il cervello fino alla \"Antica Condizione\" con cui tornano alla condizione originale che avevano su Sibol. Sono profondamente individualisti, divisi in 28 Caste.\nLe femmine sono pi\u00f9 piccole dei maschi, il fisico \u00e8 meno armonioso, testa allargata in alto che si assottiglia sotto a formare la bocca e il mento. Le femmine hanno inoltre la pelle grigia chiara con sfumature malva. L'accoppiamento tra i Dirdir \u00e8 molto complicato, ci sono 12 tipi di organi sessuali maschili e 14 organi sessuali femminili. Gli accoppiamenti sono possibili solo tra determinati tipi: il maschio tipo 1 pu\u00f2 accoppiarsi con una femmina di tipo 5 o 9, una femmina tipo 5 solo con il maschio tipo 1, mentre una femmina tipo 9 pu\u00f2 accoppiarsi con un maschio di tipo 1, 11 e 12. Il tipo di ogni Dirdir rimane segreto ed \u00e8 uno dei \"Misteri Dirdir\", che sono rivelati solo ai Sub-Dirdir \"immacolati\".\nAltri media.\nDal 2000 al 2008 l'editore francese Guy Delcourt ha pubblicato 8 volumi di fumetti dedicati al Ciclo di Tschai, \"Le cycle de Tschai\", adattamento di Jean David Morvan, disegni di Li-An, colori di Scarlett Smulkowski."}
{"id": "1118147", "revid": "1318658", "url": "https://it.wikipedia.org/wiki?curid=1118147", "title": "Lex Servilia Caepio", "text": "La lex Servilia Caepionis del 106 a.C. fu una \"lex comitialis\" proposta dal console Quinto Servilio Cepione.\nDisposizioni.\nLa legge reintroduce l'ordine senatorio nel collegio giudicante della \"quaestio perpetua de repetundis\", il tribunale permanente chiamato a giudicare della concussione dei magistrati romani nelle province, a differenza di quanto istituita dalla \"lex Sempronia iudiciaria\", che aveva concesso l'esclusivit\u00e0 di questo tribunale all'ordine equestre.\nStoria.\nLa \"Quaestio perpetua de repetundis\" era stata istituita con la \"lex Calpurnia\" del 149 a.C. e successivamente la composizione del collegio giudicante era stata variata. Proposta dal console Quinto Servilio Cepione, fu supportata da Lucio Licinio Crasso, perch\u00e9 mirava ad abolire la \"lex Sempronia\" del 122 a.C."}
{"id": "1118148", "revid": "122246", "url": "https://it.wikipedia.org/wiki?curid=1118148", "title": "World League di pallavolo 1999", "text": "La X World League di pallavolo maschile si svolse dal 28 maggio al 17 luglio 1999, la prima ad utilizzare il Rally Point System. Dopo la fase a gironi, la fase finale, a cui si qualificarono le prime squadre classificate nei tre gironi di qualificazione, le due migliori seconde e l'Argentina, paese ospitante, si disput\u00f2 dal 12 al 17 luglio a Mar del Plata, in Argentina. La vittoria finale and\u00f2 per la settima volta all'Italia.\nPodio.\nCampione.\nItalia(Settimo titolo)\nSecondo posto.\nCuba\nTerzo posto.\nBrasile"}
{"id": "1118149", "revid": "1924342", "url": "https://it.wikipedia.org/wiki?curid=1118149", "title": "Umbrella (Rihanna)", "text": "Umbrella \u00e8 un brano musicale della cantante barbadiana Rihanna, cantato insieme al rapper Jay-Z. \u00c8 il primo singolo estratto dal terzo album di Rihanna, \"Good Girl Gone Bad\". \"Umbrella\" \u00e8 un brano contemporary R&amp;B e hip hop che nel testo rimanda a un rapporto romantico e platonico e alla forza di quel legame. Il brano \u00e8 diventato immediatamente uno dei pi\u00f9 noti della cantante ed \u00e8 uno dei singoli di Rihanna con maggior numero di settimane di permanenza in vetta alla Billboard Hot 100.\n\"Umbrella\" ha riscontrato il favore della stampa, che ha esaltato l'hook \"ella, ella\" e l'esauriente voce di Rihanna con cui essa declama il ritornello. \"Entertainment Weekly\" l'ha stilato al numero uno dei 10 singoli pi\u00f9 belli del 2007, mentre il \"Rolling Stone\" e il \"Time\" gli hanno riservato il terzo posto nei 100 migliori brani del 2007. Il brano ha fruttato a Rihanna alcuni premi e nomination. Nel 2007, ha conseguito due statuette agli MTV Video Music Awards, sulle quattro a cui aveva gareggiato. Infine, nella cerimonia dei Grammy Awards, \"Umbrella\" ha concesso a Rihanna e Jay-Z di incassare un Grammy Award alla miglior collaborazione con un artista rap oltre a riscuotere \"nomination\" per il Disco dell'anno e Brano dell'anno.\nIl singolo ha goduto di un proficuo successo commerciale, dominando le classifiche di oltre sedici nazioni, tra le quali Australia, Canada, Irlanda, Svizzera, Regno Unito e Stati Uniti, dove \u00e8 diventato il secondo singolo di Rihanna in vetta alla classifica digitale statunitense; si \u00e8 inserito inoltre nelle prime dieci posizioni di altrettanti Paesi. In Regno Unito, in cui l'andamento in classifica del brano ha suscitato una controversia nel periodo in cui il Paese stava affrontando alluvioni esagerate ed enormi quantit\u00e0 di precipitazioni, \u00e8 considerato un brano iconico ed \u00e8 divenuto uno dei pi\u00f9 trasmessi in radio dell'ultimo decennio. Il singolo si \u00e8 mantenuto al primo posto della classifica nel Regno Unito per dieci settimane consecutive, il pi\u00f9 lungo periodo per un singolo nel decennio.\nIl video musicale filmato per il singolo \u00e8 stato diretto da Chris Applebaum e propone il corpo nudo di Rihanna ricoperto da vernice argentata. Il video ha permesso a Rihanna di ritirare il premio per il Video dell'anno agli MTV Video Music Awards 2007 e quello per il Video pi\u00f9 visto sul sito MuchMusic.com nella cerimonia dei MuchMusic Video Awards. \"Umbrella\" ha dato impulso a numerose cover di rinomati artisti dei generi musicali pi\u00f9 svariati, tra cui Taylor Swift, gli OneRepublic, Mike Shinoda dei Linkin Park, i Vanilla Sky e The Baseballs.\nIl brano, decisamente pi\u00f9 pop dei precedenti lavori di Rihanna, vede la partecipazione del rapper Jay-Z che per la prima volta ha collaborato con l'artista e che si esibisce nella parte iniziale della canzone. Originariamente la canzone era stata scritta per Mary J. Blige, ma la cantante rifiut\u00f2; successivamente fu offerta a Britney Spears, ma anche lei declin\u00f2. Infine, fu assegnata definitivamente a Rihanna. La canzone \u00e8 stata scritta da The-Dream, Christopher Stewart, Kuk Harrell, Jay-Z, e prodotta da Stewart.\n\"Umbrella\" ha venduto circa 8.6 milioni di copie diventando singolo pi\u00f9 venduto del 2007. In Italia \u00e8 stato il 7\u00b0 singolo pi\u00f9 venduto del 2007.\nIl brano.\nI produttori americani Christopher Stewart, The-Dream e Kuk Harrell si radunarono nel gennaio 2007 presso i Triangle Studios di Atlanta con l'intenzione di porre mano a del nuovo materiale. In studio, Stewart cominci\u00f2 col \u00abgiocherellare con un martellante motivo hi-hat\u00bb che aveva pescato nel programma gratuito di musica GarageBand. The-Dream fu attratto dall'improvvisata melodia ed, entusiasta, esclam\u00f2: \u00abOh, mio Dio! Cos'\u00e8 questo ritmo?\u00bb. Non appena Stewart incorpor\u00f2 gli accordi nel pezzo hi-hat, subito The-Dream comprese quale voce sarebbe stata adatta alla melodia. Il produttore scrisse quasi di getto i primi due versi del brano ed ide\u00f2 un ritornello da includere nel primo abbozzo della canzone.\nIl brano fu pensato per Britney Spears che aveva affrontato una fase \"fuori controllo\" della sua vita e avrebbe potuto rilanciarsi con un ottimo tormentone. I produttori recapitarono una copia della demo ai manager di Britney Spears, che si sarebbe rilanciata con \"Blackout\", ma la sua casa discografica la respinse sostenendo che la cantante aveva per s\u00e9 brani sufficienti per il suo disco. In seguito al rifiuto della sua casa discografica, Stewart e Nash cercarono in lungo e in largo un cantante a cui poter offrire il brano.\nIl singolo.\nIl singolo del brano \u00e8 stato pubblicato e distribuito in molti Paesi ed \u00e8 diventato un tormentone estivo grazie alla sua orecchiabilit\u00e0. \"Umbrella\", inoltre, si \u00e8 classificato al terzo posto nella classifica dei \"100 Brani pi\u00f9 belli del 2007\" della rivista \"Rolling Stone\". In aggiunta la canzone Umbrella \u00e8 stata eletta come \"Miglior Brano Del Decennio\", da un sondaggio condotto dalla British Telecom.\nVideo.\nRihanna si era rivolta al regista Chris Applebaum e gli aveva chiesto di proporle \"qualcosa\" di interessante per il suo video. Il regista ne ha quindi progettato un veloce trattamento, in cui aveva pensato di pittare di color argento il corpo dell'artista. Applebaum temeva che la cantante avrebbe rifiutato, ma una sua lettera d'assenso lo ha consolato e spronato a realizzare la scena. La truccatrice Pamela Neal \u00e8 stata scelta per pittare il corpo di Rihanna con vernice argentata. Durante le sessioni, il set \u00e8 stato blindato eccetto che a Rihanna, Apllebaum e un cameraman. Rihanna ha consigliato anche piccoli particolari durante le riprese, per esempio di ballare sulle punte dei piedi (en pointe), e il regista ha accettato.\nIl video si apre con un'inquadratura di Rihanna, coperta parzialmente da un cappello, seduta con una gamba distesa, l'altra curva. Jay-Z s'impone sulla scena affiancato da sei ragazze incappucciate mentre dal cielo piovono scintille e annuncia (in riferimento al testo della canzone). Si sussegue una scena in cui Rihanna ammiccante e divertita ammalia con le sue forme anatomiche, accarezzandosi il fisico snello avvolto in un abitino in lattice che lascia scoperte la schiena e lo sterno, e cedendo all'arma della provocazione. La cantante \u00e8 poi protagonista di un fantasioso effetto scenico in cui viene investita da schizzi d'acqua che provengono dai lati dello schermo con un succinto abito bianco. Poi nel ritornello si vedr\u00e0 Rihanna mentre balla della danza classica con un ombrello ed un tut\u00f9 nero sotto una pioggia di brillantini; queste scene sono alternate a quelle in cui si vede il primo piano della cantante. Nella seconda parte della canzone Rihanna, vestita da un abitino nero e calze a rete, interpreter\u00e0 una coreografia sexy con un ombrello nero sopra uno sfondo per met\u00e0 orizzontalmente arancione, per met\u00e0 orizzontalmente bianco. In questa scena Rihanna balla in mutande muovendo le cosce. L'ombrello rester\u00e0 chiuso per tutta l'esibizione; solo alla fine verr\u00e0 aperto prima parzialmente, poi del tutto.\nDopo la coreografia si vede Rihanna in una che viene considerata la scena simbolo del video: \u00e8 completamente nuda, ma sar\u00e0 ricoperta di vernice argentea e praticher\u00e0 pose ammiccanti ed erotiche su uno sfondo nero, all'interno di un triangolo. Successivamente Rihanna canter\u00e0 in un primo piano una parte della canzone, senza l'alternarsi o l'interferenza di altre scene; dopo la fine di questa parte si vedr\u00e0 la cantante con l'ombrello nero aperto mentre attende l'arrivo alle sue spalle di ballerini; una volte che questi ultimi l'avranno raggiunta balleranno tutti con l'ombrello mentre ai loro piedi si trova una pozza d'acqua e dal cielo ripioveranno le scintille che sono apparse all'inizio del video. Il video si conclude con la fine dell'esibizione della coreografia, mentre Rihanna rivolge verso il cielo le braccia e l'ombrello, mentre la sua immagine si dissolve.\nCover.\nA poco tempo dall'uscita, \"Umbrella\" fu subito oggetto di numerosissime cover ad opera dei pi\u00f9 svariati artisti."}
{"id": "1118150", "revid": "29727", "url": "https://it.wikipedia.org/wiki?curid=1118150", "title": "Bergerocactus", "text": ""}
{"id": "1118154", "revid": "122246", "url": "https://it.wikipedia.org/wiki?curid=1118154", "title": "World League di pallavolo 2004", "text": "La XV World League di pallavolo maschile si svolse dal 4 giugno al 18 luglio 2004. Dopo la fase a gironi, la fase finale, a cui si qualificarono le prime squadre classificate nei tre gironi di qualificazione e l'Italia, paese ospitante, si disput\u00f2 dal 16 al 18 luglio a Roma, in Italia. La vittoria finale and\u00f2 per la quarta volta al Brasile.\nSquadre partecipanti.\nEuropa:\nAmerica:\nAsia:\nPodio.\nCampione.\nBrasile(Quarto titolo)\nSecondo posto.\nItalia\nTerzo posto.\nSerbia e Montenegro"}
{"id": "1118172", "revid": "287204", "url": "https://it.wikipedia.org/wiki?curid=1118172", "title": "Memoria associativa", "text": "In informatica, la memoria associativa (in inglese: \"content addressable memory\", lett. \"memoria a contenuto indirizzabile\", in acronimo CAM) \u00e8 una memoria atta a svolgere operazioni di ricerca ad alta velocit\u00e0 in base ad un dato tipo di parola. Questa unit\u00e0 di riconoscimento del dato parola \u00e8 stata proposta da Dudley Allen Buck nel 1955.\nAlcuni dispositivi di rete, come gli \"switch\", implementano questo tipo di memoria per trovare velocemente a quale porta Ethernet \u00e8 connesso un certo indirizzo MAC conosciuto (costruendo la cosiddetta tabella MAC, o \"MAC table\").\nA differenza delle memorie standard per computer, come le RAM, in cui l'utente fornisce un indirizzo di memoria e il dispositivo restituisce il dato word contenuto in esso, nelle CAM l'utente fornisce il dato e la memoria restituisce la lista di indirizzi in cui esso \u00e8 immagazzinato."}
{"id": "1118178", "revid": "1305772", "url": "https://it.wikipedia.org/wiki?curid=1118178", "title": "Asti e la seconda guerra mondiale", "text": "La vita in citt\u00e0.\nLa carta annonaria.\nDopo l'entrata in guerra dell'Italia, mentre i giornali riportavano articoli trionfalistici, in Piemonte, i primi sintomi della crisi economica che stava investendo il Paese, si avvisarono dalla scarsit\u00e0 di generi alimentari e dall'aumento dei prezzi, che portano anche qui alla costituzione della \"carta annonaria\".\nQuesta tessera, nominativa, permetteva in date prestabilite di recarsi da un fornitore abituale per la prenotazione dapprima solo di generi alimentari, ma poi si diffuse, ad esempio, anche per il vestiario.\nIl negoziante staccava la cedola di prenotazione apponendo la propria firma e, in una o due date prestabilite, si poteva prelevare la merce prenotata. Visto che i prezzi variavano di mese in mese era uso comune prelevare tutto quanto fosse possibile in un'unica soluzione.\nLe date di prenotazione e ritiro dei generi alimentari venivano annunciate tramite manifesti e trafiletti sui giornali che si susseguivano a ritmi paradossali.\nL'imperativo \"Vincere\", motto del fascismo, venne ben presto stampato sulle pagelle scolastiche, su lettere, cartoline e manifesti, ma gli astigiani, come del resto tutta la popolazione italiana, inizi\u00f2 a vivere anni di privazioni e sgomento.\nGeneri alimentari.\nNel mese di gennaio del 1940 si razion\u00f2 lo zucchero (500\u00a0g a persona al mese), a maggio dello stesso anno caff\u00e8 e sapone; nei mesi successivi i produttori e commercianti furono obbligati a dichiarare la quantit\u00e0 prodotta di lardo, olio di oliva e formaggi grana.\nCi furono restrizioni sull'olio e sul burro (500\u00a0g mensili di burro o strutto o lardo). Anche il latte fu presto sottoposto a restrizione (tranne che per bambini e ammalati), tanto che fu fatto divieto di acquistare o vendere nel territorio astigiano latte non proveniente dalla centrale. \nI detentori di suini dovettero dichiarare il numero di animali in loro possesso, escluso due per il fabbisogno familiare ed entro la fine dell'anno i contadini furono costretti a consegnare quasi tutti i prodotti all\"'ammasso\".\nGli allevatori di bovini dovettero portare all'ammasso il 30% di ci\u00f2 che eccedeva i 180\u00a0kg a capo per destinarlo alle forze armate e alla popolazione civile. Il 9 marzo 1941 fu regolata la vendita della carne e a dicembre la distribuzione fu prevista esclusivamente nei giorni di sabato e domenica, per le frattaglie invece nei giorni di luned\u00ec, marted\u00ec e mercoled\u00ec. Dall'8 luglio gli ospedali poterono solo pi\u00f9 reperire giornalmente la carne per la met\u00e0 dei degenti (si consider\u00f2 che l'altra met\u00e0 dovesse attenersi a un basso regime di dieta).\nIl 27 marzo 1941 fu fatto divieto di vendere gli avanzi di panettoni ai privati e destinarli solo pi\u00f9 a forze armate e ospedali (poco per volta fu di fatto vietata la produzione dolciaria).\nDal 17 maggio i panettieri poterono produrre pane utilizzando l'aggiunta del 20% di patate, ma il 1\u00ba ottobre un'ordinanza lo razion\u00f2 ancor pi\u00f9: la razione giornaliera per famiglia fu di 200\u00a0g (o 170\u00a0g di farina di grano o 300 di farina di granoturco).\nIl 24 maggio 1942 fu fatto divieto di vendere il pane raffermo extra-tessera, ma doveva essere ripartito tra la clientela che regolarmente esibiva la carta annonaria.\n20 novembre 1943: il sale venne razionato a 400\u00a0g al mese.\nIl 31 marzo 1944 sulla \"Gazzetta d'Asti\" si riferiva di una sorgente salmastra nel comune di Agliano; il 20 aprile 1944 fu fatto divieto di utilizzarla se non pagando un tanto al litro.\nIl 5 agosto 1944 arriv\u00f2 una lettera al comune di Agliano firmata dalla \"45\u00aa Brigata A.Garemi\":\nIl notiziario del 12-6-44 della Guardia nazionale repubblicana di Asti (G.N.R.) riportava\nIl 20 febbraio 1945 truppe partigiane requisirono sulla Asti-Alessandria un camion carico di sale che venne distribuito tra la popolazione.\nL'agricoltura.\nNonostante la vastit\u00e0 del territorio agricolo astigiano, i prodotti scarseggiavano e di conseguenza i prezzi aumentavano a dismisura, soprattutto nel mercato nero, dove si riusciva comunque a trovare qualcosa in pi\u00f9 per sfamarsi.\nVennero innanzitutto a mancare concimi e fertilizzanti, primo fra tutti il solfato di rame; i contadini cercarono di produrlo utilizzando oggetti in rame, monete e quant'altro, il che faceva scaturire i furti nel fili del telegrafo e delle reti ferroviarie.\nNotiziario del 28-2-45 della Guardia nazionale repubblicana di Asti:\nIl 1\u00ba giugno 1942 ai proprietari terrieri venne fatto obbligo di seminare a grano o segale o orzo terreno non inferiore all'anno precedente; qualche mese dopo (9 settembre) di seminare i campi incolti e gli interfilari.\nLa produzione bellica italiana non era sufficiente e a met\u00e0 anno 1940 venne dato ordine agli astigiani di consegnare cancellate di ferro e altro metallo (fu permessa la detenzione di 2\u00a0kg di rame).\nIl 1\u00ba agosto 1942 un'ordinanza obbligava i cittadini alla consegna di tutto il metallo in loro possesso, compreso i paioli in rame.\nIl 28 novembre 1943 sulla \"Gazzetta d'Asti\" fu pubblicato che al mercato nero era probabile trovare gesso al posto di farina e fu fatto obbligo la coltivazione del girasole per ricavarne olio.\nPrincipali avvenimenti in citt\u00e0.\nIl 1\u00ba giugno 1940 l'illuminazione pubblica venne ridotta a un quarto per permettere l'oscuramento della citt\u00e0, cos\u00ec fu fatto divieto di illuminare vetrine e insegne e i veicoli a trazione dovevano avere una luce azzurrata. A luglio fu fatto divieto di usare gli abbaglianti.\nIl 15 maggio del 1941 i fasci femminili furono incaricati della raccolta del \"cuscino di lana\" per i soldati inviati a combattere in Russia.\nIl 17 luglio 1942 ci fu un'incursione aerea che provoc\u00f2 danni ad alcuni edifici, ma nessun morto.\nIl 13 dicembre 1944 fu vietato l'utilizzo di stufe elettriche (che provocavano dispendio di energia) e fu costituita un'ulteriore carta annonaria, \"tessera legna\", con il razionamento di 2 quintali per famiglia.\nLa scarsit\u00e0 della legna durante l'inverno, oltrech\u00e9 la scarsit\u00e0 di erogazione del gas, provoc\u00f2 il taglio \"illegale\" degli alberi lungo le vie cittadine, tanto che il podest\u00e0 dovette emettere un divieto il 6 febbraio 1945; ma i disagi colpirono soprattutto malati e anziani le cui morti, secondo i bollettini di statistica dicembre 1944-aprile 45, furono 495 contro 335 nascite.\nCon l'armistizio dell'8 settembre Asti venne occupata dalle forze tedesche che restrinsero il coprifuoco dalle 20 alle 6, furono affissi manifesti per l'arruolamento (ma oltrech\u00e9 non presentarsi nessuno, i manifesti furono strappati durante la notte), i cittadini furono invitati a consegnare le armi ritrovate nei campi e altri oggetti delle forze armate se in loro possesso (pena la fucilazione secondo la legge marziale).\nCon l'occupazione degli edifici pubblici, tra cui le scuole, l'apertura a orario ridotto \u00e8 datata 8 novembre 1943 (Provincia di Asti, novembre 1943).\nIl 12 novembre 1943 sulla Gazzetta d'Asti venne annunciata l'attuazione in Italia delle leggi di Norimberga e il 30 entra in vigore la confisca dei beni, mobili e immobili, degli ebrei con la detenzione prevista nei campi di concentramento. Il 2 dicembre ne partono da Asti 30; solo 3 ritornarono dalla Germania, tra cui E.Iona.\nDal 17 gennaio 1944 fu fatto divieto di circolazione ai mezzi privati, pena il fuoco senza preavviso (Asti Repubblicana del 10/6/44).\nL'8 marzo 1944 scadeva il termine di presentazione delle leve '22-'23-'24-'25, pena di morte con fucilazione al petto per i disertori. Nonostante l'avviso, furono pochi a presentarsi.\nIl 18 aprile 1944 fu emanato un nuovo bando di richiamo con scadenza 25 maggio che, rivolgendosi indistintamente a tutti i richiamati con le precedenti disposizioni, prometteva \u00ablacrime e sangue\u00bb per chi rimanesse alla macchia. \nUn'ulteriore chiamata alle armi fu fatta il mese successivo, senza alcun successo. Il 3 novembre 1944 un comunicato del governo repubblicano avvisava che il Duce, in occasione della ricorrenza della Marcia su Roma, emanava un decreto di condono delle pene per tutti i reati politici e di amnistia per i richiamati alle armi e al servizio del lavoro semprech\u00e9 gli stessi si presentassero entro otto giorni alle autorit\u00e0.\nDal 17 luglio ci furono 22 incursioni aeree sulla cittadina.\nIl duce nel frattempo costitu\u00ec le Brigate nere per dar man forte ai tedeschi nella lotta partigiana. Furono fatti diversi rastrellamenti nelle campagne astigiane dalla Legione Autonoma Mobile Ettore Muti, ma i partigiani ormai imperversavano sempre pi\u00f9 organizzati e nell'ottobre del 1944, per evitare ulteriori imboscate, fu dato ordine ai contadini di mietere tutti i campi di stoppie (Asti Repubblicana).\nDal 14 ottobre 1944 vista la scarsit\u00e0 di carta moneta, i cittadini non poterono detenere pi\u00f9 di lire 10.000 per famiglia.\nLa Resistenza ad Asti.\nI gruppi di resistenza.\nSoprattutto in Piemonte, ma anche nel Triveneto, in Liguria e in Emilia-Romagna, le formazioni di resistenza partigiana si svilupparono in modo imponente.\nL'Associazione nazionale partigiani italiani riporta che furono circa 43.000 gli uomini che in Piemonte aderirono alla resistenza subito dopo la firma dell'armistizio dell'8 settembre 1943. Anche se bisogna aggiungere che Giorgio Bocca in :Storia dell'Italia partigiana fa scendere questo numero a 500 unit\u00e0.\nLa ricerca regionale \"Partigianato piemontese e societ\u00e0 civile\", condotta da sei Istituti piemontesi, ha preso in esame circa 3400 schede di partigiani, patrioti, benemeriti, nati e o residenti nell'Astigiano che hanno militato nelle formazioni locali. Il 56% ha ottenuto la qualifica di \"partigiano combattente\", il 21% quella di \"patriota\", il 15% quella di \"benemerito\", il 4% non ha ottenuto riconoscimenti, il 4% del totale \u00e8 dato dai caduti.\nPer ottenere la qualifica di partigiano era necessario aver militato continuativamente ed effettivamente ad una delle formazioni partigiane riconosciute dal Comitato di Liberazione Nazionale (C.L.N.) per un periodo di almeno 90 giorni; soltanto in casi eccezionali (azioni speciali condotte con spirito patriottico, entusiasmo e disciplina) la qualifica poteva essere rilasciata prima dello scadere dei 90 giorni prescritti.\nLe formazioni partigiane erano costituite da operai, lavoratori dipendenti, contadini, artigiani, commercianti tecnici e professionisti, a cui si aggiungevano molto spesso disertori delle forze armate. L'avvicinarsi alla causa partigiana da parte dei militari fu verosimilmente dovuta al clima di sfascio e di disorganizzazione militare dopo la firma dell'armistizio; un esempio risale al dicembre 1943, quando al \"VI Battaglione SS\" in servizio a Cuneo, giunse l'ordine di contrastare una delle prime azioni partigiane attuate in provincia. Il reparto chiamato ad agire era costituito per\u00f2 completamente da ex-militari italiani catturati dai tedeschi in Grecia e nei Balcani dopo l'otto settembre. Nel corso dell'operazione antipartigiana, il presidio di un posto di blocco in Valle Stura, colse l'opportunit\u00e0 offertagli dalla sorte e disert\u00f2: dei 70 uomini del distaccamento, una trentina si consegnarono alla formazione bovesana di Ignazio Vian.\nEpisodi simili accaddero fino alla Liberazione cos\u00ec frequentemente che il governo di Sal\u00f2 ripieg\u00f2 a misure punitive sempre pi\u00f9 gravi: dalla pena di morte per i renitenti e disertori (febbraio 1944), alla circolare dell'anno dopo sulla \u00abresponsabilit\u00e0 parentale\u00bb (i congiunti del militare \u00abassente arbitrario\u00bb o disertore sono puniti in \"sua vece\").\nA partire dall'8 settembre si fece pi\u00f9 forte la speranza dell'imminente fine della guerra e fece scattare nella popolazione una gara di solidariet\u00e0 e appoggio della popolazione, stanca di restrizioni e terrore, donne comprese. Non fu solo una resistenza armata, ma un \"sottobosco di antifascismo e di opposizione quotidiana al regime che non necessariamente si concretizzavano nella lotta armata\".\nIl rapporto tra gli \"sbandati\" (cos\u00ec vennero inizialmente definiti i partigiani) e la popolazione si rafforz\u00f2 nel corso dell'estate '44 quando, in coincidenza con il progressivo ritiro dei presidi fascisti dai paesi, le brigate conobbero il periodo di massima espansione grazie all'ingresso di centinaia di giovani.\nFocolai di rivolta si manifestarono, oltre che nel capoluogo astigiano, nella zona di Nizza fino all'Acquese (dove oper\u00f2 l'VIII Divisione).\nGli scioperi del mese di marzo '43, per contrastare i soprusi fascisti, coinvolsero operai ed operaie delle maggiori fabbriche cittadine; formazioni garibaldine si formarono tra il settembre '43 e il febbraio '44, partecipando ai primi nuclei di resistenza armata nelle Langhe ed in montagna.\nIl 6 gennaio 1944 cade in combattimento il primo partigiano astigiano: Celso Cavagnino di Costigliole d'Asti.\nNel luglio del '44 fu costituita la \"45\u00aa brigata Garibaldi\", che oper\u00f2 nella zona a nord-est del capoluogo (tra i paesi di Scurzolengo - dove era gi\u00e0 attivo il gruppo di Renzo Verrua - Castagnole Monferrato, Portacomaro, Refrancore, Grana, Calliano) e nella primavera dell'anno successivo, si svilupparono i collegamenti con i gruppi di ribelli gi\u00e0 attivi o in via di formazione che agivano nella zona a sud del Tanaro.\nLa prima divisione garibaldina della provincia astigiana e la prima e unica forma di autogoverno partigiano del territorio fu la \"Giunta popolare amministrativa dell'Oltre Tanaro\" che si form\u00f2 nell'autunno del '44 (quando si credette che la fine della guerra e la sconfitta dei nazifascisti fossero vicine) con sede inizialmente a Nizza Monferrato e poi a Agliano Terme.\nSe in un primo tempo la Resistenza armata italiana aveva privilegiato colpi di mano per lo pi\u00f9 isolati e atti di sabotaggio compiuti a sorpresa, con la liberazione di Roma (4 giugno 1944), che preludeva l'avanzata degli alleati nel nord Italia, il movimento partigiano cominci\u00f2 a organizzarsi dando vita ben presto alle repubbliche partigiane.\nNell'estate del 1944, dopo aver superato cruenti rastrellamenti, le formazioni partigiane riuscirono a liberare vasti territori del Piemonte (Langhe, valli del Cuneese, Alto Monferrato, Ossolano, Tortonese).\nLa Guardia nazionale repubblicana, al comando del generale Ricci, istituita nel dicembre del 1943 come corpo di polizia della neonata Repubblica sociale italiana aveva compiti di controllo politico e militare del territorio, pertanto, dai diversi comandi locali, vennero inviati a Sal\u00f2, regolarmente dal dicembre 1943 all'aprile 1945, brevi relazioni sulla situazione politica generale delle province, segnalazioni della presenza e dell'attivit\u00e0 delle bande partigiane e delle azioni repressive compiute nei loro confronti dalla G.N.R. stessa, dalle Brigate Nere e dai tedeschi.\nDal notiziario del 10 marzo 1945 le formazioni partigiane operanti nella Provincia di Asti erano:\nIn realt\u00e0 le \"bande\" non erano pi\u00f9 una semplice aggregazione di uomini che combattevano per difendersi, ma erano ormai gi\u00e0 organizzate in \"brigate\" con un coordinamento politico-militare, basato sul rapporto tra unit\u00e0 operative di base e livelli superiori di direzione, finalizzato alla liberazione. Il passaggio da banda a brigata divenne effettivo il 9 giugno 1944 col nascere del Comando generale del Corpo Volontari della libert\u00e0 (C.V.L.), struttura in cui si riconosceranno le forze partigiane pi\u00f9 consistenti ad orientamento comunista, denominate Garibaldi e Giustizia e Libert\u00e0, rappresentate rispettivamente da Luigi Longo (Gallo) e Ferruccio Parri (Maurizio).\nNel territorio astigiano operarono:\nL'85.5% dei partigiani (astigiani di nascita o per residenza) che perse la vita nella propria provincia cadde in una localit\u00e0 che distava pochi chilometri dal comune di origine.\nIl ruolo delle donne.\nDallo studio di Roberta Favrin \"La lotta al femminile\" sulle ricerche condotte dalla I.S.R.At. si evince che \"\u00e8 pi\u00f9 esatto parlare di resistenza, dalle svariate sfumature geografiche, sociali, politiche e militari\".\nIl coinvolgimento delle donne astigiane nella Resistenza fu sicuramente ampio, ma non \u00e8 quantificabile per la scarsit\u00e0 di documenti scritti ufficiali che testimoniano la presenza numerica delle donne nelle formazioni. Il Ministero dell'Assistenza post-bellica ha compilato un \u201celenco delle donne che hanno partecipato alla Lotta di Liberazione\u201d. L'elenco, tratto da fonti ANPI, riporta 185 nominativi.\nLa presenza femminile \u00e8 particolarmente forte nelle Brigate Garibaldi ed in particolare nell'VIII Divisione \u201cAsti\u201d, che raggruppava alla fine del 1944 la 45\u00aa, la 98\u00aa e la 100\u00aa brigata. Il 1\u00ba distaccamento di donne combattenti sorse proprio in Piemonte verso la met\u00e0 del 1944 alla Brigata garibaldina \u201cEusebio Giambone\u201d.\nPer lo pi\u00f9 le donne si avvicinarono attivamente alla resistenza, non per far carriera, ma per cercare di risolvere i problemi immediati che si ponevano nel periodo di crisi economica, ancorch\u00e9 i mariti erano stati inviati al fronte o passati tra le file partigiane. Svolsero cos\u00ec il ruolo fondamentale di \"staffette\", esponendosi senza esitare ai rischi della guerra, assicurando la vita delle Brigate con cibo, indumenti, cure mediche, raccolta di denaro, ospitalit\u00e0 e propaganda, formando quelli che vennero definiti \u201cGruppi di difesa\u201d.\nNel 1945, con la caduta del regime fascista, riprese l'attivit\u00e0 politica attraverso l'appoggio della linea radicale di rinnovamento sociale e politico sostenuta dai Comitati di Liberazione Nazionale (C.L.N.) e poi con vere e proprie campagne elettorali che ebbero inizio al profilarsi delle amministrative comunali del 1946 che avevano un'importante novit\u00e0: l'introduzione del suffragio universale, che per la prima volta concedeva alle donne il diritto di voto.\nI partiti si ritrovarono pertanto davanti ad un elettorato attivo praticamente raddoppiato a cui dovettero rivolgere particolare attenzione: sensibilizzazione alle tematiche femminili e appelli affinch\u00e9 le donne si interessassero pi\u00f9 attivamente delle vicende politiche, furono gli argomenti delle campagne elettorali.\nL'epilogo.\nIl 30 marzo 1945 ci fu l'ultimo rastrellamento della Brigata Muti.\nIl 24 aprile 1945 le truppe tedesche ripiegarono su Milano.\nIl 30 aprile le prime truppe americane entrarono ad Asti."}
{"id": "1118203", "revid": "1104133", "url": "https://it.wikipedia.org/wiki?curid=1118203", "title": "Hyper-ballad", "text": "Hyper-ballad \u00e8 una canzone di Bj\u00f6rk del 1996 ed \u00e8 il quarto singolo tratto dall'album \"Post\".\nIl brano \u00e8 considerato uno dei migliori degli anni novanta, raggiungendo l'undicesimo posto nella classifica redatta da Pitchfork.\nDescrizione.\nNella canzone Bj\u00f6rk racconta di trovarsi in cima ad una montagna; si sveglia prima della persona amata per buttare nel precipizio piccoli oggetti, osservandoli mentre si schiantano. Questo gesto ha, all'interno della canzone, un significato simbolico: all'interno di una relazione ci sono talune parti di se stessi che devono essere trascurate, per poter pensare in un'ottica di coppia piuttosto che individuale.\nIn occasione del Bj\u00f6rk Orkestral, serie di concerti del 2021 in cui ha celebrato la sua carriera, Bj\u00f6rk ha affermato sulla canzone:"}
{"id": "1118207", "revid": "125930626", "url": "https://it.wikipedia.org/wiki?curid=1118207", "title": "Boris Pahor", "text": "Biografia.\nBoris Pahor, di lingua e nazionalit\u00e0 slovene, \u00e8 nato a Trieste (allora Impero austro-ungarico, oggi Italia) figlio di Franc Pahor e di Marija Ambro\u017ei\u010d. Il padre lavorava come fotografo alla gendarmeria di Trieste. A sette anni assist\u00e9 all'incendio del \"Narodni dom\" (\"Casa del Popolo\"), sede centrale delle organizzazioni della comunit\u00e0 slovena di Trieste. L'esperienza, che lo segn\u00f2 per tutta la vita, affiora spesso nei suoi romanzi e racconti. Pahor visse drammaticamente il trauma della negazione forzata dell'identit\u00e0 slovena, attuata dal regime fascista (violenze squadriste, divieto di parlare sloveno, soppressione delle scuole e delle attivit\u00e0 culturali e ricreative in tale lingua).\nFinita la scuola media ed essendo stata soppressa l'istituzione slovena, frequent\u00f2 il seminario di Capodistria, fino al 1935, e poi di Gorizia, fino al 1938, anno in cui abbandon\u00f2 gli studi di teologia. Stabil\u00ec stretti rapporti con alcuni giovani intellettuali sloveni di Trieste; tra questi spiccano le figure del poeta Stanko Vuk, di Zorko Jelin\u010di\u010d, cofondatore della organizzazione antifascista slovena TIGR (e padre dello scrittore Du\u0161an Jelin\u010di\u010d) e dei pittori Augusto \u010cernigoj e Lojze Spacal. Negli stessi anni incominci\u00f2 il carteggio con Edvard Kocbek (poeta sloveno e pensatore personalista, esponente del movimento cattolico-sociale e allievo di Emmanuel Mounier), nella cui figura Pahor riconobbe un importante ruolo di guida morale ed estetica. In questo periodo inizi\u00f2 la sua attivit\u00e0 letteraria su pubblicazioni periodiche clandestine in lingua slovena (ove rivest\u00ec ruoli dirigenziali) e - sotto pseudonimo - su una rivista pubblicata in Slovenia.\nNegli anni 1939-1940 pubblic\u00f2, firmandoli col suo nome, alcuni contributi letterari sulla rivista slovena \"Dejanje\", fondata da Edvard Kocbek. Tornato a Trieste, svolse attivit\u00e0 clandestine negli ambienti dell'antifascismo (riunioni in cui si parlava sloveno o si seguivano lezioni e conferenze nella stessa lingua).\nNel 1940 fu arruolato nel Regio Esercito e inviato al fronte in Libia. Ottenuta la maturit\u00e0 classica in un liceo di Bengasi, si iscrisse alla facolt\u00e0 di lettere dell'Universit\u00e0 di Padova; prese servizio a Bogliaco, sul lago di Garda, come sergente, con il compito di interprete per gli ufficiali jugoslavi prigionieri di guerra catturati durante l'invasione della Jugoslavia.\nDopo l'armistizio dell'otto settembre torn\u00f2 a Trieste, ormai soggetta all'occupazione tedesca. Sfuggito all'arresto da parte dei tedeschi, decise di unirsi alle truppe partigiane slovene che operavano nella Venezia Giulia; rimase in clandestinit\u00e0 a Trieste, dove, nel gennaio 1944, divent\u00f2 responsabile per la stampa nell'ambito del comitato cittadino del Fronte di Liberazione del Popolo Sloveno. Nel 1955 descriver\u00e0 quei giorni decisivi nel famoso romanzo \"Mesto v zalivu\" (\"La citt\u00e0 nel golfo\"), col quale diventer\u00e0 celebre nella vicina Slovenia.\nNel gennaio 1944 venne arrestato dai collaborazionisti sloveni, i domobranci; incarcerato, fu torturato dalla Gestapo e deportato in Germania a febbraio. Fu internato in vari campi di concentramento in Francia e in Germania (Natzweiler, Markirch, Dachau, Nordhausen, Harzungen, Bergen-Belsen).\nDopo la liberazione del campo di Bergen-Belsen Pahor arriv\u00f2 a Parigi malato di tubercolosi; ricoverato in un sanatorio a Villiers-sur-Marne, rientr\u00f2 a Trieste nel dicembre del 1946. Si laure\u00f2 l'11 novembre 1947, con una tesi su \"Espressionismo e neorealismo nella lirica di Edvard Kocbek\", relatore lo slavista Arturo Cronia.\nIn un contesto triestino caratterizzato da aspre lotte politiche, Pahor ader\u00ec a numerose imprese culturali dell'associazionismo sloveno, cattolico e non-comunista.\nEbbe ruoli di rilievo in varie riviste slovene (\"Razgledi\", \"Tokovi\", \"Sidro\"); nel 1948 fu pubblicata una sua prima raccolta di prose brevi, \"Moj tr\u017ea\u0161ki naslov\" (\"Il mio indirizzo triestino\"). Nell'ottobre 1952 spos\u00f2 la scrittrice e traduttrice Fran\u010di\u0161ka Radoslava Premrl (1921-2009), da cui ebbe due figli. Nel 1953 inizi\u00f2 a insegnare regolarmente letteratura slovena alle scuole medie inferiori; in seguito insegn\u00f2 anche letteratura italiana, successivamente, e fino al 1975, insegn\u00f2 nelle scuole superiori con lingua d'insegnamento slovena a Trieste.\nDal 1996 fino al 1991 fu direttore ed editore della rivista triestina \"Zaliv\" (Golfo) che si occupava, oltre che di temi strettamente letterari, anche di questioni di attualit\u00e0, ospitando oppositori del regime di Tito e diventando un punto di riferimento per la dissidenza slovena; collegata alla rivista vi era una collana di pubblicazioni perlopi\u00f9 di carattere storico-letterario. In questo periodo Pahor continu\u00f2 a mantenere stretti rapporti con Edvard Kocbek, ormai diventato un dissidente nel regime comunista jugoslavo. I due furono legati da uno stretto rapporto di amicizia.\nNel 1975, assieme all'amico triestino Alojz Rebula, Pahor pubblic\u00f2 il libro \"Edvard Kocbek: testimone della nostra epoca\" (\"Edvard Kocbek: pri\u010devalec na\u0161ega \u010dasa\"). Nel libro-intervista il poeta sloveno denunciava il massacro di 12.000 prigionieri di guerra, appartenenti alla milizia collaborazionista slovena (\"domobranci\"), perpetrato dal regime comunista jugoslavo nel maggio del 1945, con la connivenza delle truppe britanniche. Il libro provoc\u00f2 durissime reazioni da parte del regime jugoslavo. Fu osteggiata la pubblicazione e la diffusione delle opere di Pahor, mentre allo stesso Pahor (diventato \"persona non grata\" e diffamato da persone legate al regime) per due volte e per lunghi periodi fu vietato l'ingresso in Jugoslavia.\nGrazie alle sue posizioni morali ed estetiche, Pahor divent\u00f2 uno dei pi\u00f9 importanti punti di riferimento per la giovane generazione di letterati sloveni, a cominciare da Drago Jan\u010dar.\nDurante un viaggio a Parigi, nel 1986, Pahor conobbe il filosofo Evgen Bav\u010dar (1946), grazie al quale l'opera pi\u00f9 importante di Pahor, \"Necropoli\", romanzo autobiografico sulla sua prigionia nel campo di concentramento di Natzweiler-Struthof, trov\u00f2 il suo primo editore francese. La traduzione francese di \"Necropoli\" rese Pahor famoso nel mondo, facendolo assurgere al rango di grande classico della letteratura del Novecento.\nLe sue opere in sloveno sono tradotte in francese, tedesco, serbo-croato, ungherese, inglese, spagnolo, italiano, catalano e finlandese. Nel 2003 gli \u00e8 stato conferito il premio San Giusto d'Oro dai cronisti del Friuli Venezia Giulia. Nel giugno del 2008 ha vinto il Premio Internazionale Viareggio-Versilia; nel maggio del 2007 \u00e8 stato insignito dell\u2019onorificenza francese della Legion d'onore; ha ricevuto il Premio Pre\u0161eren, maggiore onorificenza slovena in campo culturale (1992). Nel 2008, con \"Necropoli,\" \u00e8 stato finalista e vincitore del Premio Napoli per la categoria \"Letterature straniere\".\nIl 17 febbraio 2008 \u00e8 stato ospite nella trasmissione televisiva \"Che tempo che fa\" di Fabio Fazio. Nel novembre 2008 gli \u00e8 stato conferito il Premio Resistenza per \"Necropoli\". Il 18 dicembre 2008 lo stesso \"Necropoli\" \u00e8 stato eletto Libro dell'Anno da una giuria di oltre tremila ascoltatori di \"Fahrenheit\", programma culturale radiofonico in onda su di Radio3. Nel 2012 gli \u00e8 stato assegnato il \"Premio Letterario Internazionale Alessandro Manzoni - citt\u00e0 di Lecco\" per la sua autobiografia \"Figlio di nessuno\". La Repubblica Italiana gli ha conferito le onorificenze di commendatore e di cavaliere di gran croce, rispettivamente nel 2019 e nel 2020.\nIn occasione delle elezioni europee del 2009, fu candidato nella lista della S\u00fcdtiroler Volkspartei (SVP), collegata con il Slovenska Skupnost.\nPahor \u00e8 pensionato e vive a Trieste.\nCaratteristiche dell'opera letteraria.\nL'opera di Pahor \u00e8 ricca di spunti autobiografici. I bombardamenti della Prima guerra mondiale sono descritti nella novella \"Nesluteno vpra\u0161anje\" (Una domanda senza presagio); l'incendio del Narodni dom nella novella \"Il rogo nel porto\" e altrove; l'esperienza di soldato in Libia \u00e8 narrata nei diari \"Nomadi brez oaze\" (Nomadi senza oasi); il periodo vissuto in riva al lago di Garda \u00e8 rievocato nel romanzo breve \"La villa sul lago\"; i giorni successivi all'8 settembre 1943 nel romanzo \"La citt\u00e0 nel golfo\". Mentre la prigionia nei lager nazisti \u00e8 oggetto del capolavoro \"Necropoli\", il successivo ritorno alla libert\u00e0 \u00e8 rievocato nel romanzo \"Una primavera difficile\". Il romanzo \"Dentro il labirinto\" fa riferimento alla difficile situazione politica di Trieste nell'immediato dopoguerra. Le vessazioni subite dallo scrittore da parte del regime jugoslavo sono narrate nel volume di diari \"Ta ocean stra\u0161n\u00f3 odprt\".\nScrive Claudio Magris che nelle opere di Pahor \u00abci si confronta non solo con la violenza fascista e l'orrore nazista, ma anche con il frequente disconoscimento agli sloveni di elementari diritti e di identit\u00e0 triestina a pieno titolo e col conseguente muro di ignoranza che ha separato a lungo gli italiani dalla minoranza slovena, privando entrambe le comunit\u00e0 di un essenziale arricchimento reciproco\u00bb.\nSecondo Tatjana Rojc, \u00abl\"'epos\" di Boris Pahor assurge [...] non pi\u00f9 a mera testimonianza, a esclusiva condanna, ma diviene storia di uomini oppressi, ombre, morti risuscitati, a cui Boris Pahor ha saputo dare voce. La sua, per\u00f2, non \u00e8 una voce scandita solo dalla condanna, ma un canto lirico che commuove, dandoci l'illusione che diventa man mano sempre pi\u00f9 certezza della salvezza\u00bb. Un tema costante \u00e8 il confronto fra Eros e Thanatos, in cui \u00abil potere salvifico viene affidato all'incontro con la figura femminile, immagine centrale della narrativa pahoriana\u00bb.\nIl critico letterario francese Jean-Luc Douin ha accostato il nome di Pahor a quello di altri grandi autori della letteratura concentrazionaria europea del Novecento, come Primo Levi, Robert Antelme e Aleksandr Isaevi\u010d Sol\u017eenicyn.\nPolemiche e controversie.\nNell'aprile 2008 suscitarono polemiche alcune dichiarazioni di Pahor riguardanti l'apertura dell'iter per un'onorificenza da parte dello Stato italiano: Pahor dichiar\u00f2 che avrebbe stentato ad accettarla \u00abda un presidente della Repubblica che ricorda soltanto le barbarie commesse dagli sloveni alla fine della Seconda guerra mondiale, ma non cita le precedenti atrocit\u00e0 dell'Italia fascista contro di noi\u00bb. Lo scrittore precis\u00f2 che le sue \u00abcondizioni per un'eventuale onorificenza\u00bb erano \u00abqueste: dev'essere citato non solo il mio libro \"Necropoli\", ma anche le altre opere letterarie. \"Il rogo nel porto\", per esempio. Dove si raccontano i crimini fascisti. Chiedo [...] che l'espressione crimini fascisti venga scritta, nero su bianco\u00bb. Nel dicembre del 2009 Pahor fu protagonista di un'analoga polemica col sindaco di Trieste, Roberto Dipiazza, per l'assegnazione della Civica benemerenza della citt\u00e0. Il comune avrebbe infatti voluto insignire Boris Pahor senza citare nella motivazione le colpe del fascismo, fatto al quale lo scrittore si oppose.\nNell'ottobre 2010 fu bersaglio di un attacco con scritte neofasciste sull'edificio del Narodni dom a Trieste.\nIl 24 dicembre 2010, Pahor concesse un'intervista al \"Primorske Novice\" in cui dichiar\u00f2 che l'elezione a sindaco di Pirano del medico Peter Bossman, originario del Ghana, era \u00abun brutto segno\u00bb, indice di una mancanza di coscienza nazionale per gli sloveni. Nella stessa intervista, lament\u00f2 un atteggiamento poco amichevole dell'Austria nei confronti della minoranza slovena in Carinzia, cos\u00ec come mire italiane di \u00abri-italianizzazione\u00bb dell'Istria.. L'eco a livello internazionale della sua prima intervista caus\u00f2 un certo imbarazzo nelle autorit\u00e0 pubbliche slovene, che presero le distanze dalle sue esternazioni. L'ex sindaco di Capodistria, Aurelio Juri, espresse dure critiche alle affermazioni dello scrittore, dicendo che \u00abnon \u00e8 la prima volta che Pahor rilascia dichiarazioni improntate al nazionalismo e all'ostilit\u00e0 nei confronti dei vicini\u00bb, riferendosi alla sua opposizione all'arbitrato internazionale sui confini con la Croazia, aggiungendo che \u00abera, tuttavia, difficile immaginare che si sarebbe espresso anche in termini razzisti\u00bb. Successivamente, Pahor ridimension\u00f2 le proprie dichiarazioni, respingendo le accuse di razzismo e dichiarando di considerare Bossman \u00abun bravo medico, un signore che rispetto\u00bb, e che la sua intenzione era \u00absemplicemente far notare che gli sloveni, a vent'anni dal plebiscito per l'indipendenza della Slovenia, non si sono impegnati a far crescere una classe politica autoctona\u00bb.\nPahor \u00e8 stato accusato a pi\u00f9 riprese di negazionismo delle foibe da ambienti della destra italiana. Nel 2012 l'accusa fu formulata dal giornalista Riccardo Pelliccetti in un articolo apparso sul \"Giornale\". Nel 2020 l'accusa provenne da vari esponenti politici di destra, a seguito delle critiche da lui formulate contro il Presidente della Repubblica Sergio Mattarella; durante un'intervista televisiva in occasione del conferimento dell'onorificenza di cavaliere di gran croce, Pahor aveva infatti asserito che il Presidente (in occasione della celebrazione del Giorno del ricordo) avesse \u00abfatto un attacco all\u2019armata jugoslava che ha gettato nelle foibe non so quanti italiani\u00bb e aveva commentato: \u00ab\u00c8 tutta una balla questa, non era vero niente\u00bb."}
{"id": "1118209", "revid": "767487", "url": "https://it.wikipedia.org/wiki?curid=1118209", "title": "Califone", "text": "I Califone sono una band sperimentale di Chicago, molto ben considerata dalla critica. Il nome del gruppo deriva da quello dell'azienda Califone International, fabbricatrice di attrezzatura audio comunemente diffusa nelle scuole, librerie e aziende americane.\nStoria.\nDopo lo scioglimento della sua band precedente, i Red Red Meat, Tim Rutili form\u00f2 i Califone come un progetto solista. Tale tentativo divent\u00f2 presto una vera e propria band con membri sia fissi che a rotazione, nella quale entrarono a far parte sia componenti del gruppo precedente che musicisti di altri gruppi di Chicago.\nLa musica dei Califone \u00e8 una combinazione del rock-blues dei Red Red Meat con ispirazioni prese da folk e dal pop americano, cos\u00ec come da musicisti sperimentali quali Psychic TV e Captain Beefheart, rielaborate a riprodurre un suono distintivo e originale.\nAttualmente la formazione dei Califone comprende Tim Rutili (voce, chitarra, tastiere), Ben Massarella (percussioni), Joe Adamik (batteria) e Jim Becker (banjo, violino). Ogni membro della band tuttavia suona pi\u00f9 strumenti."}
{"id": "1118211", "revid": "26891", "url": "https://it.wikipedia.org/wiki?curid=1118211", "title": "Reggiane Re. 2002", "text": ""}
{"id": "1118217", "revid": "110157", "url": "https://it.wikipedia.org/wiki?curid=1118217", "title": "Additional Creations", "text": "Additional Creations \u00e8 un EP di Joe Satriani, pubblicato nel 2000 ed inizialmente distribuito in forma gratuita assieme all'album precedente, \"Engines of Creation\"."}
{"id": "1118225", "revid": "123209418", "url": "https://it.wikipedia.org/wiki?curid=1118225", "title": "Ag\u00eda Tri\u00e1da", "text": "Ag\u00eda Tri\u00e1da (, \"Santa Trinit\u00e0\") \u00e8 un sito archeologico cretese, distante circa 3 chilometri da Festo, situato su una sporgenza rocciosa sulla pianura di Messara.\nStoria.\nAgia Triada fu costruita intorno al 1600 a.C. (secondo periodo palaziale) e fu distrutta nel 1450 a.C., come avvenne per gli altri palazzi minoici. Sulle sue rovine fu costruito nel XIV secolo a.C. un grande palazzo postminoico di tipo miceneo e un intero abitato a nord est con un'agor\u00e0 munita di portici. Nel periodo geometrico (VIII secolo a.C.) divenne luogo di culto e in epoca ellenistica fu costruito un piccolo tempio dedicato a Zeus.\nLa villa di Agia Triada aveva al centro un cortile destinato a funzioni religiose. Da questo si sviluppavano due ali:\nLa peculiarit\u00e0 della villa sta nel ritrovamento a nord est del palazzo nel luogo dove sorse nel periodo postminoico il villaggio, del grande spazio porticato cui davano 8 grandi stanze che ricordava nella pianta l'agor\u00e0 di epoca ellenistica.\nAffreschi molto belli decoravano le pareti. I reperti rinvenuti tra cui il vaso dei mietitori, il \"rhyton\" con scene atletiche e la coppa detta del giovane principe sono esposti al Museo archeologico di Iraklio.\nGli scavi furono intrapresi una prima volta dal 1902 al 1914 dalla \"Scuola Archeologica Italiana di Atene\", sotto la guida di Federico Halbherr e Luigi Pernier, i quali rinvennero fra l'altro il famoso sarcofago, e vennero ripresi intorno al 1970 dalla Scuola Archeologica Italiana di Atene.\nIl sarcofago.\nIl sarcofago rappresenta scene cultuali. Da un lato, una processione sacrificale: le donne, seguite da una suonatrice di cetra, portano dei recipienti il cui contenuto \u00e8 versato nel bacile posto tra due colonne sormontate da bipenni, su cui sono posati degli uccelli. Gli uccelli sono una ierofania delle divinit\u00e0. Dall'altro, la scena rappresenta il sacrificio di un toro da parte di una sacerdotessa vestita di una gonna di pelle. Dietro il corteo, un suonatore di flauto accompagna il rito. Secondo Nanno Marinatos, il santuario posto di fronte alla sacerdotessa \u00e8 un edificio con un cancello sormontato da corna. Sopra la porta sporge un albero sacro che, evidentemente, era al centro della funzione religiosa prendendo il posto di una statua. Sul lato pi\u00f9 corto dello stesso, si nota che gli d\u00e8i sono rappresentati da due donne che giungono al santuario per mezzo di un carro trainato da un grifone. Il santuario rappresentato dall'albero ha funzione equivalente a un tempio, ovvero abitazione del dio."}
{"id": "1118226", "revid": "6066", "url": "https://it.wikipedia.org/wiki?curid=1118226", "title": "Libri Sibillini", "text": ""}
{"id": "1118230", "revid": "536103", "url": "https://it.wikipedia.org/wiki?curid=1118230", "title": "Alizarina", "text": "L'alizarina \u00e8 un composto organico tossico di produzione parallela a quella dell'antracene. La sua formula bruta \u00e8 C14H8O4.\nApplicazioni.\nPer rosso d'alizarina s'intende un colorante di colore rosso estratto anticamente dalla radice della \"Rubia tinctorum\". La parola \"alizarina\" deriva dall'arabo \"al-usara\", che significa succo.\nNel 1826 il chimico francese Pierre Jean Robiquet scopr\u00ec che l'alizarina era il principale componente della \"lacca di robbia\", assieme alla chinizarina e alla purpurina.\nL'alizarina \u00e8 stato il primo colorante naturale ad essere riprodotto per via sintetica, nel 1858.\nLa forma sintetica, a differenza della miscela naturale, presenta una colorazione pi\u00f9 definita e riproducibile in quanto nel processo di estrazione e lavorazione spesso le impurezze portavano a differenze nella composizione e dunque nella colorazione. A causa della sua debole capacit\u00e0 di legarsi ad un supporto pittorico o tessile viene utilizzata principalmente sotto forma dei suoi complessi con svariati metalli tra cui ferro, rame, ossido di magnesio, alluminio, tali complessi hanno una struttura chelata nelle posizioni 1,9 o 1,2 dell'anello. L'effetto della coordinazione si osserva nella modifica dei livelli energetici tra gli orbitali pi\u00f9 esterni, portando a una modificazione della colorazione dal rosso verso il blu a seconda del metallo impiegato. Al giorno d'oggi, nel campo della pittura e tintura delle pelli \u00e8 stata sostituita quasi completamente da altri coloranti pi\u00f9 stabili alla luce (ad esempio quinacridone) mentre trova attuali applicazioni in chimica analitica per la determinazione di alcuni metalli tramite complessazione. In futuro potrebbe avere un ruolo molto importante per la fabbricazione delle celle solari a colorante fotosensibilizzato DSSC.\nIn geologia \u00e8 utilizzato come colorante, per indicare la presenza di minerali di carbonato di calcio (calcite e aragonite).\nStruttura.\nLo scheletro dell'alizarina ha una struttura 9,10-antrachinonica con due sostituenti ossidrilici nelle posizioni 1 e 2. Questi gruppi ossidrilici, oltre a spostare l'assorbimento di energia nella regione visibile dello spettro elettromagnetico (sono gruppi cromofori), sono responsabili del legame indiretto della molecola con un supporto, cio\u00e8 la base pittorica di un dipinto (es. legno, tela). Il legame della molecola con il supporto non avviene direttamente, ma per mezzo di un centro metallico che si pu\u00f2 legare tra il carbonile in posizione 9 e l'ossidrile 1 oppure con i due gruppi ossidrilici in posizione 1 e 2. Il termine specialistico nella chimica dei beni culturali per l'alizarina \u00e8 quello di colorante al mordente, dove per mordente si intende il metallo che fa da tramite tra la molecola e il supporto pittorico. La struttura della molecola e dei suoi complessi non \u00e8 semplice da descrivere in dettaglio, in quanto sono possibili numerose tautomerie chetoenoliche o isomerie di legame il cui effetto globale pu\u00f2 anche avere notevoli influenze sulle propriet\u00e0 di colorazione della tinta.\nPropriet\u00e0 cromofore.\nI gruppi responsabili della colorazione rossa della molecola sono i due ossidrili e i carbonili, cio\u00e8 i suoi gruppi cromofori. La spettroscopia ultravioletta/visibile della molecola consente di descrivere le propriet\u00e0 microscopiche responsabili delle propriet\u00e0 macroscopiche come ad esempio quali sono le transizioni responsabili della colorazione della molecola. Nel nostro caso, lo spettro mostra essenzialmente due bande, la prima dovuta a transizioni \u03c0-\u03c0 nell'intervallo 200-300\u00a0nm e un'altra anch'essa a transizioni \u03c0-\u03c0 a circa 450 nm. La prima banda, trovandosi nell'ultravioletto, non apporta contributi significativi alla colorazione, mentre la posizione della seconda banda (450-500\u00a0nm) trovandosi nel campo visibile, determina in maniera talvolta peculiare la colorazione della molecola. \u00c8 proprio la posizione di quest'ultima banda, che se modificata per effetto della coordinazione del mordente, porta ad una significativa variazione della colorazione della molecola."}
{"id": "1118235", "revid": "1345938", "url": "https://it.wikipedia.org/wiki?curid=1118235", "title": "Riserva naturale guidata Punta Aderci", "text": "La riserva naturale guidata Punta Aderci (o Punta d'Erce) \u00e8 un'area naturale protetta situata nel comune di Vasto, in provincia di Chieti.\nDescrizione.\nOccupa un'area di 285 ettari ed \u00e8 stata istituita nel 1998. Si estende lungo la costa adriatica a Nord del porto di Vasto, fino ad arrivare alla foce del fiume Sinello, dove \u00e8 possibile incontrare l'unico bosco di latifoglie della riserva.\nNella riserva, la zona pianeggiante appare maggiormente antropizzata; il paesaggio agricolo \u00e8 di tipo tradizionale, con ampi vigneti, oliveti e appezzamenti coltivati prevalentemente a graminacee. L'area di maggiore interesse naturalistico \u00e8 costituita dalla spiaggia di Punta Penna. Il promontorio di Punta Aderci (26 m s.l.m.) caratterizza l'intera area offrendo una visuale a 360\u00b0 su tutta la riserva. Da Punta Aderci lo sguardo pu\u00f2 spaziare sul Parco Nazionale della Majella e, al tramonto in condizioni di buona visibilit\u00e0, sul Parco Nazionale del Gran Sasso.\nFlora.\nTra la tipica vegetazione delle coste sabbiose si trovano il ravastrello, l'ammofila arenaria, la calcatreppola marina, lo \"Xanthium italicum\", la euforbia delle spiagge, il papavero giallo, il mirto, la salsola, il giglio di mare, il finocchio spinoso e la ginestra.\nIn alcune cavit\u00e0 di Punta Aderci \u00e8 possibile ammirare l\"'Halymenia floresii\", un'alga rossa diffusa nel Mediterraneo e nell'Atlantico.\nFauna.\nAl largo della riserva, non mancano mai i delfini del genere Stenella o il tursiope, oltre a diverse altre specie marine tipiche del mar Adriatico.\nRiguardo l'avifauna, gli appassionati di birdwatching possono osservare, oltre al fratino simbolo della riserva, il fenicottero maggiore, l'airone cenerino, il cavaliere d'Italia, la nitticora, la sgarza ciuffetto, il tarabusino, la garzetta, il gruccione, il martin pescatore, la cinciallegra, il saltimpalo, la cappellaccia, il beccamoschino, l'occhiocotto e la sterpazzola; tra i rapaci sono presenti il gheppio, lo sparviere e la poiana."}
{"id": "1118236", "revid": "120980514", "url": "https://it.wikipedia.org/wiki?curid=1118236", "title": "Pittura acrilica", "text": "La pittura acrilica \u00e8 una tecnica pittorica nata in epoca relativamente recente.\nLe vernici sono prodotte con polveri colorate (pigmenti) mischiate con una resina acrilica (quasi esclusivamente di origine chetonica) di essiccazione variabile, generalmente veloce, a seconda delle resine, dei pigmenti e della fabbrica produttrice.\nI supporti possono essere i pi\u00f9 disparati, dai fogli da disegno (tipo Bristol), al cartone, alla tela, al cartone telato, ai supporti di legno (anche compensato). Vengono usati, oltre che per l'esecuzione di dipinti, per la decorazione muraria e quella degli oggetti pi\u00f9 disparati, la loro buona resistenza unita alla relativa economicit\u00e0 e veloce asciugatura ne fanno un prodotto di largo uso. Si pu\u00f2 rallentarne l'asciugatura con una moderata aggiunta di glicerina.\nCaratteristiche della pittura acrilica \u00e8 la rapidissima asciugatura, facile stesura e la traslucidit\u00e0 una volta asciutta. Il difetto degli acrilici \u00e8 quello di non permettere la tecnica della sfumatura, come viene eseguita nella pittura ad olio. Infatti, la sfumatura con gli acrilici avviene a tratti, a gradini permettendo il passaggio da un tono all'altro, oppure con successive velature di colore diluito che vengano stese su colore asciutto. I colori acrilici sono tranquillamente mescolabili fra loro e come diluente \u00e8 preferibile semplice acqua, utilizzabile anche per cancellare, prima dell'asciugatura, parti di colore.\nCaratteristica fondamentale dei colori acrilici, che li differenzia dalle tradizionali tempere, \u00e8 la loro indissolubilit\u00e0 una volta asciutti. \u00c8 necessaria pertanto una accurata pulizia dei pennelli terminato il lavoro; \u00e8 da evitare che il colore asciughi sui pennelli, i quali devono essere sciacquati in acqua e asciugati. Se il colore si fosse seccato sul pennello si pu\u00f2 scioglierlo con alcol o diluente nitro.\nAlcuni tipi di colori acrilici sono sensibili alla luce che li fa schiarire, come i colori rosso-violacei e blu-violacei, perch\u00e9 creati con pigmenti derivati da composti chimici organici fotosensibili, a questo fenomeno si ovvia con una lacca di resina acrilica con filtro UV che protegge tali colori.\nPer gli altri colori non v'\u00e8 necessit\u00e0 di fissativo, in quanto la resina acrilica che li compone li fa resistere alla luce e agli agenti atmosferici, smog compreso."}
{"id": "1118241", "revid": "114301506", "url": "https://it.wikipedia.org/wiki?curid=1118241", "title": "Morris (fumettista)", "text": "Biografia.\nNasce a Courtrai (Belgio) il 1 dicembre 1923 e diviene uno dei pi\u00f9 grandi fumettisti europei. La sua influenza sul mondo dei fumetti si concretizza con la creazione di Lucky Luke, un cowboy infallibile a zonzo per la frontiera nordamericana. Il personaggio apparve per la prima volta su \"Spirou\" nel 1947 e fu proprio in questa occasione che l\u2019autore inizi\u00f2 a usare il suo pseudonimo.\nLa sua carriera nel mondo del disegno incomincia nel 1943 quando trova lavoro come inchiostratore nell studio di cartoni animati \"CBA\", a fianco di autori del fumetto belga come Peyo e Andr\u00e9 Franquin, con il quale qualche anno dopo andr\u00e0 negli Stati Uniti.\nNel 1945 lascia lo studio per collaborare con le riviste \"Le Moustique\" e \"Het Laatste Nieuws\" per le quali realizza centinaia di copertine. In questo periodo \u00e8 ancora solito firmarsi con il vero nome. L'utilizzo dello pseudonimo di Morris avviene l'anno successivo quando sulle pagine della storica rivista belga di fumetti Spirou.\nNel 1946, con lo pseudonimo di Morris, crea il personaggio dei fumetti di Lucky Luke, che, dal 1947 e per oltre vent'anni, verr\u00e0 pubblicato sulla rivista \"Spirou e che raggiunger\u00e0 un notevole successo diventando il suo impegno principale\". Il primo episodio di Lucky Luke, \"Arizona 1880\" viene pubblicato sull'almanacco di Spirou (\"L'Almanach Spirou 1947\") nel 1946.\nNel 1948 si reca negli Stati Uniti insieme a Jij\u00e9 e a Andr\u00e9 Franquin per approfondire la conoscenza della realt\u00e0 storica del far west, per vedere dal vivo il mondo che stava raccontando nei suoi fumetti e per ricreare in maniera pi\u00f9 realistica le atmosfere e le situazioni raccontate nelle avventure di Lucky Luke.\nVi rester\u00e0 sei anni, girando per il paese e per poi fermarsi a New York, dove conosce altri autori come Harvey Kurtzman, Jack Davis, collaborando con Mad Magazine, e Ren\u00e9 Goscinny, che in seguito diventer\u00e0 il suo sceneggiatore.\nFino al 1955 Morris aveva realizzato in completa autonomia testi e disegni di Lucky Luke ma, dopo l'incontro con Goscinny, le sceneggiature della serie vengono curate da quest'ultimo mentre Morris continuer\u00e0 a occuparsi dei disegni. La collaborazione fra i due terminer\u00e0 soltanto con la scomparsa di Goscinny nel 1977. Morris affida al francese una sceneggiatura di Lucky Luke e da allora il personaggio prende forma. \u00ab\"Prima aveva il faccione, i modi rudi e parlava pochissimo\"\u00bb, racconter\u00e0 Morris nel 1993, \u00ab\"perch\u00e9 creandolo mi aveva molto influenzato Gary Cooper. Con l\u2019influenza di Goscinny Lucky Luke sar\u00e0 pi\u00f9 sofisticato\"\u00bb.\nFino al 1977 la coppia di autori realizzano 35 racconti di Lucky Luke inserendolo di diritto nel pantheon del fumetto franco-belga grazie alla genialit\u00e0 di Goscinny e al tratto e di Morris, il successo della serie \u00e8 cresciuto nel tempo vendendo circa 250 milioni di volumi.\nNel 1968 abbandona \"Spirou\" per passare a Pilote e, successivamente, Lucky Luke comparir\u00e0 per qualche tempo su una propria testata omonima\nDopo la morte di Goscinny, nel 1977, Morris prosegue le avventure di Lucky Luke facendo scrivere le sceneggiature a diversi giovani sceneggiatori.\nNonostante la produzione di Morris sia completamente assorbita dal personaggio di Lucky Luke, nel 1987 d\u00e0 vita alla serie Rantanplan che vede protagonista uno dei personaggi secondari di Lucky Luke\nMuore il 16 luglio 2001 ma la saga di Lucky Luke \u00e8 proseguita con altri autori quali Achd\u00e9, Laurent Gerra e lo scrittore Daniel Pennac."}
{"id": "1118242", "revid": "110157", "url": "https://it.wikipedia.org/wiki?curid=1118242", "title": "Live in San Francisco (Joe Satriani)", "text": "Live in San Francisco \u00e8 il dodicesimo album di Joe Satriani, registrato dal vivo nel 2001."}
{"id": "1118243", "revid": "767487", "url": "https://it.wikipedia.org/wiki?curid=1118243", "title": "Silvio Mastio", "text": "Amico di Emilio Lussu, arrestato dopo i fatti del 31 ottobre 1926, espatria poi per Cuba dove lavora come chimico.\nIn Messico prende contatto con le organizzazioni rivoluzionarie dell'America latina e partecipa infine ad una sfortunata spedizione in Venezuela, per rovesciare la dittatura del generale Juan Vicente G\u00f3mez, trovando la morte in combattimento il 12 ottobre 1931.\nLa vita.\nNasce a Cagliari nell'aprile del 1901 da padre capitano di porto originario di Gavoi mentre la madre \u00e8 di Ussana.\nVive una giovent\u00f9 spensierata in paese con i fratelli, e grazie ad una maturazione intellettuale precoce gi\u00e0 da 14 anni parla correttamente inglese e francese e inizia a leggere Mazzini.\nInfatti dopo la partecipazione volontaria al primo conflitto mondiale, a soli 17 anni, dopo la scelta della facolt\u00e0 di lettere moderne si iscriver\u00e0 al partito repubblicano che in Sardegna contava solo una manciata di iscritti.\nComplice anche la crescita del fascismo stringer\u00e0 attorno a s\u00e9 un gruppo ristretto di fedeli amici, tra cui anche l'amicissimo Lussu, con cui former\u00e0 una squadra d'azione in funzione anti-fascista.\nQuesti escono in gruppo per difendere soprattutto vecchi esponenti democratici e socialisti dall'aggressione di teppisti fascisti.\nMa gi\u00e0 dal 1923 le ritorsioni e la paura porteranno allo scioglimento della squadra, Silvio continuer\u00e0 comunque ad uscire da solo la Domenica per i portici di via Roma indossando con fierezza la camicia rossa dei garibaldini.\nFinch\u00e9 la notte del 31 ottobre 1926 essendosi attirato le antipatie delle squadracce in seguito di un assalto alla casa di Emilio Lussu sar\u00e0 arrestato per l'omicidio del fascista Porr\u00e0.\nRester\u00e0 nel carcere di Buoncammino per 1 mese, al termine del quale decider\u00e0 di emigrare, e raggiunger\u00e0 il fratello Francesco che lavora a Cuba in una societ\u00e0 zuccheriera. In questo periodo si laurea in Chimica e inizia a spostarsi in cerca di una sistemazione ed un buon lavoro, passer\u00e0 da Parigi in Colombia sino in Messico.\nQui indeciso se stabilirsi definitivamente in Canada o in Russia (in riferimento alla scoperta di numerosi pozzi petroliferi) vedr\u00e0 la sua vita prendere una svolta decisiva. Il giovane Mastio infatti entr\u00f2 in contatto con gli ambienti dell'opposizione in esilio al regime del dittatore venezuelano Vincente Gomez; cos\u00ec insieme agli amici Urbino e Leon pianific\u00f2 una spedizione volta a rovesciare la dittatura e ad instaurare la democrazia in Venezuela.\nCos\u00ec il 30 settembre Mastio, Caroti e Urbino si imbarcarono come turisti con i loro compagni, da Veracruz, sulla nave EL SUPERIOR, diretta ad un altro porto messicano.\nMa appena arrivati in alto mare si impadronirono della nave e la diressero verso le coste del Venezuela dove sbarcarono con 140 uomini.\nQui per\u00f2 a causa di alcuni errori del generale Urbino la spedizione fallisce in breve, i contadini non si sollevarono come previsto e la decisione di spezzare in due tronconi gli uomini disponibili non fece altro che aumentarne la vulnerabilit\u00e0. I due gruppi furono assaliti separatamente dalle preponderanti truppe governative e lasciarono sul terreno parecchi morti, lo stesso Mastio fu tra i primi a sacrificarsi, morendo sotto un attacco frontale, colpito da un proiettile alla fronte alle 15 del 12 ottobre.\nIl suo corpo fu poi bruciato sul campo con quello degli altri cadaveri. Prima di partire aveva indirizzato una lettera-testamento a Lussu, documento che and\u00f2 perso nel giugno del 40 in seguito all'occupazione tedesca di Parigi. Il governo democratico succeduto a quello di Gomez gli avrebbe tributato funerali con solenni onoranze.\nCarlos Leon lo avrebbe chiamato \"un vero liberatore italiano, degno figlio di Mazzini e Garibaldi\"."}
{"id": "1118244", "revid": "773636", "url": "https://it.wikipedia.org/wiki?curid=1118244", "title": "Pieve di Santa Maria (Poppi)", "text": "La pieve di Santa Maria \u00e8 una chiesa che si trova in localit\u00e0 Buiano, a Poppi, in provincia di Arezzo.\nStoria e descrizione.\nLa chiesa \u00e8 una delle pi\u00f9 antiche pievi del Casentino; nota dai primi anni dell'XI secolo, fu assegnata nel 1161 all'abbazia di Capolona. Si articolava in origine in tre navate concluse da tre absidi. La chiesa attuale, databile al XII secolo e ridotta di un terzo della navata centrale originaria, conserva l'abside maggiore e tre archi per parte poggianti sui pilastri che oggi delimitano i fianchi dell'edificio, il cui paramento murario \u00e8 costituito da piccoli conci di pietra alberese disposti a filaretto. Sono inoltre visibili resti dell'abside settentrionale e le fondamenta delle navate laterali. La cripta mantiene l'assetto primitivo, con tre piccole navate coperte da volte a crociera, e divise da quattro colonnine concluse da un'ampia abside semicircolare."}
{"id": "1118263", "revid": "339392", "url": "https://it.wikipedia.org/wiki?curid=1118263", "title": "Cattedrale di Vicenza", "text": ""}
{"id": "1118272", "revid": "320578", "url": "https://it.wikipedia.org/wiki?curid=1118272", "title": "Maternit\u00e0 divina di Maria", "text": ""}
{"id": "1118273", "revid": "1702319", "url": "https://it.wikipedia.org/wiki?curid=1118273", "title": "Chiesa delle Sante Flora e Lucilla (Castel Focognano)", "text": "La chiesa delle Sante Flora e Lucilla \u00e8 una chiesa che si trova in localit\u00e0 Carda, a Castel Focognano.\nStoria e descrizione.\nRisalente almeno al IX secolo, ha subito nei secoli continue modifiche e numerosi passaggi di propriet\u00e0. Fu allungata nel Seicento e completamente rimaneggiata nel 1906, con il rifacimento della facciata a capanna. L'interno ad aula unica conserva la parte centrale di un arco di ciborio in pietra arenaria, risalente al IX secolo; al centro due pavoni, allegoria dell'immortalit\u00e0 dell'anima, si abbeverano alle acque che sgorgano dalla croce. Un bel polittico quattrocentesco raffigurante la \"Piet\u00e0 tra i santi Giovanni Gualberto, Nicola, Giacomo Maggiore e Bernardo degli Uberti\" \u00e8 attribuito a Mariotto di Cristofano. Si conserva anche una cinquecentesca \"Madonna con Bambino\" in terracotta invetriata, attribuita a Santi Buglioni."}
{"id": "1118277", "revid": "212348", "url": "https://it.wikipedia.org/wiki?curid=1118277", "title": "Christi Matri", "text": "Christi Matri \u00e8 una enciclica pubblicata dal papa Paolo VI il 15 settembre 1966.\nIl papa invita i cattolici ad invocare in modo speciale Maria nel mese di ottobre per la causa della pace."}
{"id": "1118278", "revid": "1100311", "url": "https://it.wikipedia.org/wiki?curid=1118278", "title": "Daniele Buzzegoli", "text": "Caratteristiche tecniche.\nMetronomo di centrocampo, in grado di dettare i ritmi di gioco e di impostare l'azione. Tra le sue doti spiccano - oltre a tecnica e visione di gioco - una spiccata propensione ad inserirsi tra gli spazi per tentare la conclusione a rete e l'abilit\u00e0 nel battere le punizioni.\nCarriera.\nCresce calcisticamente con le giovanili dell'Empoli. Esordisce tra i professionisti nella stagione 2002-03 con la maglia del in serie C2 dove disputa 9 partite. Nel 2003 passa alla Massese, in serie D, con cui segna 4 gol in 33 gare contribuendo alla risalita degli Apuani tra i professionisti in serie C2. Rimane a Massa anche la stagione successiva, segnando 3 gol in 22 presenze e conquistando la seconda promozione consecutiva, stavolta in serie C1. Nell'estate del 2005 torna ad Empoli, giocando 4 gare prima della cessione ad inizio 2007 al .\nQui non gioca molto spesso, ma segna un'importante rete nei minuti di recupero contro la Sangiovannese alla quart'ultima giornata di campionato, che consente ai nerazzurri di restare in corsa per la promozione in serie B che poi verr\u00e0 conquistata. La stagione successiva, sempre con la maglia del Pisa, \u00e8 sfortunata: nella prima parte di campionato \u00e8 scarsamente impiegato, poi subisce un grave infortunio che lo tiene lontano dal campo per diversi mesi. A gennaio la societ\u00e0 lo lascia fuori dalla rosa dei 21 giocatori che per regolamento possono essere impiegati. Nonostante questo, nel giugno del 2008, il Pisa acquisisce interamente il suo cartellino.\nRealizza il suo primo gol in serie B il 13 ottobre 2008 nella trasferta a Bergamo contro l' con un destro dai 25 metri.\nIl 2 febbraio 2009 passa in prestito al , con cui ha vince il campionato di Lega Pro Prima Divisione.\nSvincolatosi dal Pisa a causa del fallimento della societ\u00e0, il 29 luglio 2009 viene tesserato dal Varese, neopromosso in Lega Pro Prima Divisione. Il 13 giugno 2010 il Varese - grazie ad una sua doppietta - batte 2-0 la Cremonese nella finale di ritorno dei play-off, tornando nella serie cadetta a distanza di 25 anni.\nIl 13 gennaio 2011 viene tesserato dallo Spezia. Il calciatore sottoscrive un contratto valido per due stagioni e mezza da 200.000 euro a stagione. Il 6 maggio 2012 grazie alla vittoria per 0-3 sul , vince - all'ultima giornata di campionato - il proprio girone, ottenendo la promozione in Serie B. A questa vittoria seguiranno quella della Coppa Italia Lega Pro e della Supercoppa di Lega di Prima Divisione.\nIl 4 giugno 2012 passa al Novara in Serie B, nello scambio che porta Filippo Porcari a compiere il percorso inverso. Il 25 marzo 2014 si infortuna gravemente nel corso della partita disputata contro la , subendo la rottura del legamento crociato del ginocchio sinistro, rimanendo fermo 7 mesi.\nIl 10 maggio 2015 il Novara viene promosso in Serie B con annessa vittoria del campionato. A questa vittoria segue quella della Supercoppa di Lega Pro, ottenuta grazie ad una sua conclusione dai 30 metri.\nIl 31 agosto 2016 firma un biennale con il Benevento. L'8 giugno 2016 ottiene la promozione in serie A vincendo la gara di ritorno dei play off contro il Carpi. Per il mediano si tratta dell'ottava promozione in carriera. Dopo aver rescisso il contratto con le \"streghe\", il 13 luglio 2017 firma un contratto biennale con l'. Segna la sua prima rete (decisiva) in maglia Picena, il 28 dicembre 2017 nella trasferta vinta per 1-0 contro il Brescia. \nNella stagione successiva, dopo essere rimasto inutilizzato nella prima parte della stagione, a gennaio 2019 torna al Novara.\nStatistiche.\nPresenze e reti nei club.\n\"Statistiche aggiornate al 25 novembre 2019.\""}
{"id": "1118281", "revid": "6923", "url": "https://it.wikipedia.org/wiki?curid=1118281", "title": "Enrico II di Montmorency", "text": "Fu giustiziato a Tolosa per lesa maest\u00e0, avendo promosso e sostenuto la rivolta secessionista dei nobili della Linguadoca contro il potere del re. Fu membro del potente Casato di Montmorency\nBiografia.\nGiovinezza e carriera militare.\nFiglio di Enrico I di Montmorency (1534 \u2013 1614) e di Luisa di Budos, sposata dal padre in seconde nozze, figlioccio del re Enrico IV, partecip\u00f2 giovanissimo alle guerre di religione contro gli ugonotti. Nominato ammiraglio di Francia all'et\u00e0 di 17 anni, il 15 settembre 1625 sconfisse la flotta di Beniamino di Rohan-Soubise davanti a La Rochelle e strapp\u00f2 ai difensori ugonotti le antistanti isole di R\u00e9 e di Ol\u00e9ron.\nSuccessivamente combatt\u00e9 con successo in Piemonte, fece prigioniero il generale Doria e per tutto ci\u00f2 nel 1630 ottenne il bastone di Maresciallo di Francia.\nSpos\u00f2 Maria Felicia Orsini (1600 \u2013 1666), figlia del principe Virginio Orsini, dalla quale non ebbe figli.\nCongiura contro Luigi XIII.\nAntefatto.\nDopo l'Editto di Nantes che concedeva libert\u00e0 di culto agli ugonotti e lasciava loro alcune fortezze per la loro difesa, i protestanti di Linguadoca ricevettero le piazzeforti di Montpellier e Aigues Mortes. Dopo l'assassinio di Enrico IV i protestanti della regione si raggrupparono sotto Enrico II, duca di Rohan e ripresero la lotta. Nel 1622, per porre fine ai combattimenti, Luigi XIII firm\u00f2 la pace di Montpellier, con la quale confermava ai protestanti i diritti dell'editto di Nantes. Ma il duca di Rohan, perseguendo le proprie ambizioni personali, prosegu\u00ec la lotta.\nIl cardinale Richelieu, risolto con la resa della citt\u00e0 il problema della prima, per importanza, piazzaforte ugonotta in Francia, La Rochelle, si rivolse alla Linguadoca che fu presto sottomessa dalle truppe realiste. Il 27 giugno del 1629 il Re, dietro suggerimento del Richelieu, firmava un \u201catto di grazia\u201d ad Al\u00e8s, con il quale venivano graziati i ribelli, consentito il loro culto, ma eliminati i loro privilegi politici quali, principalmente, quello di detenere proprie piazzeforti.\nCospirazione e tragico epilogo.\nNel 1630 Gastone d'Orleans, fallita la congiura detta della Giornata degl'ingannati, per tentar nuovamente di eliminare Richelieu e poter cos\u00ec scalzare il fratello dal trono, tent\u00f2 di provocare una sollevazione nel regno scegliendo la Linguadoca per i precedenti di ribellione e approfittando del malcontento dei nobili locali per tentativo di Richelieu di sottrarre loro il diritto di istituire autonomamente le imposte. Enrico II di Montmorency, dietro consiglio della regina Maria de' Medici, sostenne Gastone.\nIl 22 luglio 1632 la provincia di Linguadoca, guidata da Enrico, proclam\u00f2 la secessione dal regno di Francia, con un seguito costituito da una parte della piccola nobilt\u00e0 locale, mentre la citt\u00e0 di Tolosa restava fedele al re. Un piccolo esercito francese agli ordini del Maresciallo Enrico, conte di Schomberg (1574 \u2013 1632), composto di circa 2.500 uomini, si scontr\u00f2 con gli insorti, circa 1.500 nobili, a Castelnaudary il 1\u00ba settembre e dopo meno di un'ora questi ultimi vennero sonoramente sconfitti.\nIl Duca di Montmorency, gravemente ferito, venne catturato e trasferito a Tolosa, ove il Parlamento lo process\u00f2, a porte chiuse, per lesa maest\u00e0 e lo condann\u00f2 a morte, nonostante la sua richiesta di clemenza al re e la restituzione del bastone di Maresciallo e del cordone dell'Ordine di Santo Spirito del quale il re l'aveva a suo tempo insignito. La sentenza fu eseguita nel cortile del Municipio di Tolosa. Con la sua morte il ramo diretto dei Montmorency si estinse e i suoi beni furono trasferiti ai Cond\u00e9."}
{"id": "1118282", "revid": "247222", "url": "https://it.wikipedia.org/wiki?curid=1118282", "title": "Strange Beautiful Music", "text": "Strange Beautiful Music \u00e8 il nono album di Joe Satriani, pubblicato nel 2002."}
{"id": "1118285", "revid": "130516", "url": "https://it.wikipedia.org/wiki?curid=1118285", "title": "AlaRI", "text": ""}
{"id": "1118287", "revid": "119851750", "url": "https://it.wikipedia.org/wiki?curid=1118287", "title": "Bit", "text": " \nBit (dall'inglese \"binary digit\") ha due significati diversi, a seconda del contesto in cui si usa:\nLa differenza tra i due significati pu\u00f2 riassumersi con una frase come \"la ricezione degli ultimi 100 bit di messaggio ha aumentato la nostra informazione di 40 bit\".\nCome quantit\u00e0 di informazione.\nIn questo contesto, un \"bit\" rappresenta l'unit\u00e0 di misura della quantit\u00e0 d'informazione.\nQuesto concetto di bit \u00e8 stato introdotto dalla teoria dell'informazione di Claude Shannon nel 1948, ed \u00e8 usato nel campo della compressione dati e delle trasmissioni numeriche.\nIntuitivamente equivale alla scelta tra due valori (s\u00ec/no, vero/falso, acceso/spento) quando questi hanno la stessa probabilit\u00e0 di essere scelti. In generale, per eventi non necessariamente equiprobabili, la quantit\u00e0 d'informazione di un evento rappresenta la \"sorpresa\" nel constatare il verificarsi di tale evento; per esempio, se un evento \u00e8 certo, il suo verificarsi non sorprende nessuno, quindi il suo contenuto informativo \u00e8 nullo; se invece un evento \u00e8 raro, il suo verificarsi \u00e8 sorprendente, quindi il suo contenuto informativo \u00e8 alto.\nMatematicamente, la quantit\u00e0 d'informazione in bit di un evento \u00e8 l'opposto del logaritmo in base due della probabilit\u00e0 di tale evento. La scelta del numero 2 come base del logaritmo \u00e8 particolarmente significativa nel caso elementare di scelta tra due alternative (informazione di un bit), ma \u00e8 possibile usare anche formula_1 (numero di Nepero), usando dunque il logaritmo naturale; in tal caso l'unit\u00e0 di misura dell'informazione si dice \"Nat\".\nNel caso di due eventi equiprobabili, ognuno ha probabilit\u00e0 0,5, e quindi la loro quantit\u00e0 di informazione \u00e8 \u2212log2(0,5) = 1 bit.\nSe un evento \u00e8 impossibile la probabilit\u00e0 \u00e8 zero, cio\u00e8 la sua quantit\u00e0 di informazione \u00e8 infinita.\nSe un evento \u00e8 certo, la sua probabilit\u00e0 \u00e8 uno e la sua quantit\u00e0 di informazione \u00e8 \u2212log2(1) = 0 bit.\nSe ci sono due possibili eventi, uno con probabilit\u00e0 25% e l'altro con probabilit\u00e0 75%, il verificarsi del primo evento convoglia l'informazione di \u2212log2(0,25) = 2 bit, mentre il verificarsi del secondo evento convoglia l'informazione di \u2212log2(0,75) = ~0,415 bit.\nIl contenuto informativo (o entropia) di un generatore di eventi (detto \"sorgente\") \u00e8 la media statistica dei contenuti informativi di ogni possibile valore, ovvero la somma delle informazioni pesate per la probabilit\u00e0 del corrispondente valore.\nNel caso dei due valori con probabilit\u00e0 25% e 75%, il contenuto informativo della sorgente \u00e8:\n0,25 \u00d7 \u2212log2(0,25) + 0,75 \u00d7 \u2212log2(0,75) = ~0,811 bit.\nCio\u00e8 la sorgente genera meno di un bit per ogni evento.\nNel caso di due eventi equiprobabili, si ha:\n0,5 \u00d7 \u2212log2(0,5) + 0,5 \u00d7 \u2212log2(0,5) = 0,5 \u00d7 1 + 0,5 \u00d7 1 = 1 bit.\nCio\u00e8 la sorgente genera esattamente un bit per ogni evento.\nCome cifra binaria.\nIn questo contesto il bit rappresenta l'unit\u00e0 di definizione di uno stato logico, definito anche unit\u00e0 elementare dell'informazione trattata da un elaboratore. La rappresentazione logica del bit \u00e8 rappresentata dai soli valori {0, 1}. Ai fini della programmazione \u00e8 comune raggruppare sequenze di bit in entit\u00e0 pi\u00f9 vaste che possono assumere valori in intervalli assai pi\u00f9 ampi di quello consentito da un singolo bit. Questi raggruppamenti contengono generalmente un numero di stringhe binarie pari a una potenza binaria, pari cio\u00e8 a 2\"n\"; il pi\u00f9 noto \u00e8 il byte (chiamato anche ottetto), corrispondente a 8 bit, che costituisce l'unit\u00e0 di misura pi\u00f9 utilizzata in campo informatico. Altri raggruppamenti di questo tipo sono i seguenti:\nNB: Le espressioni \"word\", \"double word\" e \"quad word\" vengono usate come tipo di dato in programmazione (prevalentemente in linguaggio assembly e in linguaggio C)."}
{"id": "1118304", "revid": "486946", "url": "https://it.wikipedia.org/wiki?curid=1118304", "title": "CF Getafe", "text": ""}
{"id": "1118312", "revid": "1573940", "url": "https://it.wikipedia.org/wiki?curid=1118312", "title": "Chiesa di Sant'Agata (Montemignaio)", "text": "La chiesa di Sant'Agata \u00e8 un edificio sacro che si trova in localit\u00e0 Castel Leone a Montemignaio.\nLa chiesa, introdotta da un loggiato a tre arcate, presenta un interessante portale d'ingresso ad arco acuto il cui architrave riporta l'anno di costruzione, 1306; sulla lunetta \u00e8 scolpito lo stemma dell'Arte della Lana. L'interno, a una sola navata con soffitto sostenuto da due capriate, ha subito nel tempo numerosi rimaneggiamenti."}
{"id": "1118319", "revid": "3732", "url": "https://it.wikipedia.org/wiki?curid=1118319", "title": "L'Osservatore della Domenica", "text": "L'Osservatore romano della Domenica \u00e8 il nome originale del settimanale illustrato del quotidiano vaticano \u00abL'Osservatore Romano\u00bb, fondato il 6 maggio 1934. Dal 1951 al 1985 \u00e8 uscito con il nome \u00abL'Osservatore della Domenica\u00bb. Nel 1979 \u00e8 divenuto supplemento domenicale (di sole 8 pagine) in formato tabloid del quotidiano della Santa Sede. Nel 1985 l'impostazione grafica del periodico \u00e8 stata aggiornata, e il nome cambiato in \u00abOR Domenica\u00bb. Nel 2007 ha interrotto le pubblicazioni.\nStoria.\nDalla fondazione agli anni Trenta.\n\"L'Osservatore Romano della Domenica\" nacque nel 1934 dal desiderio di Mario Baldelli, allora Capo dell'Ufficio amministrativo de \"L'Osservatore Romano\", di avere un giornale di carattere popolare. La rivista fu avallata dal conte Giuseppe Dalla Torre, direttore del quotidiano.\nTra i primi redattori e responsabili del nuovo settimanale vi furono alcuni giornalisti dell'\u00abOsservatore\u00bb, quali:\nDurante il fascismo, i giornalisti e i collaboratori della rivista erano sorvegliati dal regime. Negli anni trenta, la sorveglianza si strinse intorno al fondatore Mario Baldelli, che era ritenuto dai fascisti la causa dell'oppositore al regime del giornale L'Osservatore Romano e della rivista \"L'Osservatore Romano della Domenica\".\nIl settimanale ebbe nei suoi primi anni il costante appoggio del Sostituto della Segreteria di Stato, monsignor Giovanni Battista Montini, futuro Papa Paolo VI.\nL'epoca Zuppi (1947-1979).\nNel gennaio del 1947 Enrico Zuppi divenne nominato da monsignor Montini responsabile della periodico, per sostituire Ugo Piazza.\nEnrico Zuppi aument\u00f2 il numero delle firme e dei collaboratori esterni, tra tutti ricordiamo:\nTra i collaboratori saltuari ricordiamo:\nEnrico Zuppi durante i 32 anni in cui oper\u00f2 come direttore, dimostr\u00f2 le sue grandi capacit\u00e0 di organizzazione, le sue qualit\u00e0 di grafico e di fotografo.\nAlcune voluminose edizioni \"speciali\" sono state pubblicate in particolari circostanze:\n\u00abOR Domenica\u00bb.\nNel luglio 1979 Enrico Zuppi va in pensione, e \u00abL'Osservatore della Domenica\u00bb diventa un inserto domenicale di otto pagine, in formato tabloid del quotidiano \u00abL'Osservatore Romano\u00bb. Alla direzione del settimanale si avvicendano prima Raffaele Capomasi e poi Angelo Paoluzi.\nNegli ultimi mesi del 1985 la grafica del settimanale viene aggiornata da Giuseppe Planelli. Raffaele Alessandrini diviene responsabile del settimanale, ribattezzato \u00abOR Domenica\u00bb, rievocando in modo abbreviato il nome primigenio voluto da Mario Baldelli.\nLa nuova veste grafica, semplice, concisa e rigorosamente senza pubblicit\u00e0, prende avvio nel 1991 in coincidenza con l'ingresso dell'impressione \"a freddo\" che anche il quotidiano ha adottato, dopo 130 anni di piombo, antimonio e stereotipia.\nOltre alle rubriche vaticane, estere e italiane, alle pagine di cultura e di attualit\u00e0, carattere peculiare dell'inserto domenicale era il Paginone: una sorta di giornale murale in cui predominavano gli interventi principali del Papa, o venivano trattate (normalmente in un trittico di articoli) questioni d'ordine sociale, etico, politico o culturale, sempre e comunque in riferimento al Magistero pontificio.\nLinea editoriale.\nNegli anni '60, Federico Alessandrini, vice-direttore de \u00abL'Osservatore Romano\u00bb, intervenne per affermare che \u00abL'Osservatore della Domenica\u00bb non \u00e8 un organo di stampa ufficiale vaticano.\nIn una comunicazione dal titolo \"La Citt\u00e0 del Vaticano e il diritto d'informazione\" aveva detto testualmente: "}
{"id": "1118328", "revid": "295403", "url": "https://it.wikipedia.org/wiki?curid=1118328", "title": "Open Canada Cup", "text": "La Open Canada Cup \u00e8 stata una coppa nazionale di calcio del Canada, a cui partecipavano sia club professionistici che dilettantistici.\nStoria.\nLa prima coppa contesa da club canadesi \u00e8 stata la Canadian National Challenge Cup, la cui prima edizione risale al 1913, riservata a un club amatoriale per ciascuna provincia canadese. Il torneo si disputa ancora oggi col nome di Challenge Trophy.\nL'Open Canada Cup nacque nel 1998, contemporaneamente alla trasformazione della National Soccer League, un campionato dilettantistico dell'Ontario, in Canadian Soccer League, con l'ambizione di estendersi a tutto il territorio nazionale. Nei fatti la partecipanti alla coppa furono infatti le squadre della Canadian Soccer League, con l'inserimento di team locali dell'Ontario e della Columbia Britannica, o di club professionistici delle serie minori come il Toronto Lynx.\nGli incontri venivano disputati nella stagione estiva con gare di sola andata a eliminazione diretta: erano previsti tempi supplementari ed eventuali calci di rigore ai fini della determinazione della squadra vincente. Normalmente si utilizzavano come giorni di gara le festivit\u00e0 nazionali pubbliche come il Victoria Day (penultimo luned\u00ec di maggio), Canada Day (1\u00ba luglio), Labour Day (primo luned\u00ec di settembre in Canada) e i fine settimana a esse collegate.\nL'edizione del 2008 venne prima posticipata e in seguito cancellata, con l'abolizione definitiva della competizione. La Federazione calcistica del Canada ha infatti preferito puntare, nello stesso anno, sul Canadian Championship, coppa nazionale riservata ai pi\u00f9 ricchi club professionistici."}
{"id": "1118329", "revid": "1573940", "url": "https://it.wikipedia.org/wiki?curid=1118329", "title": "Oratorio di Santo Stefano a Tuleto", "text": "L'oratorio di Santo Stefano a Tuleto \u00e8 una chiesa che si trova in localit\u00e0 Castello di Urbech a Stia.\nIn prossimit\u00e0 delle mura del castello di Urbech (XII-XVI secolo) sorge l'antica cappella castellana, dipendente dal 1589 dalla parrocchia di Santa Cristina a Papiano. Il modesto oratorio presenta un vano rettangolare con copertura a capriate lignee e campanile a vela."}
{"id": "1118331", "revid": "123510106", "url": "https://it.wikipedia.org/wiki?curid=1118331", "title": "Cratere (vaso)", "text": "Il cratere (\u03ba\u03c1\u03b1\u03c4\u03ae\u03c1, plurale \u03ba\u03c1\u03b1\u03c4\u1fc6\u03c1\u03b5\u03c2, krat\u1e15res; dal verbo greco \u03ba\u03b5\u03c1\u03ac\u03bd\u03bd\u03c5\u03bc\u03b9 \"ker\u00e0nnymi\", \"mischiare\") era un grande vaso utilizzato per mescolare vino e acqua nel simposio greco. Nel corso del banchetto i crateri venivano posti al centro della stanza e venivano riempiti di vino, a cui veniva aggiunta acqua per diluirlo ed abbassare il contenuto alcolico. La distinzione che si effettua tra il \"lebes\" o \"dinos\" a fondo tondeggiante e il cratere dotato di piede \u00e8 una convenzione moderna.\nPresenta un corpo tondeggiante, con corte anse per il trasporto e una larga imboccatura. Se ne conoscono numerose varianti. Le forme pi\u00f9 antiche presentano forma simile allo \"skyphos\", una coppa per bere, e sono conosciute gi\u00e0 in epoca micenea. In epoca protogeometrica le anse si impostavano sul ventre; nella forma diffusa durante il periodo geometrico il corpo si ergeva talvolta su di un piedistallo svasato e le anse potevano collegarsi all'orlo. Nel tardo geometrico e nel protoattico il corpo si allungava e stringeva assumendo una forma ad uovo; inoltre, nei grandi crateri funerari del tardo geometrico si aggiungeva un collo che allontanava le anse dall'orlo del vaso. Una forma particolare inventata ad Atene e diffusa nella seconda met\u00e0 del VII secolo a.C. era lo \"skyphos-krater\" o \"kotyle-krater\", dotato di alto piedistallo svasato e coperchio (esemplari celebri sono quelli rinvenuti a Vari)."}
{"id": "1118334", "revid": "33689", "url": "https://it.wikipedia.org/wiki?curid=1118334", "title": "Anicio Fausto Albino Basilio", "text": " \nBiografia.\nNon sono note le sue origini, sebbene il suo nome suggerisca che appartenesse alla famiglia aristocratica romana dei Decii: \u00e8 probabile che fosse il nipote del console del 480, Cecina Decio Massimo Basilio, e forse era figlio del console del 493, Albino.\nIl 1\u00ba gennaio 541 assunse il consolato a Costantinopoli senza collega. Il dittico consolare di Albino Basilio elenca i suoi titoli al momento dell'assunzione del consolato: \"vir inlustris\", \"comes domesticorum\", \"patricius\" e console ordinario.\nEra a Roma quando Totila entr\u00f2 in citt\u00e0 il 17 dicembre 546, e fu costretto a fuggire."}
{"id": "1118337", "revid": "1543377", "url": "https://it.wikipedia.org/wiki?curid=1118337", "title": "Futuristi di sinistra", "text": "Futuristi di sinistra sono definiti quegli esponenti del movimento futurista collocati politicamente su posizioni vicine all'anarchismo e al bolscevismo. \nA cavallo della prima guerra mondiale l'idea di un rapporto tra futurismo, anarchismo e socialismo fu presente all'interno del Futurismo russo e italiano, attivando in quest'ultimo caso un dibattito che giunse all'ipotesi di costituzione di un Partito Politico Futurista, elaborata da Filippo Tommaso Marinetti. In Italia l'ala sinistra del futurismo, numericamente irrilevante, non giunse mai ad essere un gruppo organizzato in grado di porsi come alternativa alla leadership marinettiana, identificata politicamente con il regime fascista.\nL'ambiguit\u00e0 storica del movimento futurista.\nIl movimento futurista russo appoggi\u00f2 la Rivoluzione d'Ottobre, seguendo, dal punto di vista di Gramsci, le istanze di rottura e le posizioni rivoluzionarie di cui egli stesso parla. Analogamente il futurismo italiano ebbe al suo interno un'ala minoritaria politicamente schierata su posizioni di sinistra, . Gran parte di questa componente di sinistra, per i primi 15 anni del XX secolo, fu collegata al movimento anarchico, formando una corrente attualmente conosciuta come \"anarcofuturismo\" .\nLo stesso Gramsci in una lettera a Trotzki ricorda come il futurismo, sia a Milano che a Torino, ebbe una certa popolarit\u00e0 presso gli operai quando la rivista \"Lacerba\" diffuse a prezzi ridotti cinque numeri fra gli operai.\nLa posizione di Gramsci in merito fu comunque articolata e da parte sua non mancarono pesanti critiche verso molti nomi di spicco del futurismo, e segnatamente verso molti dei fondatori del movimento, quando questi entrarono inizialmente nei ranghi del fascismo, per poi comunque discostarsene meno di un anno pi\u00f9 tardi (celebre il suo paragonarli a scolaretti che rientrano frettolosamente in classe quando il sorvegliante chiama). La comprensione dell'importanza e della complessit\u00e0 del movimento che ebbe Gramsci \u00e8 comunque esemplificata, fra l'altro, dal suo tentativo di entrare in contatto con Gabriele D'Annunzio durante l'Impresa di Fiume.\nDa parte fascista, del resto, non mancarono difficolt\u00e0 a trattare con il movimento futurista e Giuseppe Prezzolini espresse chiaramente questo disagio:\nFuturisti di sinistra.\nAlla frangia di sinistra del movimento futurista aderirono personalit\u00e0 quali Mario Carli, Dante Carnesecchi e Tintino Persio Rasi, Giovanni Governato. Alcuni, come Fedele Azari, Emilio Notte, Franco Rampa Rossi, Duilio Remondini, Vinicio Paladini, Piero Illari tenteranno di portare il futurismo su binari vicini al comunismo e/o aderirono all'ideologia marxista-leninista, talvolta ancor prima dell'avvento del regime fascista, ma altri, come Emanuele Caracciolo, che mor\u00ec alle fosse Ardeatine, seguirono tale \"iter\" successivamente.\nUn discorso specifico per l'importanza e singolarit\u00e0 \u00e8 dovuto a Mario Carli, ardito, fra i primi seguaci del futurismo, filobolscevico a Fiume. Costui dapprima ruppe il legame fra il fascismo e gli Arditi, facendosi precursore del Fronte Unito Arditi del Popolo, ma in seguito ritorn\u00f2 nell'ambito del fascismo, in seguito al fallimento di diversi tentativi golpisti, su posizioni vicine al sansepolcrismo.\nDa ricordare, infine, che anche il Dadaismo, orientato sensibilmente a sinistra, ebbe legami non indifferenti con il movimento futurista.\nFuturismo ed anarchici.\nIl Futurismo nasce ben prima della prima guerra mondiale ovvero nel 1909, quando ancora \u00e8 lontano dall'avvento del fascismo: in questo periodo all'interno del movimento anarchico, cio\u00e8 nei primi anni del secolo, vi sono sia seguaci di Max Stirner che Friedrich Nietzsche i quali, coerenti con i dettami ideologici dei loro mentori, sono attratti dal futurismo: di conseguenza il futurismo \u00e8 un movimento artistico che risente dei due teorici individualisti. Ovviamente la lotta al passatismo, il potenziale eversivo, il gusto per la violenza, il disgusto per il \"borghese \" ed l'\"istituzionalizzato\", sono assai vicini ai dettami ideologici di Nietzsche e Stirner e diventeranno i presupposti di quel \"pezzo\" di movimento futurista denominato nel prosieguo anarco-futurismo. Filippo Tommaso Marinetti cerca contatto con gli anarchici mandando la sua solidariet\u00e0 a Governato \"Cromatico\", durante un processo che lo imputava colpevole di aver favoreggiato il poeta futurista Renzo Novatore, antifascista ucciso dai regi carabinieri a Murta. Filippo Tommaso Marinetti aveva gi\u00e0 anche espresso la solidariet\u00e0 ad Errico Malatesta nel 1920).\nRisalendo al periodo della fondazione e quindi del Manifesto dei futuristi, diversi componenti di spicco del movimento quali Lucini, Carlo Carr\u00e0, Buzzi, Ceccardi cercano contatti con il mondo che gravita attorno all'ideologia anarchica, quel che li unisce non \u00e8 tanto il metodo espressivo che pu\u00f2 essere dei pi\u00f9 disparati ma alcune idee \"filosofiche\" di fondo. Il cosiddetto anarco-individualismo esce allo scoperto nello stesso periodo di \"Vir\" una rivista anarchica di Firenze pubblicata negli anni 1907 e 1908 e con tale tipo di ideologia hanno contatti diversi intellettuali fra i quali lo stesso Giovanni Papini.\nUmberto Boccioni, sensibile al pensiero anarchico si pu\u00f2 vedere come prosecutore del simbolista Edvard Munch e del divisionista di Giuseppe Pellizza da Volpedo. Vedendo il fenomeno sotto un altro aspetto, il \"Roi Bombance\" lavoro simbolista di Filippo Tommaso Marinetti, fa presa nell'ambiente legato all'ideologia socialista ed anarchica. Il \"Roi Bombance\" in sostanza \u00e8 un dramma satirico scritto da Filippo Tommaso Marinetti nel 1905 e rappresentato nel 1909 che non avr\u00e0 successo, anzi verr\u00e0 stroncato dalla critica.\nCarlo Carr\u00e0 avr\u00e0 con l'attivista anarchica Leda Rafanelli un rapporto breve ma molto intenso. Carr\u00e0 - per il quale non vi sar\u00e0 in seguito militanza antifascista coerente con le idee del periodo in cui era il compagno della Rafanelli - negli anni in cui \u00e8 vicino all'ideologia anarchica e aderisce al futurismo contribuisce con i suoi disegni e opere a numerose testate anarchiche quali \"Sciarpa Nera\", \"La Rivolta\", \"La Barricata\". Nel periodo di esistenza di \"Vir\" avvengono incontri e scambi di opinioni sulle sue pagine fra anarchici e futuristi, tra cui Giuseppe Monnanni, Sem Benelli, Giovanni Papini.\nComunque le rispettive posizioni e del come gli anarchici possano aderire ad un movimento futurista viene fatto con chiarezza da Renzo Provinciali e pubblicato su \"La Barricata\" nel 1912 come \"manifesto Anarchia e Futurismo\", \"La Barricata\"era pubblicata a Parma a cura di Leda Rafanelli e Carlo Carr\u00e0 Nel \"manifesto Anarchia e Futurismo\" Renzo Provinciali, come gi\u00e0 anticipato, attacca duramente Marinetti\nLa rivista su cui si sviluppa e si chiarisce il rapporto fra futurismo ed anarchici \u00e8 \"La Barricata\". Il rapporto \u00e8 stato chiarito sia dal \"manifesto Anarchia e Futurismo\" sia attraverso il lavoro di militanza che mette in relazione il movimento artistico con quello politico. Nella fattispecie \u00e8 di grande interesse un rilevante gruppo di universitari futuristi di sinistra del parmense, dove viene pubblicato \"La Barricata\" ed a Milano tale confronto avviene su \"Demolizione\" (attorno al 1910), di Ottavio Dinale che lo troveremo a scrivere sul \"Popolo d'Italia\" di Benito Mussolini in un periodo nel quale il fascismo non ha ancora mostrato il suo vero volto di repressore della classe operaia, cio\u00e8 all'epoca del \"Manifesto del Fascio rivoluzionario di Azione interventista\", a cui aderiscono personaggi di sinistra alcuni dei quali passeranno poi all'antifascismo militare e militante. Altre riviste del periodo, attorno agli anni dieci, che \u00e8 illuminante e potrebbe servire quale mezzo di analisi e confronto fra i futuristi e gli anarchici \u00e8 \"'Rovente\", di Illari e Soggetti, pubblicata a Pavia e, successivamente, (1919-1920), \"La Testa di Ferro\" di Mario Carli in cui son presenti scritti di Renzo Novatore e Auro D'Arcola (ovvero Tintino Rasi), a Pistoia \"La Tempra\" che pubblic\u00f2 fra gli anni 1914 e 1916, che, introducendo la \"Dichiarazione\", dimostrer\u00e0 disponibilit\u00e0 per l'anarco-futurismo. Il pittore Attilio Vella aderisce sia al movimento futurista che a quello anarchico, e l'anarchico Cesare Cavanna \u00e8 un conosciuto tipografo futurista.\nUn elemento che caratterizza sia il movimento anarchico che il futurismo \u00e8 quello eversore che nel futurismo diviene L'eversione linguistica ovvero la parola diviene azione diretta e \"violenza\", come nel lavoro \"Bellezza\" di Filippo Tommaso Marinetti. Tale strumento \"eversivo\" \u00e8 utilizzato a Parma nel gruppo che fa capo a Renzo Provinciali da parte del gruppo studentesco di sinistra che ruota attorno al \"Circolo Libertario di Studi Sociali\" nel 1911. Per alcuni autori tale elemento \u00e8 ben definito come per Buzzi de \"Il canto dei reclusi\", Cavacchioli de \"Sette scaricatori di carbone\", Cangiullo del \"Monumento alla fiamma\". Anche su giornali libertari come \"La Folla\", \"Il Proletario Anarchico\", \"Iconoclasta!\", \"Fede\", \"Vita\", \"Il Proletario\", \"Vertice\" l'espressione linguistica usata propone la parola come \"elemento eversore\" con caratteristica di azione diretta persino negli articoli di ordine sociale. Il rapporto fra futurismo ed anarchici \u00e8 molto stretto e per molti anni occultato, a causa del fascismo che aveva oscurato le vere idee del futurismo (sia in arte che in politica) rendendo ben noti solamente nomi di intellettuali di chiara matrice fascista, che simpatizzavano per il futurismo, come Ardengo Soffici e Giovanni Papini, per cui la logica conseguenza fu inserire \"tout court\" il movimento futurista all'interno del fascismo senza approfondirne n\u00e9 il percorso storico n\u00e9 le stesse idee che il futurismo avrebbe voluto portare avanti. Stesso discorso andrebbe fatto per il dannunzianesimo e l'Impresa di Fiume, dove la connessione \u00e8 anche molto stretta.\nDi grande interesse sono le sperimentazioni sia tipografiche che relative all'elaborazione dei testi teatrali di Virgilio Gozzoli che vengono pubblicati a Pistoia in articoli dedicati a numero unico a questi lavori dal 1911 al 1915. Altri lavori quali \"Parole in libert\u00e0\", oltre che sulla pubblicazione curata da Virgilio Gozzoli\nriportate anche in \u00ab L'Italia Futurista \u00bb e su \u00ab La Folgore Futurista \u00bb.\nNel primo dopoguerra gli anarchici si allontanano sempre pi\u00f9 dal Marinetti ed infatti Renzo Provinciali aveva fatto un'analisi del marinettismo e dei marinettisti nel \"Manifesto\" che faceva comprendere come tale movimento prima o poi sarebbe finito asservito al capitale e peggio ancora alla reazione ovvero al fascismo, anche se nel periodo del \"Manifesto\" il fascismo non era sorto ancora. Il \"Programma Politico\" del Marinetti, reso pubblico nel 1923, \u00e8 quindi osteggiato dalla sinistra libertaria, \"in primis\" da Pietro Illari e Vinicio Paladini. Il gruppo degli spezzini, che ha sempre gravitato attorno al \"Libertario\" di Pasquale Binazzi), Renzo Novatore, Tintino Rasi (Auro d'Arcola), Giovanni Governato e Renzo Provinciali di Parma, seguir\u00e0 un \"iter\" futurista con parallelismi relativamente al movimento Marinettiano, ma senza collusioni con Filippo Tommaso Marinetti e men che meno con il fascismo cosa che per la massima parte dei personaggi citati, come si \u00e8 gi\u00e0 accennato, la non collusione diverr\u00e0 antifascismo militante. In buona sostanza quando il futurismo si trasforma in sostenitore del regime di Mussolini e lo aiuta pure nella sua ascesa verso il potere gli anarchici abbandonano il movimento."}
{"id": "1118340", "revid": "1543377", "url": "https://it.wikipedia.org/wiki?curid=1118340", "title": "Hotel bed jumping", "text": "Hotel bed jumping \u00e8 una locuzione di lingua inglese che identifica un fenomeno di costume diffuso dalla primavera del 2007 i cui effetti sono stati prontamente rilanciati dai mezzi di comunicazione di massa soprattutto grazie a internet. Di esso hanno dato notizia numerosi organi di stampa e, ovviamente, anche siti web, blog e portali giornalistici online.\nQuello che, in senso lato, pu\u00f2 essere considerato un nuovo hobby del ventunesimo secolo di parte della clientela di hotel di tutto il mondo (per ragioni evidentemente non solo ortopediche, i pi\u00f9 giovani di et\u00e0), consiste nell'effettuare dei salti (\"to jump\" \u00e8 il verbo inglese per saltare) pi\u00f9 o meno spettacolari e tecnicamente arditi, da soli o anche in coppia, nei letti a una o due piazze degli alberghi. Le \"ardite\" evoluzioni vengono riprese da un apparecchio fotografico o da una cinepresa: fotografie e video - spesso dagli esiti inaspettati ed esilaranti - vengono poi, una volta tornati a casa, diffusi su internet dagli stessi saltatori/internauti per essere mostrati ad amici e parenti prettamente attraverso pagine blog o siti che distribuiscono filmati video in streaming."}
{"id": "1118342", "revid": "7", "url": "https://it.wikipedia.org/wiki?curid=1118342", "title": "Bed jumping", "text": ""}
{"id": "1118344", "revid": "932277", "url": "https://it.wikipedia.org/wiki?curid=1118344", "title": "Tangui\u00e9ta", "text": "Tangui\u00e9ta \u00e8 una citt\u00e0 situata nel dipartimento di Atakora nello Stato del Benin con 63.201 abitanti (stima 2006).\nGeografia fisica.\nSituato nella parte nord-occidentale del paese, confina a nord con il Burkina Faso, a sud con il comune di Boukoumb\u00e9, ad est con K\u00e9rou, Kouand\u00e9 e Toucountouna e ad ovest con Mat\u00e9ri e Cobly.\nStoria.\nDurante il dominio francese, Tangui\u00e9ta era il capoluogo della regione.\nAmministrazione.\nIl comune \u00e8 formato dai seguenti 5 arrondissement composti da 39 villaggi:\nSociet\u00e0.\nReligione.\nLa maggioranza della popolazione segue religioni locali (69,0%), seguita dal cattolicesimo (12,0%) e dalla religione musulmana (11,0%).\nEvoluzione demografica.\nDal punto di vista etnico la popolazione \u00e8 principalmente composta da Natimba, Yorouban Zerma, Haousatch\u00e9, Peulhs, Dendis, Batombou, Fon, Waaba, B\u00e8b\u00e8lib\u00e8, B\u00e8tammarib\u00e8, Kountimba, Mossi e Berba.\nEconomia.\nL'economia del comune \u00e8 principalmente agricola con la coltivazione di cotone ed arachidi destinate all'esportazione. Presente l'allevamento mentre \u00e8 poco sviluppata la pesca lungo le rive del Pendjari. Sono inoltre sfruttate cave di sabbia, ghiaia ed argilla.\nTurismo.\nIl comune \u00e8 la sede del Parco nazionale del Pendjari, meta turistica regionale con grotte, cascate e percorsi pedonali. In citt\u00e0 sono presenti festival di folclore e tradizioni locali.\nSanit\u00e0.\nA Tangui\u00e9ta opera l'ospedale italiano San Jean de Dieu (San Giovanni di Dio) dei Fatebenefratelli (Ordine ospedaliero di San Giovanni di Dio), nato nel 1970 con 80 posti letto. Oggi ne conta pi\u00f9 di 200 ed \u00e8 stato proposto dall'OMS come modello per la formazione di \u00e9quipe sanitarie in Benin ed in Burkina Faso. \u00c8 in grado di operare annualmente alcune migliaia di ricoveri e di interventi chirurgici, nonch\u00e9 altre migliaia di prestazioni ambulatoriali. Funziona inoltre come scuola di specializzazione per studenti, come centro di riferimento per 17 dispensari delle zone limitrofe ed effettua periodicamente campagne di vaccinazione contro tetano, poliomielite, morbillo e meningite."}
{"id": "1118345", "revid": "599013", "url": "https://it.wikipedia.org/wiki?curid=1118345", "title": "Endotossina", "text": "L'endotossina \u00e8 un composto tossico che si sviluppa all'interno di agenti patogeni quali i batteri; a differenza delle esotossine, le endotossine sono di natura lipopolisaccaridica ed hanno profili d'azione molto simili tra loro.\nUn esempio di endotossina.\nUn esempio tipico di endotossina \u00e8 rappresentato dal lipopolisaccaride (LPS), che \u00e8 presente nella membrana esterna dei batteri Gram-negativi (si definiscono tali quei batteri che si tingono di rosso con la colorazione ideata da Hans Christian Gram).\nIl lipopolisaccaride \u00e8 costituito dal nucleo R, da una catena polisaccaridica ripetuta laterale O (la sua parte idrofila), e dal lipide A (responsabile degli effetti tossici). L'endotossina \u00e8 la parte antigenica del batterio Gram-negativo, ovvero la parte in base alla quale vengono sviluppati gli anticorpi dell'organismo ospitante. Gli anticorpi vengono per\u00f2 formati solo sulla base della matrice della catena polisaccaride O, mentre la parte lipidica (quella tossica) varia la sua struttura nei vari tipi di endotossine, riducendo cos\u00ec la possibilit\u00e0 dell'organismo di difendersi.\nAzioni ed effetti.\nLe endotossine sono le principali responsabili delle conseguenze cliniche delle infezioni di batteri gram-negativi, come nel caso delle meningiti fulminanti, inoltre queste molecole costituiscono una barriera che limita l'azione degli antibiotici. Gli effetti scatenati dalle endotossine vanno dalla febbre allo shock irreversibile, dalla difficolt\u00e0 negli scambi fra sangue e tessuti fino a conseguenze letali. Nello stesso tempo sono per\u00f2 in grado di potenziare le difese immunitarie e proteggere l'organismo dalle infezioni virali e batteriche.\nLe endotossine sono contaminanti frequenti del DNA plasmidico estratto dai batteri, e devono essere rimosse dal DNA per evitare reazioni infiammatorie nel corso delle applicazioni \"in vivo\", quali la terapia genica. Nelle preparazioni farmaceutiche, \u00e8 necessario rimuovere tutte le tracce di endotossine che possono coinvolgere il processo di produzione, perch\u00e9 anche piccole quantit\u00e0 potrebbero causare lievi effetti clinici di tipo tossico nei pazienti trattati con i prodotti contaminati.\nL'ipotesi pi\u00f9 probabile \u00e8 che i gram-negativi producano endotossine perch\u00e9 ne hanno bisogno; secondo studi recenti sembrerebbe che queste sostanze aiutino i batteri a riprodursi, inoltre i batteri utilizzano le endotossine a scopo difensivo.\nStoria.\nGli studi e le ricerche sulle endotossine iniziarono subito dopo le scoperte di Robert Koch, e fu proprio un suo allievo, Richard Pfeiffer a rilevare che l'agente eziologico del colera sintetizzava anche una sostanza che veniva liberata solo quando le cellule si decomponevano, e nell'ipotesi che la sostanza restasse all'interno del batterio, la chiam\u00f2 endotossina, anche se poi si \u00e8 scoperto che quest'ultima si trova sulla superficie della cellula. Solamente negli anni trenta, ricercatori francesi, statunitensi e inglesi compresero le caratteristiche della tossina resistente al calore. Negli anni quaranta Murray J.Shear, scopr\u00ec che la sostanza tossica e capace di provocare una regressione dei tumori era costituita di lipidi e polisaccaridi. Alla fine degli anni quaranta, in Germania, Otto Westphal e Otto Luderitz dimostrarono che tutti i gram-negativi producono endotossine e compresero anche l'importanza del fosforo sul comportamento degli altri due componenti principali delle endotossine. \nUna volta compreso che le glucosammine possiedono un gruppo fosfato, i ricercatori hanno scoperto che le glucosammine sono collegate fra loro grazie ad un ponte gettato fra il primo carbonio ed il sesto, configurazione atipica tranne che nei gram-negativi. In seguito, i ricercatori stabilirono che endotossine formate solo dal lipide A e dal Kdo, che collega il polissacaride al lipide, erano tossiche allo stesso modo delle molecole costituite dal polissacaride intero. Studi recenti hanno confermato che le endotossine tendono a reclutare cellule dell'ospite, costringendole a secernere i mediatori; i macrofagi spesso vengono prescelti dalle endotossine per questa funzione e producono una proteina, denominata fattore di necrosi tumorale, che pu\u00f2 indurre effetti negativi, ma anche positivi, come lo spostamento di cellule immunitarie nel sito bersaglio per distruggere cellule tumorali."}
{"id": "1118347", "revid": "80648", "url": "https://it.wikipedia.org/wiki?curid=1118347", "title": "Punta Aderci", "text": ""}
{"id": "1118352", "revid": "75435", "url": "https://it.wikipedia.org/wiki?curid=1118352", "title": "Traduzioni della Bibbia", "text": ""}
{"id": "1118353", "revid": "1833487", "url": "https://it.wikipedia.org/wiki?curid=1118353", "title": "Index (informatica)", "text": "In un sito web index indica la prima pagina e la pi\u00f9 importante: da qui si accede a tutte le altre pagine del sito.\n\u00c8 indicata anche come \"home page\", che in inglese significa Casa, ovvero la pagina principale.\nQuando un web server riceve una richiesta HTTP riguardo ad una determinata directory cerca di rispondere alla richiesta inviando la pagina index con la relativa estensione, queste impostazioni possono variare da server a server in quanto possono essere modificate nelle impostazioni di ognuno di essi, ad esempio per il server Apache \u00e8 sufficiente modificare il file httpd.conf.\nSe nessuna delle pagine indicate nella configurazione del server \u00e8 disponibile il browser ricever\u00e0 una pagina di errore, tipicamente la pagina di errore numero 404, ovvero \"not found\": non trovato.\nEsempi di \"index\" classici.\nnota: il nome index \u00e8 talvolta sostituito da quello di \"default\" nelle varie versioni di IIS."}
{"id": "1118358", "revid": "158286", "url": "https://it.wikipedia.org/wiki?curid=1118358", "title": "San Giacomo di Ruspaglie", "text": ""}
{"id": "1118369", "revid": "1543377", "url": "https://it.wikipedia.org/wiki?curid=1118369", "title": "Br\u00fchl (Baden-W\u00fcrttemberg)", "text": "Il comune di Br\u00fchl si trova in Germania nel Baden-W\u00fcrttemberg, nel circondario Rhein-Neckar-Kreis.\nDa antico villaggio di pescatori sul fiume Reno si \u00e8 sviluppato negli ultimi decenni grazie alla vicinanza di Mannheim, dove lavora la maggioranza dei suoi abitanti. \u00c8 attraverso la tennista Steffi Graf, nata qui, che la cittadina ha raggiunto una certa notoriet\u00e0.\nLa superficie \u00e8 di 10,12\u00a0km\u00b2, mentre gli abitanti al 31 dicembre 2005 erano 14.399. Il sindaco \u00e8 Ralf Gock (SPD)."}
{"id": "1118375", "revid": "76963", "url": "https://it.wikipedia.org/wiki?curid=1118375", "title": "Gabriel Yorke", "text": "Biografia.\n\u00c8 noto soprattutto per aver interpretato il controverso film \"Cannibal Holocaust\", diretto da Ruggero Deodato nel 1979. In seguito ha lavorato per la televisione, in fiction come \"Dynasty\" e \"NYPD Blue\"."}
{"id": "1118381", "revid": "767487", "url": "https://it.wikipedia.org/wiki?curid=1118381", "title": "Venzo Vannini", "text": "\u00c8 il virtussino col maggior numero di campionati disputati, ben 20, dal 1932 al 1952 (i campionati del 1944 e del 1945 non si disputarono per gli eventi bellici), quando termin\u00f2 la carriera da giocatore /allenatore.\nCarriera nei club.\nDetto \"il Capitano\", fu il fondatore della sezione pallacanestro (detta ancora \"palla al cesto\") della S.E.F. Virtus che si iscrisse in Prima Divisione nel 1934, e il primo capitano. Consegu\u00ec subito la promozione nel 1935.\nPer 13 anni ricopr\u00ec la carica di capitano per l'autorevolezza e l'atteggiamento volitivo che ne fecero il pi\u00f9 temuto difensore dei suoi anni e valsero a lui e alla squadra i 4 scudetti consecutivi del dopoguerra. La grande maturit\u00e0 sul campo e nella vita gli valsero inoltre la stima e il seguito dei compagni, mentre la seriet\u00e0 e la disponibilit\u00e0 verso i pi\u00f9 giovani costituirono un punto di riferimento per la crescita della generazione futura, che diede tanti campioni: quali gli Olimpionici Luigi Rapini, Sergio Ferriani, Enzo Ranuzzi e Gianfranco Bersani, nonch\u00e9 Carlo Negroni, Dario e Dino Zucchi.\nNella stagione 1951-52 allen\u00f2 la squadra virtussina con 17 vittorie in 22 incontri.\nCarriera in nazionale.\nNazionale dal 1939 e capitano della squadra, vi milit\u00f2 per nove anni guidando gli azzurri al 6\u00ba posto degli Europei di Kaunas del 1939 e alla medaglia d'argento agli Europei di Ginevra del 1946. In quest'ultimo caso venne inserito nel quintetto ideale dei Campionati, con l'eterno amico Giancarlo Marinelli.\nDopo il ritiro.\nDopo il suo ritiro nel 1953 ricopr\u00ec continuativamente la carica di consigliere societario sino alla fondazione della Virtus Pallacanestro S.p.a. nel 1970.\nMor\u00ec nel 1998 nella natia Bologna."}
{"id": "1118382", "revid": "1494169", "url": "https://it.wikipedia.org/wiki?curid=1118382", "title": "Smeriglio", "text": ""}
{"id": "1118383", "revid": "1725771", "url": "https://it.wikipedia.org/wiki?curid=1118383", "title": "Nuova strada ANAS 56 di Sistiana", "text": ""}
{"id": "1118384", "revid": "106456", "url": "https://it.wikipedia.org/wiki?curid=1118384", "title": "Ruminazione", "text": "La ruminazione (o masticazione mericica) \u00e8 un momento fisiologico proprio di alcuni mammiferi, detti appunto \"ruminanti\". \nDefinizione.\nPi\u00f9 precisamente la ruminazione \u00e8 un riflesso mediante il quale l'animale rigurgita in cavit\u00e0 orale materiale vegetale solido grossolanamente frammentato durante l'ingestione primaria, lo tritura finemente grazie ai movimenti a molla della mandibola, lo insaliva e nuovamente lo ingurgita, allo scopo di favorire le reazioni fermentative operate dai microrganismi nei prestomaci. Questo riflesso prevede la compartecipazione del complesso rumino-reticolare, dell'esofago, del faringe e della cavit\u00e0 orale e viene controllato a livello encefalico dal centro di integrazione ipotalamico e dal nucleo dorsale del nervo vago.\nLa ruminazione pu\u00f2 essere considerata come un adattamento evolutivo antipredatorio proprio di alcuni mammiferi erbivori. Essa infatti consente all'animale in potenziale pericolo di stoccare rapidamente grandi quantit\u00e0 di cibo nel rumine e di ritardare lo sminuzzamento fine del cibo ingerito in un momento di maggiore tranquillit\u00e0 e sicurezza.\nDescrizione.\nLa ruminazione comprende una serie di fasi che si svolgono con un ordine rigoroso:\n1) Fase aspiratoria\n2) Fase espulsiva\n3) Masticazione mericica\n4) Deglutizione\nLa prima fase (\"fase aspiratoria\") consiste in un normale atto inspiratorio che l'animale esegue a glottide chiusa tenendo fisso il torace in modo da generare una pressione intratoracica negativa che si ripercuote sull'esofago dilatandone il lume. Questo processo apre in via riflessa il cardias e l'alimento viene aspirato rapidamente dall'esofago poich\u00e9 in esso la pressione \u00e8 notevolmente pi\u00f9 bassa rispetto a quella dei prestomaci.\nSuccessivamente si ha il riflesso di chiusura del cardias e, senza pausa, si passa alla seconda fase (\"fase espulsiva\") che consiste in un rapido e forzato atto espiratorio che l'animale compie pure a glottide chiusa. In seguito a questo atto, reso visibile all'esterno da una contrazione della parete addominale, la pressione intratoracica si alza al punto da esercitare sulla parete dell'esofago una compressione che si trasmette al suo contenuto. Unitamente a questa azione si ha l'insorgenza di un'onda antiperistaltica nell'esofago che spinge il bolo fino alla cavit\u00e0 orale; l'onda antiperistaltica insorge a causa della presenza dell'alimento nella parte caudale dell'esofago. All'onda antiperistaltica segue sempre un'onda peristaltica di deglutizione che trascina la parte eccedente dell'alimento ingurgitato.\nIl bolo che viene respinto nella cavit\u00e0 boccale viene detto \"bolo mericico\" o \"bolo di reiezione\".\nLa terza fase (\"masticazione mericica\") consiste nella rimasticazione del bolo mericico pervenuto nella cavit\u00e0 orale con la reiezione.\nLa masticazione mericica, sempre accompagnata da abbondante salivazione, \u00e8 molto lenta e accurata e\nviene compiuta con lenti ed energici movimenti della mandibola contro la mascella in senso laterolaterale (detti \"movimenti di diduzione\") in modo che i molari possano triturare perfettamente l'alimento.\nIl ciclo ruminativo si conclude con la quarta fase, ovvero la deglutizione del bolo mericico."}
{"id": "1118386", "revid": "8665732", "url": "https://it.wikipedia.org/wiki?curid=1118386", "title": "Sugerio", "text": ""}
{"id": "1118395", "revid": "1573940", "url": "https://it.wikipedia.org/wiki?curid=1118395", "title": "Spirastrella cunctatrix", "text": "La spugna rossa o spirastrella (Spirastrella cunctatrix ) \u00e8 una spugna della famiglia delle Spirastrellidae.\nDescrizione.\n\u00c8 una spugna incrostante di colore rosso-arancio (che talvolta pu\u00f2 virare al verde, blu e grigio), caratterizzata da canali molto evidenti che culminano negli osculi, ruvida al tatto per via della presenza di spicole. Pu\u00f2 ricoprire anche larghe distese di fondale.\nPu\u00f2 essere confusa con le forme incrostanti di \"Crambe crambe\".\nDistribuzione e habitat.\n\u00c8 comune nel mar Mediterraneo, fino ai 30 metri, talvolta a profondit\u00e0 maggiori, in ambienti poco illuminati, rocciosi, spesso in grotte. Associata spesso a coralligeno e a \"Astroides calycularis\"."}
{"id": "1118397", "revid": "29244", "url": "https://it.wikipedia.org/wiki?curid=1118397", "title": "Spugna rossa", "text": ""}
{"id": "1118398", "revid": "1714743", "url": "https://it.wikipedia.org/wiki?curid=1118398", "title": "Aldobrandino II d'Este", "text": "Biografia.\nInfanzia.\nFiglio di Obizzo II d'Este e di Jacopina Fieschi, nipote di papa Adriano V.\nMatrimonio.\nSpos\u00f2 nel 1289 Alda Rangoni (...-1325) dalla quale ebbe quattro figli.\nSignore di Ferrara.\nFu signore di Ferrara dopo un periodo di lotte per la supremazia sulla citt\u00e0 che videro gli Estensi costretti a lasciare il potere per quasi nove anni, dovendo cedere alle forze del Papa. Alla morte del fratello maggiore Azzo VIII d'Este divenne formalmente marchese di Ferrara..\nMorte.\nIl signore mor\u00ec il 26 luglio 1326 a Bologna.\nDiscendenza.\nAldobrandino II e Alda Rangoni ebbero quattro figli:"}
{"id": "1118400", "revid": "287204", "url": "https://it.wikipedia.org/wiki?curid=1118400", "title": "Spirastrella", "text": "Spirastrella \u00e8 un tassonomia di spugne della classe delle Demospongiae."}
{"id": "1118404", "revid": "1714743", "url": "https://it.wikipedia.org/wiki?curid=1118404", "title": "Aldobrandino III d'Este", "text": "Biografia.\nNacque primogenito da Obizzo III d'Este e dalla sua seconda moglie Lippa Ariosti. Venne legittimato, assieme ai suoi fratelli, da una Bolla pontificia di Papa Clemente VI.\nNel 1351 spos\u00f2 Beatrice da Camino, figlia di Rizzardo III da Camino, appartenente ad una nobile casata della Marca Trevigiana.\nMor\u00ec durante la notte tra il 2 ed il 3 novembre del 1361, da poco ventiseienne, e non pot\u00e9 lasciare il potere al figlio Obizzo, in quel momento di soli 5 anni.\nMatrimonio e figli.\nAldobrandino nel 1351 spos\u00f2 Beatrice da Camino, della nobile famiglia dei Da Camino (?? -1388) dalla quale ebbe due figli: \nSignore di Ferrara e Modena.\nIl 2 aprile del 1352, alla morte del padre, venne proclamato signore di Ferrara. A quel punto Aldobrandino tent\u00f2 di convincere il cugino Francesco d'Este, che viveva a Venezia dopo aver lasciato la citt\u00e0 ed essere stato in tempi precedenti pure a Copparo, Adria e Chioggia inviando il podest\u00e0 di Ferrara e Galeazzo de' Medici.\nIL tentativo di conciliazione non ebbe successo, e Francesco d'Este, discendente di Obizzo II d'Este, assieme al cugino Rinaldo, figlio di Nicol\u00f2 I d'Este si opposero all'investitura del nuovo marchese di Ferrara. Questi ottennero il sostegno dei Da Carrara di Padova, dei Malatesta di Rimini e dei Gonzaga di Mantova. Aldobrandino a sua volta ricevette il sostegno di Cangrande II della Scala.\nL'Imperatore Carlo IV, signore di Boemia e Germania, in quel periodo si stava recando a Roma per l'incoronazione, e Aldobrandino fu tra i primi a raggiungerlo per rendergli omaggio. Questo valse a lui ed al casato degli Estensi il riconoscimento con diploma imperiale del primato su Modena e Frignano.\nTra il 1355 ed il 1358 entr\u00f2 in conflitto con la potente dinastia dei Visconti, di Milano, ma in seguito ogni atto di aggressivit\u00e0 formale fu interrotto da un trattato di amicizia e di reciproco sostegno in caso di attacchi nemici. Nella contesa che riguard\u00f2 Bologna e che vide su fronti opposti Bernab\u00f2 Visconti e Papa Innocenzo VI si tenne tuttavia su posizioni neutrali, e questo gli valse, da parte papale, la riconferma del vicariato di Ferrara.\nAldobrandino III, assieme ai fratelli Nicol\u00f2 ed Alberto ed al padre Obizzo III d'Este viene citato da Ludovico Ariosto nel suo poema Orlando furioso, e precisamente nel terzo canto.\nBibliografia.\nBulgarelli Mario: La feudalizzazione estense, in \u2018Studi Veneziani\u2019, Fondazione Cini Venezia, ed. F. Serra 2013"}
{"id": "1118406", "revid": "125504052", "url": "https://it.wikipedia.org/wiki?curid=1118406", "title": "Ad Petri Cathedram", "text": "Ad Petri Cathedram \u00e8 la prima enciclica pubblicata dal papa Giovanni XXIII il 29 giugno 1959.&lt;br&gt;\nIl papa riassume cos\u00ec il contenuto dell'enciclica: "}
{"id": "1118409", "revid": "287204", "url": "https://it.wikipedia.org/wiki?curid=1118409", "title": "Vaso di altee", "text": "Vaso di altee \u00e8 un dipinto a olio su tela (91 x 50,5\u00a0cm) realizzato nel 1886 dal pittore Vincent van Gogh. \u00c8 conservato nel Kunsthaus di Zurigo.\nDa quando nel 1886 Vincent si trasfer\u00ec a Parigi presso il fratello Theo, inizi\u00f2 a dipingere un gran numero di composizioni floreali."}
{"id": "1118412", "revid": "729019", "url": "https://it.wikipedia.org/wiki?curid=1118412", "title": "Telemaco di Agrigento", "text": "Guid\u00f2 la rivolta popolare che port\u00f2 al rovesciamento di Falaride; bisnonno di Terone, apparteneva all'illustre famiglia degli Emmenidi, i cui membri, di origine rodiense, erano stati tra i fondatori di Gela. Stando a Pindaro, i suoi antenati affermavano di discendere da Cadmo."}
{"id": "1118415", "revid": "1005847", "url": "https://it.wikipedia.org/wiki?curid=1118415", "title": "Imposta comunale sul reddito (ordinamento finlandese)", "text": "L'imposta comunale sul reddito in Finlandia \u00e8 un'imposta applicata a una persona fisica che recepisce un reddito. Tale persona paga l'imposta al comune in cui ha risieduto l'ultimo giorno dell'anno precedente. I comuni ratificano il valore percentuale dell'imposta annualmente al termine dell'anno solare.\nA differenza dell'imposta statale, quella comunale non \u00e8 progressiva, ma a causa delle diverse detrazioni fiscali i redditi inferiori hanno un'imposta reale percentualmente pi\u00f9 bassa rispetto a quelli maggiori.\nL'imposta comunale sul reddito media \u00e8 stata in Finlandia del 18,5% nell'anno 2006, e ha subito un discreto aumento negli ultimi anni."}
{"id": "1118419", "revid": "1207148", "url": "https://it.wikipedia.org/wiki?curid=1118419", "title": "Azzo VII d'Este", "text": "Biografia.\nNel 1215, alla morte prematura di Aldobrandino I, Azzo venne riscattato dalla madre Alisia d'Antiochia, che pag\u00f2 una forte somma ai banchieri di Firenze per liberarlo.\nAzzo VII sal\u00ec giovanissimo al potere, ma nei primi anni fu sotto la tutela di due nobili della Marca Trevigiana: Alberto da Baone e Tisone da Camposampiero e successivamente della madre; gli venne rinnovata l'investitura della Marca Anconitana da parte del Papa Onorio III e ottenne la protezione dell'imperatore Federico II.\nCarriera militare.\nIn seguito venne in contrasto con l'Imperatore e divenne capo dei guelfi della Marca. \nLe vicende legate alle campagne militari nel nord Italia di Federico II di Svevia videro alternarsi i ghibellini alleati dell'imperatore alla guida delle citt\u00e0 sino al 1239 quando l'imperatore, sconfitto, torn\u00f2 nel sud della penisola.\nNel 1242 Azzo VII si impadron\u00ec di Ferrara, dopo la vittoria riportata contro Ezzelino III da Romano.\nMorte.\nAlla sua morte gli succedette il nipote Obizzo II.\nDiscendenza.\nEbbe due mogli ed allev\u00f2 anche figli non suoi:\nDa Giovanna di Puglia ebbe quattro figli:\nDa Mabilia Pallavicini non ebbe figli e crebbe due nipoti orfani del fratellastro Aldobrandino I:"}
{"id": "1118421", "revid": "108682", "url": "https://it.wikipedia.org/wiki?curid=1118421", "title": "Suerte", "text": ""}
{"id": "1118423", "revid": "729019", "url": "https://it.wikipedia.org/wiki?curid=1118423", "title": "Strada statale 354 di Lignano", "text": "La ex strada statale 354 di Lignano (SS 354), ora \"strada regionale 354 di Lignano (SR 354)\", \u00e8 una strada regionale italiana che collega Latisana con Lignano Sabbiadoro, correndo interamente in provincia di Udine.\nPercorso.\nNasce dipartendosi dalla strada statale 14 della Venezia Giulia, in localit\u00e0 Crosere, e con un tratto per lo pi\u00f9 rettilineo la collega con Lignano Sabbiadoro, attraverso una strada a quattro corsie, non separate da guard-rail, con limite massimo di velocit\u00e0 variabile tra i 50 (in corrispondenza dell'abitato di Pertegada) ed i 90\u00a0km/h. Tocca le localit\u00e0 di Paludo, Gorgo, Pertegada, Picchi, Aprilia Marittima e Bevazzana. Fortemente trafficata nei mesi estivi in quanto rappresenta il pi\u00f9 importante collegamento con il frequentato centro balneare, oltre che con il vicino centro di Bibione.\nLa strada \u00e8 stata completata nel 1926 (anche se fino al 1951 non era asfaltata); prima Lignano era accessibile solo via mare. Originariamente faceva parte dell'itinerario anche un ulteriore tratto che va dal ponte sul canale collettore Lovatto fino a Lignano Bagni (dal km 14,800 al km 20,300), declassato nel 1973 a strada comunale. Dal 1\u00ba gennaio 2008 la gestione della strada \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "1118426", "revid": "287204", "url": "https://it.wikipedia.org/wiki?curid=1118426", "title": "Suberites domuncula", "text": "La spugna del paguro (Suberites domuncula ) \u00e8 una spugna della famiglia delle Suberitidae.\nDescrizione.\nHa forma globosa, con dimensioni che raggiungono 20 cm di diametro e 3 cm di spessore, e colorazione variabile dal giallo-arancio al beige, raramente blu-violaceo.\nContiene suberitina, una neurotossina che pu\u00f2 causare emolisi fatale in varie specie animali.\nEcologia.\n\"Suberites domuncula\" vive spesso in simbiosi con i paguri \"Paguristes oculatus\" e \"Pagurus arrossor\", utilizzando come substrato la loro conchiglia. In questo modo la spugna trae vantaggio ottenendo mobilit\u00e0 dal crostaceo, mentre il paguro evita di essere predato grazie alla tossicit\u00e0 della spugna.\nPur essendo tossica per la gran parte dei pesci questa spugna viene tranquillamente mangiata dalla tartaruga marina \"Eretmochelys imbricata\" e dal mollusco nudibranco \"Dendrodoris limbata\"."}
{"id": "1118428", "revid": "29244", "url": "https://it.wikipedia.org/wiki?curid=1118428", "title": "Spugna del paguro", "text": ""}
{"id": "1118430", "revid": "29244", "url": "https://it.wikipedia.org/wiki?curid=1118430", "title": "Pallottola di mare", "text": ""}
{"id": "1118431", "revid": "124482267", "url": "https://it.wikipedia.org/wiki?curid=1118431", "title": "Palazzo Bartolommei-Buschetti", "text": "Palazzo Bartolommei-Buschetti \u00e8 un edificio storico del centro di Firenze, situato in via Lambertesca 11, con retro in piazza di Santo Stefano, confinante con la chiesa di Santo Stefano al Ponte.\nIl complesso appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nPreesistenze.\nEsistevano qui probabilmente le case dei Lamberteschi, che avevano dato il nome alla via fin dalle origini, e sicuramente le case e la torre dei Gherardini di Montagliari (risalente al XIII secolo ed \u00e8 ricordata da Giovanni Villani; essi possedevano anche l'antistante torre dei Rigaletti tuttora esistente), un'altra torre dei Girolami e l'antica residenza dei Vinattieri.\nLa torre dei Girolami, esistita fino al 1944, era uno degli edifici pi\u00f9 interessanti su via Por Santa Maria, ma non venne ricostruita nel Dopoguerra perch\u00e9 niente si era salvato e sarebbe stato un arbitrario \"ex-novo\"; aveva l'aspetto di un solido \"\"\"palagio\" con un coronamento fatto da un ballatoio sostenuto da beccatelli e una merlatura sul lato verso la strada (aspetto simile a quello della vicina torre dei Compiobbesi). L'ultima discendente dei Girolami si spos\u00f2 con il conte Covoni, e i loro suoi eredi poi vendettero la torre al marchese Girolamo Bartolommei, che la inglob\u00f2 nel palazzo, senza distruggere n\u00e9 questa torre n\u00e9 quella immediatamente addossata dei Gherardini, che si vedono bene nelle foto storiche di via Por Santa Maria. Sulla torre dei Girolami esisteva un bassorilievo con \"San Zanobi in preghiera\" e stemmi Girolami, che veniva infiorato nel giorno della festa del santo; raccolto dalle macerie dopo la guerra, venne spostato da allora in un ambiente di Palazzo Vecchio.\nRecita in caratteri gotici:\nLA FAMIGLIA DE' GIROLAMI IN PERPE&lt;br&gt;\nTUO DONA E DIPUTA LE RENDITE DI&lt;br&gt;\nQUESTA TORRE OGNI ANNO PER MET\u00c0&lt;br&gt;\nAL OFFERTA DI SANTO ZANOBI LORO&lt;br&gt;\nCONSORTO, E PER MET\u00c0 ALLA CAPPELLA&lt;br&gt;\nLORO DI SANTO STEFANO, E MANCANDO&lt;br&gt;\nLI DETTI GIROLAMI LASCIANO ALLA&lt;br&gt;\nCOMPAGNIA DI SANTO ZANOBI, CHE DETTA&lt;br&gt;\nOFERTA FACINO MOVENDOSI DI QUESTO LUOGO&lt;br&gt;\nE CONSERVINO DETTA CAPELLA.\nLa torre dei Gherardini era ancora pi\u00f9 alta di quella dei Girolami e all'ultimo piano presentava un'altana.\nLa residenza dell'Arte dei Vinattieri era stata costruita verso il 1350 ed era dirimpetto al chiasso del Buco. Dopo la riforma delle Arti del 1534, che mirava ad accorparle per depotenziare il loro potere politico, l'edificio entr\u00f2 nei possedimenti ducali, per essere destinato a Ufficio delle Vendite. Venne poi alienato ai Niccolini, attraverso i quali pervenne ai Bartommei, che la inclusero nel loro palazzo. Dell'Arte resta solo uno stemma in pietra serena davanti lo sbocco de chiasso, oggi abraso e illeggibile, ma che anticamente situato sul portale e decorato dall'arme della corporazione.\nI Bartolommei.\nNel 1640 a Anton Maria Bartolommei, appartenente a un'antica famiglia fiorentina, entr\u00f2 in possesso di tutti questi edifici e li fece riunire in un unico palazzo, progetto tradizionalmente riferito a Ferdinando Tacca (a cui la famiglia affid\u00f2 anche la ristrutturazione della chiesa di Santo Stefano al Ponte).\nDi questo edificio Walther Limburger segnalava un perduto cortile e la scalinata, ricondotta a un intervento di Giuseppe Del Rosso del principio dell'Ottocento, eretta parallelamente al restauro dell'intero edificio e delle torri ancora leggibili nella loro configurazione originaria, eseguito sempre con la direzione dello stesso Del Rosso. Federico Fantozzi, che su questi restauri si sofferma con varie note, dice sia della tradizione che voleva la torre dei Girolami essere stata abitata da san Zanobi (membro di quella famiglia), sia degli affreschi esistenti negli interni sempre eseguiti in occasione dei restauri del primo Ottocento, tra cui una sala dedicata alle \"Glorie di Amerigo Vespucci\" con pitture di Gasparo Martellini e bassorilievi di Giuseppe Grazzini, da mettere in relazione con il poema epico \"America\" scritto da Girolamo Bartolommei in onore del navigatore. \nIl palazzo \u00e8 legato anche a memorie risorgimentali. Qui Ferdinando Bartolommei prepar\u00f2 la \"rivoluzione\" senza spargimento di sangue che port\u00f2 all'uscita di scena del Granduca Leopoldo II di Lorena da Firenze, il 27 aprile 1859. Durante quel periodo di complotti il palazzo era strettamente sorvegliato ed oggetto di perquisizioni. Il Bartolommei venne anche incarcerato ed esiliato, ma tornato a Firenze riprese con pi\u00f9 vigore le sue attivit\u00e0.\nQui abit\u00f2, sul finire dell'Ottocento, lo storico dell'arte e collezionista americano Charles Alexander Loeser con la moglie, la pianista tedesca Olga Lebert Kaufmann. \nL'aspetto odierno del palazzo risale essenzialmente alle ricostruzioni dopo le mine dell'agosto del 1944, quando i tedeschi in ritirata resero gli accessi al Ponte Vecchio, compresa via Por Santa Maria, un cumulo di macerie, per ostacolare l'accesso al ponte. Crollarono in quell'occasione le due torri medievali dei Gherardini e dei Girolami, che non vennero pi\u00f9 ricostruite. Di ci\u00f2 che era stato descritto nelle antiche guide cittadine oggi rimane poco: all'esterno solo il paramento rustico parziale a bozze e gli archi medievali al piano terreno, dato che anche il palazzo in buona parte distrutto, fino a circa il ricorso del primo piano. \nNella ricostruzione venne previsto l'attuale passaggio, mediante una volta, tra via Lambertesca e la piazza di Santo Stefano, che doveva essere completato da un ulteriore passaggio tra il chiasso Cozza e piazza de' Salterelli, poi non realizzato. \nIl palazzo, che appartiene oggi alla famiglia Marchi \u00e8 stato oggetto di un accurato restauro a cura degli architetti Stefano Nardini e Raffaella Melucci, che dal 2003 al 2015 ha permesso il recupero di tutte le unit\u00e0 abitative, delle coperture, delle facciate e degli spazi comuni incluso il prezioso androne, lo scalone ed i saloni affrescati del piano nobile.\nDescrizione.\nLa facciata \u00e8 piuttosto semplice, con conci di pietraforte che sottolineano il pianterreno, soprattutto in corrispondenza dei due portali. Da quello principale, del XVII secolo, oltre una cancellata in ferro battuto con lo stemma familiare, si accede a un bellissimo androne a colonne, restaurato e tenuto con ammirevole cura, con archi ribassati in pietra serena, colonne binate con capitelli dorici, e nicchie con statue, tra cui una \"Minerva\" in gesso, il tutto da considerarsi \"di grande interesse per le decorazioni in pietra serena, per l'eleganza delle forme e per l'originalit\u00e0 delle colonne abbinate lungo le pareti che non si ritrovano in nessun altro palazzo fiorentino della stessa epoca\" \nLo scalone, di forma irregolare, porta ai piani che presentano ambienti con volta a botte e decorazioni in pietra.\n\"Il cortile \u00e8 scomparso e anche la torre Girolami fu completamente abbattuta, sul suo luogo sorgono ora costruzioni recenti\". \nSulla facciata del palazzo \u00e8 una lapide (posta dal Comune nel 1909 e rinnovata dopo il 1944) che ricorda il marchese Ferdinando Bartolommei che qui abit\u00f2 e mor\u00ec, distintosi come uno dei promotori della pacifica rivoluzione del 27 aprile 1859 e primo gonfaloniere della citt\u00e0 liberata. Nell'androne prima segnalato ricorre pi\u00f9 volte l'arme dei Bartolommei (partito, nel primo di rosso a tre gigli d'oro, nel secondo scaccato d'oro e di rosso), a partire da quella sagomata posta al vertice della elegante cancellata, a quella dipinta sulla volticciola che precede la scala di accesso ai piani superiori, a quelli scolpiti su tutte le basi delle colonne binate.\nLa lapide a Ferdinando Bartolommei recita:\nFERDINANDO MARCHESE BARTOLOMMEI &lt;br&gt;\nCONSACRATI ALLA LIBERT\u00c0 DELLA PATRIA &lt;br&gt;\nL'INTELLETTO GLI AVERI LA VITA &lt;br&gt;\nSOFFERTI L'ESILIO E LA PRIGIONIA &lt;br&gt;\nIN QVESTA CASA DEI SVOI MAGGIORI C&lt;br&gt;\nON DECENNE COSTANZA &lt;br&gt;\nACCOLSE IN AVDACI CONVEGNI &lt;br&gt;\nPROFVGHI D'OGNI PARTE D'ITALIA &lt;br&gt;\nE AMICATESI IN CONCORDIA DI OPERE &lt;br&gt;\nLE ENERGIE POPOLARI &lt;br&gt;\nPREPAR\u00d2 LA RIVOLVZIONE DELL'APRILE 1859&lt;hr&gt;\nIL MVNICIPIO DI FIRENZE &lt;br&gt;\nNEL CINQVANTENARIO DELL'EVENTO FAVSTISSIMO &lt;br&gt;\nAL PRIMO GONFALONIERE DELLA CITT\u00c0 REDENTA &lt;br&gt;\nQ. M. "}
{"id": "1118432", "revid": "36426", "url": "https://it.wikipedia.org/wiki?curid=1118432", "title": "Torre dei Gherardini", "text": ""}
{"id": "1118433", "revid": "36426", "url": "https://it.wikipedia.org/wiki?curid=1118433", "title": "Torre dei Girolami", "text": ""}
{"id": "1118434", "revid": "135224", "url": "https://it.wikipedia.org/wiki?curid=1118434", "title": "Certo, certissimo... anzi probabile", "text": ""}
{"id": "1118435", "revid": "110157", "url": "https://it.wikipedia.org/wiki?curid=1118435", "title": "Braine-le-Comte", "text": "Braine-le-Comte (in fiammingo \" 's-Gravenbrakel\", in vallone \"Brinne-e-Hinnot\") \u00e8 una citt\u00e0 belga di 20.543 abitanti, nella provincia vallona dell'Hainaut."}
{"id": "1118438", "revid": "1207148", "url": "https://it.wikipedia.org/wiki?curid=1118438", "title": "Obizzo III d'Este", "text": "Biografia.\nInfanzia.\nFiglio di Aldobrandino II e di Alda Rangoni; fratello di Azzo VIII.\nAveva una sorella: Elisa, morta a Ferrara nel 1329, gi\u00e0 moglie di Rinaldo dei Bonacolsi, ultimo Signore di Mantova della sua casata, spodestato e ucciso coi propri figli dai Gonzaga l'anno prima.\nSignore di Ferrara, Modena e Parma.\nObizzo ed i fratelli ottennero da Manfredo I Pio, nel 1336, il potere sulla citt\u00e0 di Modena in cambio di Carpi e San Marino.\nNel 1339 appoggi\u00f2 Azzone Visconti contro il tentativo di Lodrisio Visconti di usurpare la Signoria di Milano, una truppa di militari da aggregare alle milizie ambrosiane, che uscirono vittoriose nella Battaglia di Parabiago del 21 febbraio 1339.\nIl vicariato di Ferrara fu concesso ad Obizzo ed alla sua discendenza nel 1344 da papa Clemente VI. Il pontefice invi\u00f2 a tal fine a Ferrara il vescovo Beltramino Parravicini, e per la stipulazione dell'investitura si pattu\u00ec un canone annuale molto elevato. Tale riconciliazione col papa fu quindi ottenuta a caro prezzo, ma questa permise agli Estensi di riprendere in pochi anni il controllo della citt\u00e0 ferrarese.\nL'investitura fu formalizzata assieme ad altre Bolle favorevoli agli Estensi, con le quali si concedeva loro la nomina dei Canonici in tutte le collegiate di Ferrara, la sanatoria di tutti i contratti stipulatisi in Ferrara e distretto al tempo della scomunica e l'annullamento di tutti i processi celebrati contro gli estensi da Ludovico il Bavaro.\nOttenuto quindi il pieno governo di Ferrara, ormai morti i fratelli (Rinaldo nel 1335 e Nicol\u00f2 nel 1344), divenne alla fine l'unico signore della citt\u00e0.\nSempre nel 1344 espanse i suoi domini verso Parma, che acquist\u00f2 dai Correggeschi.\nTent\u00f2 in varie occasioni di conquistare la citt\u00e0 di Reggio Emilia ma non riusc\u00ec nell'impresa.\nMor\u00ec il 20 marzo 1352, quando aveva 58 anni, amato e stimato. Al suo funerale, celebrato nella chiesa di San Francesco, partecip\u00f2 tutta la corte estense, tre vescovi e quattro abati. Gli succedette il figlio Aldobrandino III, di soli 17 anni.\nDiscendenza.\nObizzo spos\u00f2 nel 1317 Jacopa Pepoli, senza figli. Alla morte di questa si un\u00ec alla sua amante Lippa Ariosti e la spos\u00f2, forse prima della morte di lei, al fine di legittimare i dieci figli tutti resi legittimi da una Bolla pontificia:\nEbbe anche due figli naturali:\nRiconoscimenti.\nLudovico Ariosto rese omaggio a questo importante antenato della casata estense con una prima opera, l\"'Obizzeide\", che inizi\u00f2 a comporre dal 1503 ma interruppe nel 1504. \nNel suo poema pi\u00f9 noto, l\"'Orlando furioso\", lo ricord\u00f2 definendolo uno degli \u00abspiriti magni\u00bb degli Este."}
{"id": "1118440", "revid": "125504018", "url": "https://it.wikipedia.org/wiki?curid=1118440", "title": "Sacerdotii Nostri Primordia", "text": "Sacerdotii Nostri Primordia \u00e8 la seconda enciclica pubblicata dal papa Giovanni XXIII il 1\u00ba agosto 1959.\n\u00c8 stata scritta nell'occasione del centenario della morte del Curato d'Ars."}
{"id": "1118449", "revid": "438678", "url": "https://it.wikipedia.org/wiki?curid=1118449", "title": "Il terrore con gli occhi storti", "text": "Il terrore con gli occhi storti \u00e8 un film del 1972 diretto dal regista Steno.\nTrama.\nPer procurarsi fama e scritture tre aspiranti \"artisti\" - Mino, Giacinto e Mirella - inscenano un finto omicidio, \"vittima\" la stessa ragazza il cui \"cadavere\" verr\u00e0 ritrovato a opera dei suoi compagni soltanto al momento pi\u00f9 opportuno. Il caso vuole che nell'abitazione di Mirella dove viene commesso il suo \"assassinio\" qualcuno uccida davvero una giovane donna, Margareth. Quando l'omicidio viene scoperto, Mino e Giacinto che s'erano premurati di lasciare abbondanti tracce del loro pseudo-delitto comprendono che l'unico modo per evitare il carcere \u00e8 quello di trovare l'assassino di Margareth. Vanamente ricercati da un commissario babbeo e dal suo altrettanto sciocco braccio destro, i due accertano, interrogando un uomo, che la ragazza \u00e8 stata uccisa perch\u00e9 d'intralcio a un'organizzazione criminale. Morto costui ad opera di un ignoto sicario prima che potesse rivelare di quale organizzazione si trattasse, Mino e Giacinto finiscono da soli nelle mani di detta consorteria (la cui attivit\u00e0, il traffico degli stupefacenti, si svolge all'ombra della RAI) i cui capi decidono di approfittare di entrambi per i loro loschi fini. Per quanto il cammino dei due ingenui investigatori sia seminato di morti (qualsiasi testimone dell'uccisione di Margareth viene eliminato sotto i loro occhi) Mino e Giacinto riescono a smascherare il capo dell'organizzazione, mandante dell'uccisione di Margareth, il quale per\u00f2 s'avvelena prima che lo costringano a confessare. Ai due non resta, perci\u00f2, che rassegnarsi e finire in carcere."}
{"id": "1118451", "revid": "30232", "url": "https://it.wikipedia.org/wiki?curid=1118451", "title": "Anna calemme", "text": ""}
{"id": "1118453", "revid": "1919059", "url": "https://it.wikipedia.org/wiki?curid=1118453", "title": "Arturo Loria", "text": "Biografia.\nArturo Loria nasce a Carpi da Aristide Loria, industriale nato a Modena e di famiglia ebraica, e Antonietta Righi, di Carpi e cattolica. La famiglia Loria, agli inizi del Novecento, possedeva nella cittadina una fabbrica di cappelli di paglia. Nel 1912 i genitori decidono di trasferire la fabbrica con tutta la famiglia a Firenze. Nei primi anni di vita Arturo viene colpito dalla poliomielite che lo segner\u00e0 nel corpo, lasciandogli un'andatura zoppicante, ma anche un carattere riflessivo tenace e volitivo che gli permette di praticare sport, oltre che prendere lezioni di pianoforte.\nDopo aver frequentato il Regio Liceo classico Galileo di Firenze dove studia con grande profitto sia i classici latini, sia autori come Shakespeare, Poe, Dostoevskij ed Emily Dickinson, Loria compie con grande entusiasmo a diciotto anni il suo primo viaggio a Parigi, e l'anno dopo, nel 1921, s'iscrive alla Facolt\u00e0 di Giurisprudenza dell'Universit\u00e0 di Pisa. Negli anni seguenti una sua certa facilit\u00e0 nello scrivere storie si pu\u00f2 gi\u00e0 misurare nei primi racconti e in alcune lettere inviate a una giovane russa conosciuta durante una vacanza trascorsa a Firenze; la ragazza ha nome Nerina e il giovane Loria le dedica il racconto \"Ritratti\".\nLa prima stesura del racconto \"Il cieco e la Bellona\" viene pubblicata nel 1926 nella rivista letteraria \"Solaria\" assieme ad altri racconti, e dopo una revisione nel 1927 viene infine data alle stampe in forma definitiva nel 1928.\nAl Caff\u00e8 \"Le Giubbe Rosse\" di piazza Vittorio Emanuele, abituale ritrovo dei collaboratori di \"Solaria\", Loria conosce Eugenio Montale, Raffaello Franchi, Felice Carena, Marino Marini, e instaura una duratura amicizia in particolare con Roberto Papi,Elio Nissim, Giovanni Colacicchi e Alessandro Bonsanti, che svolgeva le mansioni di direttore della rivista. \"Solaria\", rivista di riferimento per la critica italiana, permette a Loria di far conoscere i suoi scritti a dei critici pi\u00f9 che autorevoli: oltre ai gi\u00e0 citati non si possono non ricordare Emilio Cecchi e Natalino Sapegno.\nLoria incomincia a viaggiare e, di ritorno dalla Grecia, scrive \"Gli evasi\" (luglio 1928), durante una breve vacanza in Versilia. In uno dei soggiorni a Parigi entra in contatto con diversi letterati tra i quali Giuseppe Prezzolini e i pittori De Chirico, Filippo de Pisis e conosce Polia, una giovane pittrice russa, alla quale dedica la sua seconda raccolta \"Fannias Ventosca\" (1929); insieme partono per l'Inghilterra.\nInnamorato della giovane pittrice, continua a scrivere, ispirato dal quel sentimento, il racconto \"La scuola di ballo\" pubblicato per le edizioni di Solaria nel 1932.\nLe recensioni critiche di letterati come Giansiro Ferrata, Guido Piovene e Giuseppe De Robertis, non compensano tuttavia il limitato successo di pubblico, mentre nella mente dello scrittore si va delineando un progetto ambizioso, l'idea di un romanzo autobiografico che per varie vicissitudini non riuscir\u00e0 mai a pubblicare.\nLa rivista \"Italia letteraria\" nel 1933 pubblica articoli e recensioni molto favorevoli alle sue opere, perch\u00e9 proprio in quell'anno Loria si aggiudica il premio letterario in memoria di Umberto Fracchia che della rivista, quando ancora si chiamava La Fiera Letteraria era stato il fondatore.\nPolia - da tempo molto malata - muore e la perdita lascia lo scrittore svuotato, affranto e molto depresso. Per alleviare il dolore Loria ricomincia a viaggiare e trova una buona occasione per allontanarsi quando accetta, invitato da Dino Bigongiari, professore di filologia romanza alla Columbia University di New York, d'insegnare per sei mesi alla \"Casa Italiana della Columbia\", diretta da Giuseppe Prezzolini.\nNel 1935 viene pubblicato dalla rivista Pan, il racconto, \"Il compagno dormente\", titolo ripreso anche in seguito nella raccolta di racconti postumi del 1960.\nDopo un'altra breve permanenza alla Columbia University nell'estate del 1936, ritornato in Italia si trasferisce definitivamente a Firenze e precisamente in Borgo San Jacopo dove affitta uno studio in una torre antica dalla quale si pu\u00f2 intravedere un bellissimo panorama della citt\u00e0. Inizia a collaborare fin dal primo numero alla rivista Letteratura fondata e diretta da Alessandro Bonsanti.\nNel 1938 l'emanazione delle leggi razziali porta pesanti limitazioni delle libert\u00e0 individuali per gli ebrei, le quali tra l'altro impediscono esplicitamente di partecipare alla vita culturale del Paese.\nNonostante le sue origini parzialmente ebraiche, Loria essendo di madre non ebrea si sottrae alla normativa e quindi riesce ad avere una discreta libert\u00e0 espressiva.\nSvolge una proficua attivit\u00e0 che spazia dalla scrittura al teatro; dalla stesura di un dramma in tre atti, \"I colloqui del Principe\" (che lo terr\u00e0 impegnato per ben due anni fino alla fine del 1941), all'allestimento in Piazza della Signoria dei \"Giochi medicei\", al dramma satirico \"Endymione\" nel 1942, al racconto \"L'albergatore malato\" sulla rivista \"Circoli\" del 1938, al \"Giornale di bordo\", diario che dal marzo 1942 registra riflessioni intime e cronaca di eventi giornalieri; mentre ancora coltiva il suo vecchio progetto di scrivere il romanzo della sua vita.\nCon la famiglia \u00e8 costretto, dopo l'8 settembre 1943, a nascondersi dalle retate tedesche, poich\u00e9 essi non distinguevano tra ebrei e met\u00e0 ebrei; mentre le truppe alleate bombardano i Tedeschi in fuga, danneggiando talvolta anche le citt\u00e0, i Loria lasciano Firenze e vanno a rifugiarsi a Montevarchi. Durante un bombardamento, l'ufficio fiorentino della fabbrica Loria viene colpito e nel crollo vanno perduti importanti documenti e manoscritti che lo scrittore vi conservava; egli affermer\u00e0 in seguito \u00abQuest'azione ha cancellato dieci anni di lavoro silenzioso e abbastanza assiduo\u00bb. Frattanto la fabbrica del padre a Montevarchi e l'annessa biblioteca molto cara allo scrittore vengono devastate e saccheggiate dai tedeschi in quanto il padre era classificato come \"jude\"; vanno cos\u00ec dispersi libri raccolti fin dai tempi del liceo e le collezioni di quadri.\nRitornato, alla conclusione delle ostilit\u00e0, nella sua amata Firenze, l'impegno e l'aspirazione pi\u00f9 grande \u00e8 subito quello di ricostruire la biblioteca acquistando di nuovo i libri in edizioni rare e in lingua originale; ritrova anche gli amici di sempre e insieme a Bonsanti, Montale e Scaravelli fonda, nel 1945, la rivista \"Il Mondo\", periodico d'attualit\u00e0 e di costume, con un osservatorio speciale sui problemi postbellici.\nQuesta esperienza porta lo scrittore a maturare una rinnovata coscienza, sia civile sia politica, s'iscrive al Partito d'Azione e insieme con altri fonda il circolo culturale Fratelli Rosselli, senza tuttavia tralasciare la sua attivit\u00e0 di scrittore, viaggiatore e conferenziere; le sue mete sono Francia, Svizzera, Inghilterra, il tema delle sue conferenze \u00e8 la letteratura americana dell'Ottocento da Poe e Hawthorne a Melville e Whitman.\nNegli ultimi anni della sua vita collabora con Bernard Berenson traducendone i saggi per il quotidiano \"Corriere della Sera\" e per lo stesso quotidiano scrive alcuni racconti e favole che non ottengono il successo sperato.\nPrivo di appoggi editoriali significativi, Loria muore improvvisamente, piuttosto dimenticato dal grande pubblico, il 15 febbraio 1957."}
{"id": "1118454", "revid": "729019", "url": "https://it.wikipedia.org/wiki?curid=1118454", "title": "Ipokaliemia", "text": "Per ipokaliemia (o ipopotassiemia) in medicina si intende la carenza di potassio (in latino \"kalium\") nel sangue. L'ipokaliemia \u00e8 una condizione potenzialmente fatale, che vede l'incapacit\u00e0 dell'organismo a conservare una quantit\u00e0 sufficiente di potassio atta a mantenere la salute.\nLa condizione \u00e8 pi\u00f9 nota come deficienza di potassio. Il prefisso \"ipo-\" indica la condizione di basso livello o insufficienza (in contrasto con \"iper-\", che significa alto). La radice di mezzo \"kal\" si riferisce a \"kalium\", che \u00e8 la locuzione in neo-latino per potassio. La parte finale della parola, \"-emia\", indica \"nel sangue\" (ma \u00e8 da far presente, comunque che l'ipokaliemia \u00e8 una condizione che abitualmente \u00e8 indicativa di un deficit di potassio sistemico, ovvero di tutto l'organismo).\nPu\u00f2 essere di natura iatrogena o dovuta a disordini alimentari. Pu\u00f2 provocare disturbi alla contrazione muscolare, anche a livello del miocardio.\nEziologia.\nL'ipokaliemia pu\u00f2 derivare da una o pi\u00f9 tra le seguenti condizioni cliniche:\nFattori di rischio.\nDeficit di magnesio, persone con cura a base di digitalici.\nL'ipokaliemia pu\u00f2 dipendere da tre fattori fondamentali: ridotto apporto di potassio, redistribuzione all'interno delle cellule e aumentata perdita netta.\nRidotto apporto netto.\nNonostante da solo sia raramente causa di ipokaliemia, il ridotto apporto netto di potassio pu\u00f2 essere dovuto a:\nImportanza del potassio nel corpo umano.\nDurante le fasi del potenziale d'azione, che comporta il battito cardiaco, gli ioni di potassio svolgono un ruolo determinante. Il potassio attraversa i canali ionici sia in entrata sia in uscita, l'ingresso \u00e8 favorito da elementi quali l'insulina, l'alcalosi e gli agonisti beta2-adrenergici, mentre l'unico elemento che al contrario favorisce l'uscita \u00e8 l'acidosi. Un'alterazione di queste componenti porta di conseguenza a un'alterazione del potassio nel sangue e del suo funzionamento.\nSegni e sintomi.\nQuesta condizione pu\u00f2 non presentare alcun sintomo, l'ipokaliemia grave pu\u00f2 causare:\nModificazioni ECG.\nL'ipokaliemia pu\u00f2 causare diverse modifiche all'ECG di superficie che vanno da lievi disturbi nel ritmo cardiaco fino ad arrivare ad aritmie fatali, i segni precoci possono essere:\nTerapie.\nIl trattamento solitamente prevede la cura della causa scatenante. Correggere il deficit correlato di magnesio spesso non porta benefici, bisogna che vi sia un'immissione in contemporanea di entrambi gli elementi. La somministrazione pu\u00f2 avvenire anche per via endovenosa in casi gravi (per velocizzare la diffusione)."}
{"id": "1118457", "revid": "767487", "url": "https://it.wikipedia.org/wiki?curid=1118457", "title": "Nin\u00ec Tirabusci\u00f2, la donna che invent\u00f2 la mossa", "text": "Nin\u00ec Tirabusci\u00f2, la donna che invent\u00f2 la mossa \u00e8 un film comico del 1970, diretto da Marcello Fondato.\nLiberamente ispirato alla vita di Maria Campi, la diva di variet\u00e0, nota per aver inventato il celebre movimento d'anca chiamato \"mossa\", il film racconta quindici anni di vita e cronaca italiana, dall'assassinio di Umberto I da parte dell'anarchico Gaetano Bresci fino allo scoppio della Grande guerra.\nTrama.\nNel Regno d'Italia del primo Novecento Maria Sarti \u00e8 una giovane attrice romana, di origini popolari e dalle idee politiche progressiste.\nSpesso partecipa a manifestazioni di piazza, dove diviene facile bersaglio della Questura, ma dove viene anche presa in simpatia dal delegato di polizia Mariotti.\nHa una storia d'amore con Antonio, giovane trombettista socialista che lavora nei caf\u00e9-concert, ma la sua carriera di attrice di prosa non decolla (viene ingaggiata solo nei piccoli teatri o per spettacoli itineranti di cani ammaestrati).\nUna sera, mentre si trova nel locale napoletano in cui Antonio suona con la sua orchestra e dopo aver assistito al disastroso debutto di una giovane cantante, per \"vendicare\" i lazzi del pubblico nei confronti della ragazza, Maria si lancia sul palcoscenico e canta la famosa canzone \"Nin\u00ec Tirabusci\u00f2\" (dialettizzazione in napoletano del termine francese \"tire-bouchon\", in italiano \"cavatappi\"), con un testo riadattato per il suo temperamento battagliero.\nL'esibizione \u00e8 un grande successo, soprattutto perch\u00e9 durante la canzone inventa la \"mossa\", un movimento delle anche molto azzardato per l'epoca, che cattura subito l'attenzione del pubblico maschile.\nNasce cos\u00ec una nuova stella del variet\u00e0; per Maria si aprono le porte del bel mondo e dei teatri pi\u00f9 importanti (riesce anche a passare incensurata da un processo per oscenit\u00e0), mentre Antonio emigra in America.\nIn seguito Maria/Nin\u00ec si trasferisce a Torino, e intreccia una \"dannunziana\" relazione con Paolo di Sergeno, un alto (e un po' squinternato) ufficiale dell'esercito. Una sera i due vengono invitati ad una festa di altolocati e si esibiscono in una scandalosa \"novit\u00e0\" dell'epoca: un tango argentino. A fine serata Maria riceve una provocazione dalla bella Baronessa di Valdarno, e la sfida a duello. L'evento viene riportato dai giornali e diventa famoso in tutta Italia, anche perch\u00e9 le duellanti si affrontano a fil di spada e a seno nudo.\nSi arriva intanto allo scoppio della prima guerra mondiale. Finita la storia con Paolo, Maria \u00e8 in cerca di un rinnovamento artistico.\nConosce Francesco, un intellettuale d'avanguardia, e si impegna nel teatro futurista, anche se il pubblico non gradisce gli spettacoli filo-interventisti. Francesco parte volontario per il fronte, con Maria che canta la \"sua\" Nin\u00ec Tirabusci\u00f2 per i soldati alla stazione.\nCuriosit\u00e0.\nNel cast c'\u00e8 anche Lino Banfi, che fornisce una gustosa interpretazione-citazione di Nicola Maldacea, cabarettista e attore napoletano molto noto e attivo nel primo Novecento.\nBibliografia.\nEnrico Giacovelli, \"La commedia all'italiana\", Gremese Editore, 1995, ISBN 9788876058738, pag 198"}
{"id": "1118458", "revid": "29990", "url": "https://it.wikipedia.org/wiki?curid=1118458", "title": "Dio crea Adamo", "text": ""}
{"id": "1118461", "revid": "287204", "url": "https://it.wikipedia.org/wiki?curid=1118461", "title": "Madre di Dio", "text": ""}
{"id": "1118462", "revid": "1982", "url": "https://it.wikipedia.org/wiki?curid=1118462", "title": "Bruges (Belgio)", "text": ""}
{"id": "1118467", "revid": "1305772", "url": "https://it.wikipedia.org/wiki?curid=1118467", "title": "Roberta Vasquez", "text": "\u00c8 stata nominata Playmate del mese, nel numero di Playboy del novembre 1984. Apparve in numerose pellicole, soprattutto nei B-movie d'azione, nel periodo tra la fine degli anni ottanta e gli inizi degli anni novanta."}
{"id": "1118469", "revid": "110157", "url": "https://it.wikipedia.org/wiki?curid=1118469", "title": "Braemi", "text": "Il Braemi \u00e8 un corso d'acqua sito in Sicilia al confine meridionale tra la provincia di Enna e quella di Caltanissetta. Bagna i comuni di Barrafranca (EN), Piazza Armerina (EN), Mazzarino (CL).\nIl reticolo idrografico si compone di due rami principali. Il primo ha origine da Portella Grottacalda 742\u00a0m s.l.m. e prende il nome di Torrente Furma che pi\u00f9 a valle cambia in Torrente Olivo. Questo ramo nella parte alta del suo corso (C.da Polino e C.da Le Criti), a seguito di uno sbarramento d\u00e0 origine all'invaso artificiale del Lago Olivo.\nIl secondo ramo, torrente Braemi, da cui prende il nome il corso d'acqua, nasce dalle colline (C.da Robbiato, M.te Manganello, M.te Gebbia, a Nord di Monte Navone e del Colle Casale a pochi chilometri dalla Villa romana del Casale.\nNell'omonima C.da Braemi, l'asta principale riceve l'affluenza di destra idrografica del Torrente Olivo. \nLa fertile pianura alluvionale del Torrente Braemi, irrigata dalle acque della Diga Olivo, a partire dagli anni novanta \u00e8 intensamente coltivata ad ortaggi: angurie, carciofi, peperoni ecc.\nIl Torrente Braemi \u00e8 uno dei principali affluenti del fiume Imera Meridionale con cui confluisce da sinistra idrografica. La lunghezza complessiva \u00e8 di 42\u00a0km.\nAl centro della valle del Braemi si erge un imponente rilievo arenaceo a morfologia tabulare, il Monte Navone 708\u00a0m s.l.m. alla cui sommit\u00e0 \u00e8 presente un insediamento indigeno siculo e siciliota da alcuni autori identificato con la citt\u00e0 di Hibla Erea.\nUn altro importante rilievo presente a contorno della piana alluvionale del Fiume Braemi \u00e8 Monte Torre che si erge fino a quota 643\u00a0m.l.m."}
{"id": "1118471", "revid": "1714743", "url": "https://it.wikipedia.org/wiki?curid=1118471", "title": "Alberto V d'Este", "text": "Biografia.\nFiglio di Obizzo III d'Este e di Lippa Ariosti, venne legittimato, assieme ai suoi nove fratelli, con una Bolla pontificia. Fu a fianco del fratello Niccol\u00f2 II sino dal 1361 nel governo della citt\u00e0 di Ferrara, e alla morte di questi, avvenuta nel 1388, divenne il solo signore di Ferrara e di Modena.\nEbbe un carattere diverso dal fratello, e fu profondamente religioso. Appena solo al potere dovette difendersi dalla congiura di Obizzo IV, figlio di Aldobrandino III, che intendeva deporlo. Fronteggiata con successo la ribellione fece decapitare lo stesso Obizzo, la madre di lui Beatrice da Camino e numerosi altri rivoltosi.\nNello stesso anno spos\u00f2 Giovanna de' Roberti, di Reggio Emilia, dalla quale non ebbe discendenza, e alla morte di questa (avvenuta nel 1393), Isotta Albaresani, dalla quale gi\u00e0 aveva avuto in precedenza un figlio, Niccol\u00f2.\nNell'ambito dell'alleanza con Gian Galeazzo Visconti e nella guerra contro i bolognesi assedi\u00f2 e distrusse con un piccolo esercito la Torre di Santo Stefano di Molinella nel 1390.\nNel febbraio 1391 si rec\u00f2 a Roma come penitente ed alla guida di un corteo di circa 300 cavalieri, accolto da Papa Bonifacio IX. Qui fu ricevuto con tutti gli onori e ottenne quattro importanti risultati dal punto di vista politico e di prestigio per Ferrara:\nAl suo ritorno gli fu concesso l'onore, da parte dei concittadini estensi, di vedersi effigiato in una statua in veste da pellegrino che fu posta sulla facciata del duomo, dove \u00e8 rimastata da allora.\nAlla sua morte gli successe il figlio Niccol\u00f2 III."}
{"id": "1118473", "revid": "536159", "url": "https://it.wikipedia.org/wiki?curid=1118473", "title": "Pisa (Grecia)", "text": "Pisa () \u00e8 un'antica localit\u00e0 dell'Elide, nel Peloponneso; presso Pisa scorreva il fiume Alfeo, ed Olimpia era quindi certamente nelle vicinanze.\nFu suo sovrano Enomao, poi spodestato da Pelope. Fu verosimilmente distrutta nel VI secolo a.C. Il paese che oggi sorge sulle rovine dell'antica Pisa \u00e8 chiamato Archaia Pisa, ovvero Pisa Antica.\nSecondo la leggenda, alcuni profughi Pelasgi originari di Pisa, di ritorno dalla guerra di Troia, sotto la guida di Pelope fondarono in Toscana l'attuale Pisa.\nSempre secondo la tradizione antica, qui sorgeva lo \"stadio\" misurato Ercole, che divenne poi una unit\u00e0 di misura del mondo antico. "}
{"id": "1118475", "revid": "125503983", "url": "https://it.wikipedia.org/wiki?curid=1118475", "title": "Grata Recordatio", "text": "Grata Recordatio \u00e8 la terza enciclica pubblicata dal papa Giovanni XXIII il 26 settembre 1959.&lt;br&gt;\nInvita i fedeli a recitare il rosario per le missioni e per la pace.\nContenuto.\nPartendo dal richiamo alle encicliche mariane del papa Leone XIII, il papa parla dell'efficacia della recita del rosario. Invita i fedeli a recitarlo per le missioni, per la pace ed in vista del prossimo concilio Vaticano II."}
{"id": "1118479", "revid": "6923", "url": "https://it.wikipedia.org/wiki?curid=1118479", "title": "Elohim crea Adamo", "text": "Elohim crea Adamo (conosciuto anche come \"Dio crea Adamo\") \u00e8 un dipinto (43x54 cm) realizzato nel 1795 dal pittore William Blake e conservato presso la Tate Britain di Londra.\nL'opera fa parte delle \"grandi stampe a colori\" che Blake inizi\u00f2 a comporre nel 1795.\n, \nAdamo ha un serpente avvolto attorno alla gamba, simbolo del materialismo nelle opere di Blake."}
{"id": "1118480", "revid": "1371684", "url": "https://it.wikipedia.org/wiki?curid=1118480", "title": "Restaurant de la Sir\u00e8ne ad Asni\u00e8res", "text": "Il Restaurant de la Sir\u00e8ne ad Asni\u00e8res (\"Restaurant de la Sir\u00e8ne \u00e0 Asni\u00e8res\") \u00e8 un dipinto del pittore olandese Vincent van Gogh, realizzato nel 1887 e conservato al Mus\u00e9e d'Orsay di Parigi.\nDescrizione.\nIl periodo trascorso a Parigi, metropoli animata dalle recentissime tendenze impressioniste, fu uno dei pi\u00f9 fecondi per il pittore. Una volta giunto nella \"ville lumi\u00e8re\", infatti, van Gogh volse definitivamente le spalle ai colori terrosi e cupi del suo precedente periodo olandese e approd\u00f2 a una tavolozza chiara, luminosissima, quasi abbagliante. In \"Restaurant de la Sir\u00e8ne ad Asni\u00e8res\" van Gogh affronta un soggetto tipicamente impressionista: si tratta di un luogo destinato all\"'amusement\" moderno, in questo caso il ristorante de la Sir\u00e8ne di Asni\u00e8res, un piccolo borgo sorgente sulle rive della Senna, a pochissimi chilometri da Parigi. Lo stesso \u00c9mile Bernard, d'altronde, ci riferisce che durante il soggiorno parigino van Gogh si accost\u00f2 alla raffigurazione di \u00abdeliziosi ristoranti con tendoni di vari colori e con oleandri\u00bb.\nSe con la scelta del tema van Gogh si allinea perfettamente con quei \u00abpittori della vita moderna\u00bb che sono Monet e Pissarro, lo stesso non si pu\u00f2 dire per le finalit\u00e0 di tale opera. Il ristorante raffigurato \u00e8 infatti solo un pretesto utilizzato da Van Gogh per mostrare uno scorcio suburbano immerso nell'atmosfera oziosa di una domenica pomeriggio e, soprattutto, per sperimentare le nuove tecniche apprese durante il soggiorno parigino. Per esaltare le qualit\u00e0 luministiche del dipinto, infatti, van Gogh orchestra una delicata sinfonia tra colori luminosissimi: il rosa, l'azzurro, il giallo e il rosso (quest'ultimo introdotto dal rialzo murario a sinistra). Il nero, stigmatizzato \u00abnon-colore\u00bb negli ambienti impressionisti, \u00e8 qui utilizzato pochissimo.\nAssai significativo \u00e8 anche l'impiego di ombre colorate: era opinione degli Impressionisti, infatti, che ciascun colore condizionasse con la propria brillantezza i colori contigui, intessendo concatenamenti che nel loro complesso restituiscono una sensazione di aumentata luminosit\u00e0 e di tepore. \u00c8 per questo motivo che, cos\u00ec come nei dipinti impressionisti che ne \"Il Restaurant de la Sir\u00e8ne ad Asni\u00e8res\", le ombre non sono mai totalmente buie."}
{"id": "1118487", "revid": "122826875", "url": "https://it.wikipedia.org/wiki?curid=1118487", "title": "Sugerio di Saint-Denis", "text": "Gli sono attribuite due opere: il \"De rebus in administratione sua gestis\", in cui racconta le sue esperienze come abate di Saint-Denis, e il \"Libellus de consecratione ecclesia Sancti Dionysii\". A lui si devono anche una \"Vita Ludovici Grossi regis\", opera cortigiana, e una storia incompiuta di Luigi VII il Giovane. Egli, grazie alle sue opere letterarie e le sue azioni politiche, \u00e8 considerato da molti il vero \"inventore\" della monarchia francese, in un'epoca in cui i vari ducati erano di fatto indipendenti dal re.\nBiografia.\nSuger, persona di umili origini, frequent\u00f2 la scuola di Saint-Denis-de-l'Estr\u00e9e, dove strinse amicizia con il futuro re di Francia, Luigi VI, del quale divenne consigliere politico e inviato diplomatico (successivamente anche del figlio Luigi VII). Il suo legame con la monarchia si fece cos\u00ec stretto che Suger nel 1122 venne nominato abate di Saint-Denis e divenne reggente di Francia durante l'assenza di Luigi VII, partito per la seconda crociata (1147-1149) in Terra santa. Egli divenne inoltre legato papale e custode dei beni del re durante la crociata.\nAbate dell'Abbazia di Saint-Denis dal 1122 alla morte nel 1151, presso Parigi, fra il 1127 e il 1140 intraprende l'opera di ricostruzione della chiesa dalla facciata, triplicando le entrate e innalzando le due torri. Le mura laterali dell'abbazia non vennero abbattute n\u00e9 modificate, perch\u00e9 la leggenda narrava che fossero state consacrate da Cristo stesso. Successivamente si occup\u00f2 del coro, la cui elaborata struttura diafana venne considerata la prima espressione dell'architettura gotica, diffusasi presto in tutta Europa fino agli inizi del XVI secolo. La novit\u00e0 di Suger stava nell'aver concepito, assieme all'ignoto architetto incaricato, un coro a doppio deambulatorio, suggestivamente caratterizzato da una selva di colonne (su cui si ramificano le nervature delle volte a crociera di ciascuna campata ogivale), fra cui filtrava l'abbondante luce immessa dalle coppie di grandi finestre di ciascuna delle sette cappelle disposte a raggiera. Su colonne di sapore romanico si sovrapponevano, stagliandosi potentemente, intersezioni di archi, intrecci e ricadute di volte che costituirono la prima attestazione del gotico europeo. L'inedita preponderante presenza di vetrate nella rosa di cappelle absidali inondava l'ambiente di luce, a simboleggiare la grazia divina, in accordo col rinnovato interesse per il movimento neoplatonico (scuola di San Vittore) cui Suger ader\u00ec.\nEgli scrisse due opere dedicate l'una all'edificazione del monumento e l'altro alla sua consacrazione, in cui rivela i significati della nuova \"estetica\" gotica ed espose una simbologia della luce. L'elemento dominante nella cattedrale gotica era proprio secondo Suger la luce; essa, penetrando negli ampi finestroni schermati da vetrate colorate, che colmavano i vuoti murari lasciati dalla teoria di colonne e archi, non sembrava risalire da una fonte naturale, anzi, generava un'idea di miracolosa visione: la luce colorata infondeva gioia e vivacit\u00e0, proiettando i fedeli in un'atmosfera di amena trascendenza.\nAbbandonate tutte le linee orizzontali e lasciato il posto a costruzioni proiettate verso l'alto, nell'idea del congiungimento a Dio, al fine di dare forma a questi principi, fu impiegata una nuova tecnica di costruzione che riducesse il sistema costruttivo a una sorta di scheletro portante, proiettato verticalmente e aperto alla penetrazione della luce. L'elemento costruttivo caratteristico del gotico fu individuato nell'arco rampante, utilizzato all'esterno, per scaricare a terra la grande componente orizzontale dell'arco a sesto acuto utilizzato negli interni.\nA Sugerio si attribu\u00ec anche l'arricchimento, perseguito con intento collezionistico, dell'arredamento e degli oggetti preziosi custoditi nella Chiesa abbaziale che, nell'intento dell'abate, l'inondazione di luce garantita dalle alte vetrate avrebbe consentito di risaltare al meglio.\nNel 1129 Eloisa e le sue consorelle furono espulse dal cenobio di Argenteuil dall'abate Sugerio. In loro aiuto accorse Abelardo, amante di lei, il quale permise che le monache prendessero possesso dell'oratorio del Paracleto da lui fondato nella regione della Champagne.\nLa disputa con San Bernardo.\n\"Opinioni contrastanti, anche politiche, (...) avevano contrapposto Bernardo di Chiaravalle all'abate Suger di Saint-Denis riguardo all'importanza degli ornamenti nelle chiese e all'esposizione di oggetti in luoghi di culto non perch\u00e9 utili, ma in quanto belli o preziosi\".\nSuger giustificava l'estetica del lusso attraverso l'opera di Dionigi l'Areopagita, all'incirca contemporanea di quella di Boezio e con essa allineata per le questioni essenziali, entrambe appartenenti alla tradizione neoplatonica e con presupposti logici simili.\nNel pensiero di Dionigi i teorici del Medioevo trovavano ci\u00f2 che mancava a Boezio per edificare una teologia dell'immagine: la riabilitazione della materia come segno dello spirituale. Di fronte alla mistica della Parola, Dionigi offriva una mistica della luce che valorizzava ci\u00f2 che brilla, il metallo prezioso e i gioielli, in pratica la ricchezza. Realizzata con questi materiali, la forma delle apparenze sensibili poteva quindi essere legittimata come immagine dello spirituale.\n\"Nessun peccato di omissione, [Suger] pensava, poteva essere pi\u00f9 grave che il voler escludere dal servizio di Dio e dei suoi santi ci\u00f2 che Dio stesso aveva concesso alla natura di fornire e all'uomo di perfezionare: vasellame d'oro o di materie preziose, adorno di perle e gemme, candelabri e paliotti d'oro, sculture e vetrate, mosaici e smalti, paramenti sacerdotali e arazzi fulgenti\". Tutto ci\u00f2 era stato condannato dall'Ordine cistercense e da San Bernardo stesso nella \"Apologia ad Willelmum Abbatem Sancti Theodorici\": \"dipinti o sculture a figure non erano tollerati, tranne i crocefissi in legno; gemme, perle, oro e seta erano proibiti; i paramenti sacerdotali dovevano essere di lino o di fustagno, i candelieri e gli incensieri di ferro; solo i calici si consentiva fossero d'argento o d'argento dorato\".\nSan Bernardo \"disapprovava l'arte, (...) perch\u00e9 apparteneva al lato fallace di un mondo che egli poteva vedere solo come un'incessante rivolta del temporale contro l'eterno, della ragione umana contro la fede, dei sensi contro lo spirito. Suger aveva avuto la buona sorte di scoprire, proprio nelle parole [di] san Denis, una filosofia cristiana che gli permetteva di salutare la bellezza materiale come veicolo di beatitudine spirituale, anzich\u00e9 costringerlo a rifuggire da essa come una tentazione; e di concepire l'universo, sia morale che fisico, non come un monocromo in bianco e nero, ma come un'armonia di molti colori\".\nLa riforma di Saint-Denis compiuta nel 1127 valse a Suger una lettera gratulatoria da parte di San Bernardo, con la quale venne suggellato l'armistizio. Da quel momento, \"comprendendo quanto potevano nuocersi da nemici\", San Bernardo e Suger evitarono di \"interferire negli interessi reciproci\".\nCuriosit\u00e0.\nEgli reintrodusse i gigli come simbolo della monarchia francese (dopo un breve periodo nel IX secolo)."}
{"id": "1118489", "revid": "8665735", "url": "https://it.wikipedia.org/wiki?curid=1118489", "title": "Suger", "text": ""}
{"id": "1118491", "revid": "36426", "url": "https://it.wikipedia.org/wiki?curid=1118491", "title": "Palazzo Torrigiani del Nero", "text": ""}
{"id": "1118495", "revid": "287204", "url": "https://it.wikipedia.org/wiki?curid=1118495", "title": "Ricamo bandera", "text": "Il ricamo bandera \u00e8 un ricamo a punti liberi realizzato su uno speciale tessuto detto tela bandera, in uso presso le corti piemontesi nel XVIII secolo.\nIl ricamo \u00e8 principalmente realizzato con il punto erba e sue varianti, ma alcune parti possono anche essere a punto lanciato o a punto piatto.\nSoggetti tradizionali del ricamo bandera sono composizioni floreali (in particolare di tulipani), in genere contornate da cornici che danno un effetto molto scenografico: questo tipo di ricamo, infatti, era particolarmente usato per decorare copriletti, coprisedie e altri elementi di arredamento nei palazzi signorili.\nStoria.\nI tessuti bandera iniziarono ad essere impreziositi da ricami (chiamati, per analogia, ricami bandera) a partire dagli inizi del XVIII secolo, all'epoca in cui la seconda Madama Reale, Maria Giovanna Battista di Savoia-Nemours, succedette al trono dopo la morte del marito Carlo Emanuele II. Le origini di questo tipo di ricamo, tuttavia, sembrano essere pi\u00f9 antiche: punti e soggetti simili erano infatti da tempo diffusi nell'arte anatolica e pare siano stati importati in Piemonte ai tempi di Anna di Cipro, nel XV secolo.\nIl bandera si diffuse particolarmente nell'area occidentale del Piemonte, tra il Torinese, il Cuneese e del Chierese, ma anche nell'Astigiano e nell'Alessandrino. La sua evoluzione \u00e8 da cercarsi nel rivestimento e nell'abbellimento dei mobili e dell'arredamento, talvolta anche delle pareti, coperte con tendaggi.\nNel XIX secolo il ricamo bandera si diffuse nell'aristocrazia torinese e si diffusero le prime scuole e laboratori, in particolare grazie all'impegno di Sofia Cacherano di Bricherasio, portando questo tipo di ricamo all'Esposizione universale di Milano nel 1906.\nDopo la prima guerra mondiale il ricamo bandera conobbe una nuova diffusione grazie all'apertura di altri laboratori, come quello della contessa Calvi di Bergolo negli anni 20. Durante il decennio successivo il ricamo sub\u00ec una forte influenza del futurismo, mentre con la seconda guerra mondiale e la morte della contessa Bricherasio il ricamo bandera conobbe un costante declino.\nOggi esiste un'associazione che si occupa del recupero e della salvaguardia degli antichi schemi e ricami legati a questa tradizione. L'associazione ha sede a Chieri, via Demaria 10, ed \u00e8 impegnata anche in una rivisitazione degli antichi soggetti, per riproporli alle ricamatrici di oggi aggiornati e semplificati. A Chieri ci sono due tessiture che producono la tela bandera, che \u00e8 il supporto per i ricami omonimi."}
{"id": "1118496", "revid": "125503941", "url": "https://it.wikipedia.org/wiki?curid=1118496", "title": "Princeps Pastorum", "text": "Princeps Pastorum \u00e8 la quarta enciclica pubblicata dal papa Giovanni XXIII il 28 novembre 1959.\nTratta del tema delle missioni cattoliche.\nContenuto.\nDi seguito il link al testo integrale (sito della Santa sede)\nhttp://w2.vatican.va/content/john-xxiii/it/encyclicals/documents/hf_j-xxiii_enc_28111959_princeps.html"}
{"id": "1118499", "revid": "729019", "url": "https://it.wikipedia.org/wiki?curid=1118499", "title": "Flint Fireforge", "text": "Flint Fireforge \u00e8 un personaggio di fantasia creato da Margaret Weis e Tracy Hickman e comparso per la prima volta nella saga \"Le Cronache di Dragonlance\".\nBiografia.\nVecchio saggio brontolone della compagnia, Flint Fireforge appartiene alla stirpe dei nani ed \u00e8 un fabbro e un grande amico di Tanis Mezzelfo, che ha conosciuto quand'era ancora un ragazzo nei suoi pellegrinaggi nelle terre degli elfi, dove si era fatto un nome come fabbricante di giocattoli (la stessa Laurana benefici\u00f2 di alcuni balocchi costruiti dal vecchio nano). Intenerito dalla loro innocenza, prende sotto la sua ala protettiva i giovanissimi Raistlin, Caramon e Sturm ed insegna agli ultimi due le strategie del combattimento da mercenari.\nFlint ha un sacro terrore delle barche a causa del maldestro Caramon, che un giorno, durante una gita sul lago Crystalmir, rovesci\u00f2 la barca tentando di prendere un pesce a mani nude e fece quasi affogare il vecchio nano; sostenne inoltre di essere \"allergico ai cavalli\", provocando l'ilarit\u00e0 di tutti i suoi compagni che lo vedono portarsi in giro un elmo di crine di cavallo senza subire nessun fastidio, solo perch\u00e9 egli \u00e8 convinto che il pennacchio sia fatto di peli di grifone. Con suo grande scorno, Flint \u00e8 sempre accompagnato dal piccolo Tasslehoff Burrfoot, che sembra essersi fatto un punto d'onore di farlo tribolare il pi\u00f9 possibile: anche se non lo ammetterebbe neanche sotto tortura, il nano \u00e8 per\u00f2 affezionatissimo al kender, che ricambia il sentimento nella sua maniera un po' bizzarra.\nViaggiando con Tanis Mezzelfo, appena dopo la fuga di quest'ultimo dalla terra di Qualinesti, Flint aiuta il suo giovane amico mezzelfo a smascherare un diabolico complotto nella splendida capitale elfica di Qualinost. Prima di morire, svolge un ruolo determinante nella Guerra delle Lance ritrovando, fra gli abissi della capitale nanesca di Thorbardin, il leggendario Martello di Kharas, artefatto che permise agli ottocento profughi dei campi di prigionia di Pax Tharkas di potersi stabilire a Thorbardin, al sicuro dagli attacchi dei draghi.\nFlint far\u00e0 parte degli Eroi delle Lance, ma non riuscir\u00e0 a vedere la fine della guerra: stroncato da un attacco cardiaco, sar\u00e0 accompagnato nell'altro mondo nientemeno che da Fizban in persona. La sua morte lascer\u00e0 un vuoto incolmabile nel cuore di Tasslehoff, il quale per\u00f2 verr\u00e0 rassicurato da Fizban sul fatto che Flint veglia sereno seduto sotto il suo albero, scaldandosi le ossa vicino alla forgia di Reorx, aspettando di vedere arrivare all'orizzonte il suo piccolo amico."}
{"id": "1118502", "revid": "3115", "url": "https://it.wikipedia.org/wiki?curid=1118502", "title": "Flusso genico", "text": "Il flusso genico \u00e8 la diffusione dei geni fra popolazioni, per migrazioni di individui in et\u00e0 riproduttiva, per dispersione di propaguli o, nel caso delle piante, per dispersione dei gameti sotto forma di polline seguiti da riproduzione. \nIl flusso genico ha due effetti principali sulle popolazioni: \nIn definitiva, l'effetto globale del flusso genico \u00e8 quello di aumentare il polimorfismo di una popolazione e, allo stesso tempo, di ridurre le differenze genetiche medie tra le popolazioni. Questo scambio di geni diventa quindi una forza unificante che tende a prevenire che le popolazioni evolvano tra di loro differenze dal punto di vista genetico."}
{"id": "1118504", "revid": "125503884", "url": "https://it.wikipedia.org/wiki?curid=1118504", "title": "Aeterna Dei Sapientia", "text": "Aeterna Dei Sapientia \u00e8 la sesta enciclica pubblicata dal papa Giovanni XXIII l'11 novembre 1961.\nRicorda san Leone Magno nel XV centenario della morte."}
{"id": "1118505", "revid": "1571097", "url": "https://it.wikipedia.org/wiki?curid=1118505", "title": "MTV Unplugged (disambigua)", "text": "Musica.\nMTV Unplugged \u00e8 una trasmissione televisiva di MTV, durante la quale gli artisti si esibiscono in acustico. Dal concerto viene spesso estratto un album."}
{"id": "1118507", "revid": "1543377", "url": "https://it.wikipedia.org/wiki?curid=1118507", "title": "Tela bandera", "text": "La tela bandera \u00e8 un tessuto di fibre naturali (cotone o lino), dalla trama regolare, l'armatura \u00e8 un \"piccolo operato\" anche se viene chiamata tela. Tessuto pesante e molto resistente.\nFu molto utilizzato dalle corti piemontesi nel XVIII secolo per realizzare tappezzerie, copriletto e altri elementi d'arredo, per la sua resistenza e indistruttibilit\u00e0.\nI colori nei quali veniva e viene tuttora prodotto sono limitati ai bianchi ed \u00e9cru, perci\u00f2 nell'Ottocento \u00e8 invalso l'uso di decorare questa stoffa grezza con elaborati ricami a soggetto floreale, i quali poi presero il loro nome dal tessuto e sono ancora oggi conosciuti come ricami bandera.\nLa produzione di questa stoffa sta sparendo, se si eccettua una limitata produzione presso alcune tessiture minori.\nUn'associazione che si occupa del recupero di questa stoffa tradizionale \u00e8 l'Associazione ricamo bandera."}
{"id": "1118508", "revid": "142136", "url": "https://it.wikipedia.org/wiki?curid=1118508", "title": "Mtv Unplugged (Giorgia)", "text": ""}
{"id": "1118529", "revid": "30610", "url": "https://it.wikipedia.org/wiki?curid=1118529", "title": "Origine dei toponimi italiani", "text": "In Italia esistono circa 8.000 comuni cui si aggiungono moltissime altre localit\u00e0 minori, lo studio dei loro nomi, toponimi, \u00e8 un mezzo fondamentale per altre discipline come la storia, la glottologia e l'antropologia.\nDi seguito l'analisi delle principali categorie di toponimi.\nToponimi per suffisso.\nSuffisso in \"-ano\" o \"-ana\".\nDi origine latina, i suffissi \"-ano\" e \"-ana\" sono diffusi in tutta Italia. Si tratta di un tipico modo di formare l'aggettivo a partire da un sostantivo, ed era molto usato nelle zone della centuriazione per indicare i poderi o in generale i possedimenti di qualcuno (antroponimo), spesso ottenuti dopo il congedo militare (\"praedium\", da cui l'aggettivo prediale). Ad esempio Settignano era [il podere] \"di Septimius\", Caiano \"di Caius\", ecc. Altre volte l'aggettivo nasceva da altri sostantivi, come Favignana, \"isola del vento favonio\". \nIl suffisso fu molto usato anche nel Medioevo, per dare nomi a \"castra\" e castelli, a partire da vari sostantivi. \nDa non confondere con il suffisso -planum o -lanum all'origine di toponimi come \"Mediolanum\" (Milano).\nSuffisso in \"-ate\".\nI toponimi con suffisso in -ate sono numerosi soprattutto in Lombardia centro-occidentale, nel Piemonte orientale e nel Canton Ticino meridionale, si riferiscono a circa centoventi comuni, ma vanno menzionate alcune eccezioni geografiche, l'esempio pi\u00f9 eclatante \u00e8 riferito a una citt\u00e0 del centro-sud Italia, di grandi dimensioni e capoluogo di provincia, ossia l'antica Teate (oggi Chieti), in Abruzzo. Inoltre sono da menzionare alcuni centri minori nel sud Italia, quali Balestrate (Sicilia) e Roiate (Lazio): si tratta per lo pi\u00f9 di comuni medio-piccoli e talvolta anche di frazioni.\nIl suffisso in -ate ha valore aggettivale e di solito indica appartenenza a una persona o una famiglia o ad un elemento geografico (Lambrate, Brembate, Seriate), l'appartenenza a una persona \u00e8 ad esempio valida per comuni come Galbiate, Gallarate, Tradate, Linate, Teate, che rimandano a un \"Galbius\" (Galbio), \"Galerius\" (Galerio), \"Theodorus\" (Teodoro), \"Linus\" (Lino), \"Teti\" (la dea Teti), per\u00f2 questa regola non \u00e8 sempre valida; ad esempio Segrate deriva dal Latino \"secalis\" (segale), Vimercate da mercato, Acquate da \"aqua\" (acqua, riferito all'irrigazione dei campi) e Vignate da vigna. \nIl glottologo Gerhard Rohlfs studi\u00f2 245 toponimi in -ate in Italia settentrionale. \nSuffisso in \"-ago\" o \"-aco\".\nI comuni con suffisso in -ago o -aco sono diffusi soprattutto nelle regioni originariamente abitate da popolazioni celtiche, come la Liguria e la Lombardia (es. Zignago). Questi suffissi derivano infatti dalle antiche denominazioni celtiche.\nSuffisso in \"-asco\" o \"-asca\".\nLe localit\u00e0 con suffisso in -asco o -asca sono concentrate nelle zone popolate dagli antichi Liguri, cio\u00e8:\nNell'antica lingua ligure il suffisso segnalava la presenza di un corso d'acqua.\nAlcuni esempi sono Carasco, Bogliasco e Borzonasca.\nSuffisso in \"-eta\" o \"-eto\".\nPassati dal latino fino all'italiano moderno, i suffissi \"-eta\" ed \"-eto\" indicano i gruppi arborei (come pineta, da pinus). Si riconoscono in toponimi come Farneta (bosco di faggi) o Rovereto (bosco di rovere), ecc."}
{"id": "1118534", "revid": "125503843", "url": "https://it.wikipedia.org/wiki?curid=1118534", "title": "Paenitentiam Agere", "text": "Paenitentiam Agere \u00e8 la settima enciclica pubblicata dal papa Giovanni XXIII il 1\u00ba luglio 1962.\nInvita i cristiani a fare penitenza per il buon esito del Concilio Vaticano II."}
{"id": "1118540", "revid": "1296625", "url": "https://it.wikipedia.org/wiki?curid=1118540", "title": "Rete di Zobel", "text": "La rete di Zobel \u00e8 un tipo di filtro basato sul principio della immagine d'impedenza. Il nome deriva dal suo inventore Otto Julius Zobel del Bell Labs, che pubblic\u00f2 opere sul tema nel 1923. La caratteristica della rete di Zobel \u00e8 di avere una impedenza d'ingresso costante indipendentemente dalla funzione di trasferimento. Questo \u00e8 possibile al costo di implementare pi\u00f9 sezioni di filtro e quindi componenti rispetto ad altri filtri. L'impedenza \u00e8 nominalmente costante e resistiva pura. Per questo motivo le reti di Zobel sono anche dette a resistenza costante. Qualunque impedenza pu\u00f2 essere implementata con componenti discreti.\nLe reti di Zobel sono largamente utilizzate nelle telecomunicazioni per appiattire e allargare le risposte in frequenza di linee di rame terrestri, aumentando la qualit\u00e0 delle linee telefoniche. L'uso \u00e8 calato con il passaggio ai sistemi digitali che hanno soppiantato quelli analogici.\nQuando utilizzato per cancellare la parte reattiva dell'impedenza di un altoparlante viene chiamato a volte cella di Boucherot. In questo caso, solo met\u00e0 della rete \u00e8 implementata con componenti discreti, mentre l\u2019altra parte \u00e8 formata dal circuito equivalente del trasduttore. \u00c8 usata anche per la correzione del fattore di potenza nella distribuzione di corrente elettrica, ecco l'associazione al nome Boucherot.\nUna configurazione tipica di una rete di Zobel \u00e8 quella con ponte a T.\nDerivazione.\nLa base della rete di Zobel \u00e8 un ponte bilanciato come mostrato in figura. La condizione di bilanciamento \u00e8;\nSe questo \u00e8 espresso in termini di una normalizzata \"Z\"0\u00a0=\u00a01 come convenzionalmente fatto nelle tavole di filtri, la condizione di bilanciamento \u00e8 semplice;\nIn altre parole, formula_3 \u00e8 semplicemente l'inverso, o impedenza duale di formula_4.\nL'impedenza del ponte \"Z\"\"B\" \u00e8 attraverso i punti bilanciati e nessun potenziale lo attraversa. Conseguentemente, non vi \u00e8 corrente che attraversa e il suo valore non fa differenza alla funzione del circuito. Comunque solitamente il suo valore scelto \u00e8 \"Z\"0 per ragioni che si evincono nella configurazione a T.\nImpedenza d'ingresso.\nL'impedenza d'ingresso \u00e8 data da\nSostiuendo la condizione di bilanciamento,\nyields\nLa impedenza d'ingresso pu\u00f2 essere progettata resistiva pura settando\nL'impedenza d'ingresso sar\u00e0 quindi reale e indipendente da \u03c9 in banda e fuori banda indipendentemente dalla complessit\u00e0 delle sezioni del filtro scelte.\nFunzione di trasferimento.\nSe \"Z\"0 nella parte sotto a destra del circuito \u00e8 preso come carico sull'uscita allora la funzione di trasferimento di \"V\"in/\"V\"o pu\u00f2 essere calcolata per la sezione. Solo il ramo rhs deve essere considerato per il calcolo. La ragione di questo \u00e8 da trovare nel fatto che non vi \u00e8 corrente che scorre attraverso \"R\"\"B\". Nessuna corrente scorre attraverso il ramo lhs verso il carico. Il ramo lhs non pu\u00f2 avere effetto sull'uscita. \u00c8 certamente influenzata l'impedenza d'ingresso (e il voltaggio all'ingresso) ma non la funzione di trasferimento. La funzione di trasferimento \u00e8 quindi;\nImplementazione con ponte a T.\nL'impedenza del carico \u00e8 l'impedenza delle sezioni o della linea di trasmissione e pu\u00f2 essere omessa dal circuito. Se settiamo;\nil circuito sulla destra risulta. Questo si riferisce a un ponte a T perch\u00e9 l'impedenza \"Z\" \u00e8 vista dal \"ponte\" attraverso la sezione a T. Lo scopo di susare \"Z\"\"B\"\u00a0=\u00a0\"Z\"0 \u00e8 di rendere simmetrica la sezione del filtro. Questo ha il vantaggio di avere la stessa impedenza, \"Z\"0, sia in ingresso che in uscita.\nTipi di sezione.\nUnn filtro Zobel pu\u00f2 essere implementato come passa basso, passa alto, passa banda o elimina banda. \u00c8 possibile anche implementare un filtro a risposta piatta di attenuazione.\nAttenuatore.\nPer una sezione che faccia da attenuatore, \"Z\" \u00e8 semplicemente\ne\nL'attenuazione \u00e8 data da;\nPassa basso.\nPer una sezione passa basso, \"Z\" \u00e8 un induttore e \"Z\"\u00a0' \u00e8 una capacit\u00e0;\ne\ndove\nLa funzione di trasferimento \u00e8 data\nIl punto 3\u00a0dB si ha quando \"\u03c9L\u00a0=\u00a0R\"0 cos\u00ec i 3\u00a0dB di cut-off \u00e8 dato da\ndove \"\u03c9\" \u00e8 nella banda eliminata circa \"\u03c9\"c,\npu\u00f2 essere visto da \"A\"(\"\u03c9\") calando lontano nell abanda eliminata a 6\u00a0dB/ottava (o 20\u00a0dB/decade).\nPassa alto.\nPer un filtro passa alto, \"Z\" \u00e8 una capacit\u00e0 e \"Z' \" un induttore:\ne\ndove\nLa funzione di trasferimento della sezione \u00e8 data da\nIl punto 3\u00a0dB occorre quando \"\u03c9C\"\u00a0=\u00a0 cos\u00ec la frequenza a 3\u00a0dB cut-off \u00e8 data da\nIn elimina banda,\nPassa banda.\nPer una sezione passa banda, \"Z\" \u00e8 una serie di circuiti risonanti e \"Z' \" \u00e8 un o shunt risonante;\ne\nLa funzione di trasferimento \u00e8 data da\nIl punto 3\u00a0dB occorre quando |1\u00a0\u2212\u00a0\"\u03c9\"2\"LC\"|\u00a0=\u00a0\"\u03c9CR\"0 cos\u00ec la frequenza a 3\u00a0dB cut-off \u00e8 data da\ndal centro frequenza, \"\u03c9\"\"m\", e larghezza di banda, \u0394\"\u03c9\", pu\u00f2 essere determinata:\nNota questo \u00e8 differente dalla frequenza di risonanza\nla relazione tra loro inizia da\nElimina banda.\nPer una sezione elimina banda, \"Z\" \u00e8 uno shunt risonante e \"Z' \" \u00e8 una serie risonante\ne\nLa funzione di trasferimento e la larghezza di banda pu\u00f2 essere trovata in analogia con la sezione passa banda.\ne,"}
{"id": "1118543", "revid": "1573940", "url": "https://it.wikipedia.org/wiki?curid=1118543", "title": "Moschea di Fittja", "text": "La moschea di Fittja \u00e8 una moschea in stile architettonico turco nel comune di Botkyrka, contea di Stoccolma, in Svezia.\nLa moschea, che inizi\u00f2 ad essere costruita nel 1998 e fu completata nell'aprile del 2007, \u00e8 di propriet\u00e0 dell'Associazione Culturale Islamica di Botkyrka (\"Botkyrka Turkiska Islamiska F\u00f6rening\"), un'associazione prevalentemente turca con oltre 1.500 membri. La moschea \u00e8 costruita in architettura in stile turco, con una cupola con finestre finestra con pannelli in legno di betulla e piastrelle dipinte a mano che coprono le pareti della sala di preghiera. Il minareto della moschea \u00e8 alto 32,5 metri. Nella sala centrale, le donne hanno il loro luogo di preghiera su uno stand di 200 metri quadrati. La moschea ospita anche la residenza dell'imam dell'assemblea. \nNel febbraio 2013, l'Associazione Culturale Islamica di Botkyrka ha presentato una richiesta alla polizia per iniziare a trasmettere, una volta a settimana, l'appello alla preghiera dal minareto della moschea. La polizia ha accettato la richiesta, purch\u00e9 la trasmissione non superi i 60 decibel. Il primo appello alla preghiera in Svezia \u00e8 stato cantato dal vivo dall'imam Ergin \u00d6cgem e trasmesso tramite megafono dal minareto della moschea il 26 aprile 2013 alle 12:57."}
{"id": "1118549", "revid": "729019", "url": "https://it.wikipedia.org/wiki?curid=1118549", "title": "Ludovico III Gonzaga", "text": "Biografia.\nEducato alla Ca' Zoiosa di Vittorino da Feltre, Ludovico segu\u00ec le orme del padre Gianfrancesco, combattendo come condottiero per la famiglia Visconti al fianco di Milano dal 1436, ma l'anno seguente pass\u00f2 al servizio della Repubblica di Venezia, nella lega formata con la Repubblica di Firenze, contro Milano. Nel 1437 fu fatto prigioniero da Francesco Sforza a Barga, mentre combatteva per Niccol\u00f2 Piccinino.\nNel 1450 gli fu concesso di condurre un esercito per il re Alfonso V d'Aragona in Lombardia, con l'intento principale di conquistare possedimenti per se stesso. Ma Francesco Sforza, il nuovo duca di Milano, lo attrasse a s\u00e9 con la promessa di Lonato, Peschiera e Asola, ex territori mantovani in possesso di Venezia. Quest'ultima replic\u00f2 saccheggiando Castiglione delle Stiviere e portando al suo fianco il fratello di Ludovico, Carlo. Nello stesso anno il marchese inizi\u00f2 la costruzione dell'Ospedale Grande di San Leonardo, forse ad opera di Luca Fancelli.\nIl 14 giugno 1453, Ludovico mise in rotta le truppe di Carlo nella battaglia di Villabona presso Goito, ma le truppe veneziane sotto la guida di Niccol\u00f2 Piccinino contrastarono qualunque tentativo di riconquistare Asola. La Pace di Lodi (1454) costrinse Ludovico a restituire tutti i territori conquistati e a rinunciare definitivamente alle tre citt\u00e0. Ricevette, per\u00f2, le terre di suo fratello dopo la morte senza figli di quest'ultimo nel 1450.\nIl momento di massimo prestigio di Mantova fu il Concilio di Mantova, tenuto in citt\u00e0 dal 27 maggio 1459 al 19 gennaio 1460, convocato da Papa Pio II per lanciare una crociata contro gli Ottomani, che avevano conquistato Costantinopoli alcuni anni prima. Come ricompensa Ludovico ricevette dal Papa l'onorificenza della Rosa d'Oro e il figlio Francesco divenne cardinale.\nTra il 1455 ed il 1461 fece costruire dall'ingegnere milanese Bertola da Novate il Naviglio di Goito, che doveva collegare la citt\u00e0 alla residenza estiva di Goito. La costruzione venne portata a termine dall'architetto militare Giovanni da Padova.\nNel 1460 Ludovico nomin\u00f2 Andrea Mantegna artista di corte della famiglia Gonzaga che si incaric\u00f2 di dipingere nel castello la famosa \"Camera degli Sposi\" e chiam\u00f2 a Mantova architetti come Luca Fancelli e Leon Battista Alberti, quest'ultimo in citt\u00e0 gi\u00e0 dal 1459, che iniziarono la costruzione delle chiese di S. Andrea e S. Sebastiano.\nDiede incarico a Luca Fancelli di acquistare dei gelsi in Toscana e diffonderne la coltivazione nel marchesato, iniziando da Cavriana, dove il marchese fece del castello la sua residenza estiva. Ne trasse beneficio soprattutto la zona di Castiglione e Castel Goffredo dove si insediarono le prime attivit\u00e0 connesse alla produzione e lavorazione della seta.\nFece anche edificare da Luca Fancelli tra il 1447 e il 1478 a Revere il Palazzo Ducale, residenza castellata. Nel 1450 edific\u00f2 a Volta Mantovana, borgo fortificato, una residenza estiva, Palazzo Gonzaga-Guerrieri, con giardini all'italiana.\nNel 1466, alla morte del fratello Alessandro, ne eredit\u00f2 i possedimenti, che comprendevano Castel Goffredo, allora feudo autonomo (cos\u00ec rimasto sino al 1602), e Castiglione. Fece potenziare le fortificazioni avvalendosi dell'esperto architetto Giovanni da Padova.\nDal 1466 fu pi\u00f9 o meno costantemente al servizio degli Sforza di Milano. Vani invece furono i tentativi di imparentamento con i duchi milanesi; nonostante gli accordi che prevedevano le nozze tra il primogenito di casa Sforza, Galeazzo Maria, con una delle figlie di Ludovico, questo matrimonio non avvenne mai, a causa delle deformazioni ereditarie che svilupparono prima Susanna (poi ritiratasi a vita monacale), poi Dorotea (che mor\u00ec a soli 18 anni), che erano state designate in successione come promesse spose di Galeazzo. Questo episodio rappresent\u00f2 una delle pagine pi\u00f9 amare e dolorose della storia della famiglia Gonzaga.\nLudovico II si occup\u00f2 anche di pubblica assistenza alla citt\u00e0, per questo fece edificare dall'architetto Luca Fancelli l\"'Ospedale Grande di San Leonardo\", che fu terminato nel 1470. Tra il 1470 ed il 1477 il Fancelli edific\u00f2 per il marchese \"Corte Ghirardina\" a Motteggiana, tra i pi\u00f9 significativi esempi di architettura del primo Rinascimento mantovano.\nNel 1474 ricevette dalle mani del re Cristiano I di Danimarca l'ambita decorazione dell'Ordine dell'Elefante.\nLudovico mor\u00ec a Goito nel 1478 durante un'epidemia di peste. Fu sepolto nella Cattedrale di San Pietro a Mantova.\nAlla sua morte non fu rinvenuto il testamento e la vedova Barbara, asserendo di conoscere le volont\u00e0 del marito o forse per evitare liti tra gli eredi, dispose la divisione dei territori fra i suoi cinque figli maschi: avvenne lo smembramento dello Stato gonzaghesco ed ebbero origine le diverse signorie mantovane.\nMatrimonio e discendenza.\nLudovico spos\u00f2, nel 1437, Barbara di Brandeburgo, figlia di Giovanni l'Alchimista e nipote dell'imperatore Sigismondo. Dall'unione nacquero molti figli:\nEbbe anche due figlie naturali:"}
{"id": "1118557", "revid": "117390763", "url": "https://it.wikipedia.org/wiki?curid=1118557", "title": "Aldo Gasparri", "text": "Ha esordito nel 1966, curando gli effetti speciali del film \"La battaglia di Algeri\", quindi ha partecipato anche a \"Queimada\" e soprattutto a \"Cannibal Holocaust\", dando un contributo alla fama scioccante e controversa del film, con i suoi effetti speciali.\nCome attore ha interpretato un ruolo nello spaghetti western \"O' Cangaceiro\"."}
{"id": "1118558", "revid": "122965695", "url": "https://it.wikipedia.org/wiki?curid=1118558", "title": "The Batman", "text": "The Batman \u00e8 una serie animata prodotta da Warner Bros., incentrata sulle vicende del personaggio dei fumetti Batman e trasmessa per la prima volta dal 2004 al 2008. La serie \u00e8 la prima che non segue la cronologia degli eventi del fumetto e quindi costituisce per la storia del supereroe una vera e propria rilettura in chiave moderna.\nTrama.\nIl giovane miliardario Bruce Wayne combatte il crimine per le strade di Gotham City nelle mascherate vesti di Batman da tre anni. Il suo fedele maggiordomo, Alfred Pennyworth, lo aiuta ad equilibrare la sua vita personale con quella del supereroe, in modo che nessuno sospetti di lui. La polizia crede possa essere un criminale come gli altri, eccetto due detective (Ethan Bennett, amico di Bruce dai tempi della scuola che diventer\u00e0 Clayface per colpa del Joker, e Ellen Yin, che inizialmente tenta di arrestarlo per poi diventare sua alleata) e il commissario James Gordon. Ad aiutarlo nella sua crociata contro il crimine sono la figlia del commissario, Barbara Gordon, e l'acrobata Dick Grayson. Gli avversari pi\u00f9 ricorrenti sono il Joker, il Pinguino, l'Enigmista, Mr. Freeze e Catwoman (ma quest'ultima a volte fa squadra con lui). La serie \u00e8 strutturata in cinque stagioni da tredici episodi ciascuna diventando la serie animata sull'uomo pipistrello pi\u00f9 longeva dopo \"Batman\" del 1992 e \"Batman - Cavaliere della notte\" del 1997. Diversamente per\u00f2 dalla vecchia serie animata di Batman del 1992 e del 1997, in questa serie mancano alcuni storici nemici di Batman come Due Facce, Ra's al Ghul e lo Spaventapasseri.\nPersonaggi.\nDi seguito sono elencati i personaggi della serie con i rispettivi doppiatori italiani; nella versione originale \u00e8 compreso un nuovo cast di doppiatori, in Italia si \u00e8 cercato di mantenere lo stesso cast della serie animata \"Batman\" del 1992.\nLungometraggio.\nDella serie \u00e8 stato prodotto nel 2005 un film di 84 minuti, intitolato \"Batman contro Dracula\" (\"The Batman vs. Dracula\"), in cui Batman si ritrova ad affrontare oltre al Joker e a Pinguino appena evasi dal manicomio di Arkham, il famigerato Conte Dracula. Questi vuole vampirizzare tutta Gotham City per renderla la citt\u00e0 dei morti viventi. Toccher\u00e0 quindi al Cavaliere Oscuro cercare di fermarlo."}
{"id": "1118563", "revid": "767487", "url": "https://it.wikipedia.org/wiki?curid=1118563", "title": "Piazza delle Pallottole", "text": "Piazza delle Pallottole si trova a Firenze, vicino a piazza del Duomo, da via Bonizzi a via de' Maccheroni.\nStoria e descrizione.\nIl gioco delle pallottole era una specie di gioco delle bocce che in questa piazza era permesso disputare, a differenza di altre zone dove esplicite targhe degli Otto di Balia vietavano nei pressi di istituti religiosi tale gioco (una si trova ancora, per esempio, sul fianco della badia fiorentina). Un tempo la piazza era ben pi\u00f9 grande e fu scorciata quando venne allargata piazza del Duomo nell'Ottocento, tagliando una fetta di edifici attorno al fianco della cattedrale soprattutto su questo lato sud.\nIn questa piazza nel 1528 Leone Strozzi uccise a stilettate Giuliano Salviati, grande amico del duca Alessandro de' Medici. Il Salviati aveva incontrata, fuori di Porta San Miniato, Luigia Strozzi, che tornava dal \"Perdono\" del Monte alle Croci e le aveva fatto proposte oscene. Leone, fratello di Luisa, si mise in cerca del Salviati e qui lo uccise accoltellandolo.\nIn piazza delle Pallottole esiste una \"rotonda\" dove gli scalpellini crearono le sculture per la decorazione esterna di Santa Maria del Fiore e degli altri edifici di Piazza Duomo: oggi tale attivit\u00e0 (manutenzione e creazione di copie scultoree) si \u00e8 spostata nella vicina bottega dell'Opera del Duomo.\nSu un balcone della piazza si inerpicava uno straordinario esemplare di vite da tempo immemore. La pianta mor\u00ec nel 2005 e dal 2010 \u00e8 ricordata da una targa: il tronco \u00e8 ancora visibile uscente da una rientranza della parete.\n In basso alla facciata di una casa posta fra piazza delle Pallottole e via dello Studio, si trova, tra due negozi, una lapide ottocentesca con la scritta \"Sasso di Dante\" posta a ricordo del luogo dove l'Alighieri, prima dell'esilio, soleva sedersi su un grande masso ad osservare i lavori di costruzione della Cattedrale. \u00c8 ancora oggi ben nota ai fiorentini una leggenda sulla memoria del sommo poeta: un giorno mentre era seduto ed assorto nei propri pensieri sul solito sasso, passasse di l\u00ec un suo conoscente che gli chiese a bruciapelo: \"Oh Dante, qual \u00e8 il cibo che pi\u00f9 ti piace?\"; telegrafica fu la risposta: \"l'ovo\". Trascorse molto tempo, un anno o forse pi\u00f9, quando lo stesso tizio ripass\u00f2 di l\u00ec e ritrovando il poeta a frescheggiare, sicuro di coglierlo alla sprovvista gli disse: \"con che cosa?\" e Dante senza scomporsi: \"col sale\"."}
{"id": "1118575", "revid": "1649409", "url": "https://it.wikipedia.org/wiki?curid=1118575", "title": "\u00d6wezgeldi Ata\u00fdew", "text": "Ex presidente del Consiglio Supremo del Turkmenistan, nominato Presidente ad interim del Turkmenistan immediatamente dopo la morte del Presidente Saparmurat Niyazov, tuttavia \u00e8 stato destituito poche ore dopo dal Consiglio per la Sicurezza del Popolo del Turkmeno con l'accusa di abuso e violazione dei diritti umani in tema di alimentazione. In seguito a queste accuse, uno dei viceprimi ministri - nonch\u00e9 ministro della salute - Gurbanguly Berdimuhammedow \u00e8 stato nominato nuovo presidente ad interim."}
{"id": "1118576", "revid": "729019", "url": "https://it.wikipedia.org/wiki?curid=1118576", "title": "Guido Gonzaga", "text": "Biografia.\nDi Guido (Guido I o Guidone), figlio di Luigi I Gonzaga e di Richilda Ramberti, e secondo capitano del popolo di Mantova dal 1360, non si ricordano particolari atti di governo nel periodo in cui fu al potere; giunto al governo gi\u00e0 anziano (70 anni), fu affiancato dai figli, col maggiore, Ugolino, che con ogni probabilit\u00e0 resse effettivamente le sorti dello stato, almeno fino all'assassinio (14 ottobre 1362) ad opera dei fratelli, Francesco e Ludovico. L'attivit\u00e0 di Guido (fu podest\u00e0 di Reggio nel 1328) fu quindi pi\u00f9 significativa negli anni precedenti quando capitano generale era il padre, che support\u00f2 assieme ai fratelli nell'opera di governo, contribuendo alla cacciata da Mantova dei Bonacolsi.\nGuido ospit\u00f2 presso la sua corte il poeta Francesco Petrarca, anticipando gli interessi culturali che contraddistinsero la nobile famiglia.\nIl 20 settembre 1337 la comunit\u00e0 locale di Castel Goffredo, con atto pubblico del notaio Giacomino Gandolfi, decise di porsi sotto la protezione dei Gonzaga di Mantova. L'atto fu consegnato da alcuni notabili castellani nelle mani di Guidone Gonzaga, che al tempo reggeva la citt\u00e0 assieme al padre Luigi.\nMemorabile la \"Gran corte\" del 1340, dove i Gonzaga, in occasione di matrimoni che investivano la casata, concentrarono a Mantova vari principi italiani e molti nobili. Straordinarie le esibizioni di un'immensa folla di \u00abcantambanchi, buffoni, ballerini da corda, musici, suonatori, giocatori, istrioni\u00bb ben pagati e rivestiti con gli abiti pi\u00f9 eleganti, scelti tra quelli che gli stessi principi usavano scambiarsi tra loro come attestato di amicizia ed ossequio in occasioni di feste o particolari solennit\u00e0. Il poeta Benvenuto Aliprando descrive l'avvenimento con dei versi tramandatici attraverso Ludovico Muratori .\nNell'estate del 1368 il Gonzaga sub\u00ec l'attacco di Bernab\u00f2 Visconti, alleato di Cansignorio della Scala, che intendeva creare uno stato a sud di Milano verso l'Emilia: i Gonzaga divennero pertanto vassalli dei Visconti.\nMor\u00ec il 22 settembre 1369 e gli successe il figlio superstite, Ludovico, che si trov\u00f2 a combattere contro Bernab\u00f2 Visconti, intenzionato ad espandere il proprio potere ed est di Milano. Fu sepolto nella cappella di famiglia della Chiesa di San Francesco a Mantova.\nDiscendenza.\nGuido ebbe tre mogli e numerosi figli:\nDa Agnese Pico (1303-1340), figlia di Francesco I Pico, signore di Mirandola, nacquero due figli:\nDa Camilla Beccaria dei signori di Pavia, sposata nel 1340 non ebbe figli.\nDa Beatrice di Bar, figlia di Edoardo I di Bar, nacquero sei figli:\nGuido ebbe anche tre figli naturali; Lancillotto, Lucia ed Eleonora."}
{"id": "1118584", "revid": "2166030", "url": "https://it.wikipedia.org/wiki?curid=1118584", "title": "Wali di al-Andalus", "text": "Dopo l'invasione e la conquista della penisola iberica da parte delle trib\u00f9 di berberi (detti genericamente Mori dalle coeve cronache cristiane), sotto la guida degli arabi provenienti dalla Siria e dallo Yemen, furono nominati dei governatori o \"W\u0101l\u012b\", che normalmente rispondevano alla \"wil\u0101ya\" (o Governatorato) di Ifriq\u012bya (in buona parte identificantesi nell'attuale Tunisia) e, solo eccezionalmente, al califfo omayyade di Damasco.\nW\u0101l\u012b di al-Andalus dipendenti dal califfo omayyade di Damasco\nAyy\u016bb ibn \u1e24ab\u012bb al-Lakhm\u012b, nipote di M\u016bs\u0101 b. Nusayr, fu nominato per alcuni mesi del 716 governatore \"de facto\" dall'esercito arabo-berbero ma non fu tecnicamente \"W\u0101l\u012b\", non provenendo la sua nomina dal \"W\u0101l\u012b\" di Qayraw\u0101n, l'unico legittimato in merito dal califfato.\nPraticamente, dopo che il \"w\u0101l\u012b\" di Qayraw\u0101n, Hanzala ibn Safw\u0101n, responsabile dell'Ifriq\u012bya, nel 745, fuggendo, l'aveva abbandonata, aveva lasciato i wali di al-Andalus direttamente dipendenti dal califfo omayyade di Damasco, che nel 750, fu trucidato, con la maggior parte dei suoi familiari dalla rivoluzione abbaside di Ab\u016b l-\u02bfAbb\u0101s al-Saff\u0101\u1e25, il wali di al-Andalus, Y\u016bsuf ibn \u02bfAbd al-Ra\u1e25m\u0101n al-Fihr\u012b, non riconoscendo il nuovo califfo, si trov\u00f2 in una situazione di indipendenza, restando per\u00f2 formalmente un governatore. Il suo successore, \u02bfAbd al-Ra\u1e25m\u0101n ibn Mu\u02bf\u0101wiya, che era uno dei pochi omayyadi scampati alla strage, invece si proclam\u00f2 subito emiro, mettendo in rilievo l'autonomia di al-Andalus dal califfato di Damasco."}
{"id": "1118587", "revid": "59785", "url": "https://it.wikipedia.org/wiki?curid=1118587", "title": "Karpas", "text": "La penisola di Karpassia (o Karpaz) \u00e8 situata nella parte settentrionale dell'isola di Cipro e si estende da Bo\u011daz fino al punto pi\u00f9 nordorientale dell'isola. \nGeografia fisica e antropica.\nIl punto pi\u00f9 estremo \u00e8 Capo dell'Apostolo Andrea (turco: \"Zafer Burnu\") e il centro abitato principale \u00e8 Rizokarpaso (in turco \"Dipkarpaz\"). \u00c8 lunga circa 80\u00a0km e ha una larghezza massima di 20\u00a0km.\nLa zona \u00e8 costellata da numerose chiese bizantine e pittoresche spiagge, fra cui spicca la \"Spiaggia d'oro\", la pi\u00f9 lunga spiaggia dell'isola.\nPopolazione.\nIl Carpas era gi\u00e0 abitato prevalentemente da greci nel 1960. Secondo il censimento di quell'anno, i 20.150 greci e i 5.778 turchi erano distribuiti in modo molto irregolare tra i 40 villaggi del Karpas:"}
{"id": "1118609", "revid": "767487", "url": "https://it.wikipedia.org/wiki?curid=1118609", "title": "Is There Love in Space?", "text": "Is There Love in Space? \u00e8 il decimo album studio del chitarrista statunitense Joe Satriani, pubblicato nel 2004.\nContiene uno tra i pezzi meglio noti del chitarrista, \"If I Could Fly\", divenuta particolarmente nota perch\u00e9 secondo lo stesso Satriani sarebbe stata plagiata dai Coldplay nel brano \"Viva la vida\", arrivando a citarli in giudizio nel 2008."}
