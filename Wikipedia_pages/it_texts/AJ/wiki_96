{"id": "1227658", "revid": "15756", "url": "https://it.wikipedia.org/wiki?curid=1227658", "title": "Episodi di Veronica Mars (seconda stagione)", "text": "La seconda stagione della serie televisiva Veronica Mars \u00e8 stata trasmessa in Italia su Italia Uno.\nNormalit\u00e0.\nTrama.\nInizia l'ultimo anno di liceo per Veronica, che dopo aver scoperto l'assassino di Lily Kane, fa di nuovo parte degli 09 (il gruppo dei ricchi della scuola) e cos\u00ec decide di non investigare pi\u00f9, visto che il fatto in passato le aveva procurato dei problemi, ma di lavorare in un bar, ma quando Wallace viene cacciato dalla squadra di basket per non aver superato il test antidroga, Veronica torna al suo vecchio hobby: l'investigazione. La ragazza riesce a risolvere con successo il suo primo caso smascherando un complotto tra diversi ricchi genitori per far s\u00ec che i loro figli potessero ricoprire ruoli importanti nelle diverse discipline sportive; ci\u00f2 sarebbe potuto accadere solo falsificando i test antidroga e facendo quindi in modo che gli attuali titolari venissero espulsi. Durante l'investigazione, Veronica ripercorre la sua relazione con Logan rimasta intatta durante l'estate a causa dell'accusa di assassinio rivolta a Logan. Prova inoltre a chiarirsi con Meg, sua amica durante l'anno scolastico precedente ma ora arrabbiata con lei perch\u00e9 pensa che Duncan l'abbia lasciata in modo tale da potersi fidanzare con Veronica dopo la rottura tra la ragazza e Logan.\nInfine, Veronica partecipa ad una visita d'istruzione con molti compagni di classe e durante una sosta viene distratta dal fantasma di Lilly Kane. Come risultato, Veronica viene lasciata all'autogrill perch\u00e9 non si accorge della partenza del bus essendo intenta a litigare con Weevil riguardo all'omicidio di un membro della sua banda causato da Logan, omicidio per il quale Logan era stato condannato durante l'estate e Veronica gli era rimasta vicina. Ben presto si scopre che per Veronica \u00e8 stata una fortuna seguire il fantasma di Lilly infatti dopo essere riuscita ad ottenere un passaggio da Weevil, i due sulla strada di ritorno, scoprono che il bus nel quale vi erano Meg e altri compagni della ragazza, \u00e8 caduto da una scogliera finendo nell'oceano. Nessuno si \u00e8 salvato tranne la stessa Meg, che per\u00f2 muore dopo qualche episodio.\nL'autista.\nTrama.\nLe ripercussioni dell'incidente dell'autobus arrivano con Jessie Doyle, la figlia di Ed Doyle, l'autista dell'autobus. Jessie chiede a Veronica di provare che il padre non si \u00e8 suicidato facendo precipitare deliberatamanete l'autobus dalla scogliera. Wallace inoltre conosce Jackie Cook, la nuova viziata ragazza e decide di fare una piccola investigazione sulla ragazza.\nAlla fine dell'episodio viene trovato un cadavere sulla spiaggia. Lo sceriffo cercando informazioni sull'uomo, scopre sulla mano sinistra una scritta: \"Veronica Mars\".\nL'unica sopravvissuta all'incidente \u00e8 Meg che si trova per\u00f2 in coma. Ed, l'autista, ha avuto problemi con la depressione cos\u00ec lo sceriffo Lamb \u00e8 portato a pensare ad un suicidio. Veronica cerca di provare che stava lasciando la moglie ma lo sceriffo non l'ascolta \u00e8 chiude il caso. Dopo aver visto che Lamb si rifiuta di ascoltare l'appello di Jessie Doyle a riaprire il caso, Keith accetta di candidarsi come sceriffo alle prossime elezioni.\nTradimenti.\nTrama.\nCassidy sospetta che la sua nuova matrigna, Kendall, stia tradendo suo padre, cos\u00ec ingaggia Veronica per scoprire la verit\u00e0. Quello che la ragazza trova \u00e8 per\u00f2 che il padre di Cassidy sta imbrogliando i suoi investitori riguardo alle sue propriet\u00e0 alberghiere. Nel frattempo, Keith e Alicia si recano a Chicago dove inaspettatamente li attende una sorpresa. La sorpresa maggiore \u00e8 comunque quella di Veronica, convocata dallo sceriffo Lamb per parlare del cadavere trovato sulla spiaggia con \"Veronica Mars\" scritto sulla mano.\nA Chicago un uomo chiama Alicia \"Cher\" e \"Cheri\". Il cadavere ritrovato sulla spiaggia \u00e8 David \"Curly\" Moran, l'addetto degli stuntman nel primo film di Aaron Echolls, \"Sulla cresta dell'onda\". Cassidy trova delle foto scattate da Veronica di Logan e Kendall insieme e le mostra a suo padre, Big Dick. In tutta risposta Big Dick d\u00e0 l'ordine a tutti i suoi impiegati di distruggere tutti i documenti presenti nell'ufficio perch\u00e9 la loro frode \u00e8 stata scoperta.\nIl mostro dagli occhi verdi.\nTrama.\nUna donna assume Veronica per investigare sul suo futuro fidanzato ma scopre che tutte le sue paure erano infondate. Nel frattempo, la sorella di Meg, Lizzie, porta e Veronica e Duncan il portatile di Meg per cancellare tutti i documenti che potrebbero essere scoperti dai genitori. Infine si scopre che l'uomo che a Chicago aveva chiamato Alicia \"Cher\" \u00e8 Nathan Woods, un poliziotto di Chicago, che rivela a Wallace di essere suo padre.Veronica chiede a Weevil informazioni riguardo ad un suo orecchino trovato dal dipartimento di polizia. Weevil riceve una chiamata anonima che lo informa della responsabilit\u00e0 di \"Curly\" Moran dell'incidente del bus. Veronica scopre che la telefonata arriva da casa Echolls ma che \u00e8 stata fatta durante un party organizzato da Logan. Lizzie porta a Duncan il portatile di Meg per cancellare tutti i file personali di Meg, Veronica chiede cos\u00ec aiuto a Mac. Keith scopre che l'uomo di Chicago \u00e8 Carl Morgan, conosciuto come Nathan Woods, un poliziotto di Chicago, ex-marito di Alicia e padre biologico di Wallace.\nVisita dal passato.\nTrama.\nWallace si confronta con sua madre riguardo a Nathan Woods, il suo padre biologico. Jackie chiede a Veronica aiuto per scoprire chi ha rubato la sua carta di credito. Veronica finisce cos\u00ec a partecipare ad un programma televisivo di una sensitiva durante il quale viene pubblicamente umiliata a causa di Jackie. Ci\u00f2 causa una serie di reazioni a catena che portano Wallace a lasciare la citt\u00e0 con suo padre.\nVeronica mette una cimice nell'ufficio dello sceriffo Lamb e scopre che lo sceriffo sta minacciando Terrence Cook, il quale ha alti debiti di gioco. Scopre inoltre un messaggio vocale lasciato da una ragazza presente sull'autobus durante l'incidente. Dopo averlo fatto ascoltare al padre, i due capiscono che il rumore che si sente poco prima dello schianto \u00e8 quello di un'esplosione. Keith decide di non rendere pubblico il messaggio, nonostante ci\u00f2 significhi mettere a rischio la sua candidatura, e mostrarlo invece allo sceriffo.\nVerso la luce.\nTrama.\nA Veronica viene chiesto aiuto dall'ultima persona che avrebbe pensato: Abel Koontz. Sua figlia, Amelia DeLongpre, \u00e8 scomparsa e Abel la vuole vedere prima di morire, cos\u00ec Veronica cerca di rintracciare la ragazza. Ci\u00f2 porta ad una scoperta sorprendente che costringe Veronica ad allearsi con Clarence Wiedman per far luce sulla verit\u00e0. Inoltre Logan e suo padre hanno una conversazione in prigione prima che Keith arrivi per parlare con Aaron di Veronica.\nKeith perde di nuovo le elezioni per diventare sceriffo contro Lamb. Spunta un testimone dell'assassinio di Felix e Logan viene cos\u00ec arrestato. Il cancro allo stomaco di Abel Koontz sembra portarlo definitivamente verso la morte. Amelia DeLongpre una settimana prima si trovava a Neptune, davanti alla Kane Software. Il suo ragazzo voleva che Amelia chiedesse altri soldi a Clarence Wiedman in cambio del silenzio. Veronica rintraccia Amelia in un motel in California e scopre il suo cadavere nella macchina del ghiaccio pochi secondi prima di essere raggiunta da Clarence Wiedman. I due sono cos\u00ec costretti ad investigare insieme per far luce sulla verit\u00e0. Il ragazzo di Amelia ha usato i soldi (marchiati) a Las Vegas cos\u00ec Wiedman si reca da lui probabilmente per ucciderlo. Keith fa visita ad Aaron e informa l'uomo del fatto che se a Veronica verr\u00e0 torto un solo capello, sar\u00e0 Aaron a pagare.\nInfine Keith riesce ad entrare nell'area del dipartimento dove viene tenuto l'autobus incidentato e scopre un ratto morto sotto un sedile.\nIl castigo di un bimbo.\nTrama.\nDuncan finalmente apre i file di Meg e dice a Veronica che Meg scambiava email con il servizio di protezione dei bambini - uno dei bambini al quale faceva da baby-sitter Meg subiva violenze psicologiche. Veronica prova a scoprire chi \u00e8 il bambino al quale feceva da baby-sitter Meg ma la verit\u00e0 \u00e8 pi\u00f9 scioccante di quanto pensasse.\nIl testimone dell'assassinio di Felix \u00e8 il Dr. Tom Griffith, un chirurgo plastico. Logan chiede a Veronica di provare che Griffith sta mentendo sul fatto che quella notte si trovasse sul ponte. Woody Goodman parla a Keith dei suoi piani per Neptune, piano che riguardano anche la parte ricca della citt\u00e0. La madre biologica di Dick e Beaver consiglia i figli su cosa fare del fondo fiduciario lasciato loro dal padre. Duncan trova una lettera nel condotto dell'aria della camera di Meg e la mette in tasca senza che Veronica lo scopra. La bambina sulla quale si abusa psicologicamente \u00e8 Grace Manning, la sorella minore di Meg, i cui genitori la rinchiudono in uno sgabuzzino del suo armadio e la obbligano a riempire interi quaderni con la frase \"La strada di Dio \u00e8 pavimentata di onest\u00e0\". Veronica e Duncan trovano Grace ma vengono sorpresi da Stewart Manning che chiama lo sceriffo Lamb. Lamb arresta Veronica e Duncan e dopo averli condotti in macchina rientra in casa Manning. Mentre parla con il signor Manning lo sceriffo Lamb fa un'allusione al fatto che suo padre ha abusato di lui; questa \u00e8 probabilmente la ragione per cui svoltato l'angolo di casa Manning lascia andare Duncan e Veronica. \u00c8 questa una delle poche volte che lo sceriffo prende seriamente Veronica quando gli mostra un caso. Quando l'arresta lo sceriffo si protende verso Veronica per sussurrargli qualcosa all'orecchio. La ragazza gli rivela poi dove trovare la stanza segreta dove veniva segregata Grace.\nCattiverie alla radio.\nTrama.\nMentre Duncan sogna Meg ed \u00e8 indeciso se leggere o no la lettera trovata nel condotto d'aria della camera di Meg, Veronica aiuta suo padre a trovare chi sta tormentando con scherzi crudeli la famiglia Oliveresm, il cuo figlio Marcos \u00e8 rimasto ucciso nell'incidente dell'autobus. Quest'indagine porta Veronica a scoprire la radio pirata \"Ahoy, Mateys!\". Veronica cerca di aiutare Logan a trovare informazioni sul Dr. Tom Griffith. Si reca cos\u00ec da Danny Boyd, le cui ferite in seguito ad una rissa in un base sono state cucite dal Dr. Griffith. Durante la sua visita al bar, Veronica scopre che il Dr. Griffith \u00e8 un amico dei Fitzpatricks. Liam Fitzpatrick assale Veronica e cerca di ferirla fino all'intervento di Logan che lo minaccia con una pistola. \u00c8 quindi l'ennesima volta che Logan salva Veronica dal pericolo. Thumper, uno dei PCH, dice a Weevil che le ultime persone sul ponte con Felix vivo erano Hector e Bootsy. Due PCH catturano Logan e gli puntano una pistola alla testa per costringerlo a confessare dell'assassinio di Felix. Ma Logan risponde che non ne sa niente. Dopo che i PCH si sono sbarazzati di Logan, il ragazzo scopre che dietro al suo rapimento e a quella minaccia si trova Weevil.\nAbbandonata.\nTrama.\nQuando Clemmons ordina a Veronica di riordinare l'archivio per punizione, la ragazza non sa che vi trover\u00e0 qualcosa su cui investigare: un misterioso resoconto riguardo a sua madre, soprannominata \"malvagia bugiarda\". Veronica scopre che qualcuno aveva dato alla luce un neonato a scuola. La ragazza vuole cos\u00ec scoprire se sua madre era una traditrice o un'amica. Mary Mooney, la donna sorda della mensa, aveva avuto una relazione ai tempi del liceo con il futuro vicepreside Moorehead. Mary aveva rivelato a Lianne Reynolds di essere incinta e Lianne aveva chiesto un consiglio a Deborah Philipina Hauser (un'attuale insegnante di Veronica) che aveva diffuso la notizia in tutta la scuola. Lianne aveva allora detto di essersi inventata tutto per proteggere Mary, che aveva lasciato la neonata (che diventer\u00e0 poi Trina Echolls) sulla porta di Moorehead. Fu poi lo stesso Moorehead che lasci\u00f2 la bambina nel bagno delle ragazze durante il ballo scolastico.\nLogan e gli altri 09ers picchiano Weevil e vendono il video all'asta. Pi\u00f9 tardi Weevil rivela a Logan di non credere che sia lui l'assassino di Felix, cos\u00ec i due decidono di lavorare insieme. I due devono stare molto attenti a salvare le apparenze e tenere cos\u00ec la loro collaborazione segreta.\nKeith parla a Veronica del topo morto trovato sull'autobus e la ragazza comincia a pensare che sia un messaggio per lei.\nVeronica viene chiamata dall'ospedale per ritirare gli effetti personali di Abel Koontz. Mentre si trova l\u00ec decide di andare a far visita a Meg e scopre che la ragazza \u00e8 visibilmente incinta. Dopo che Veronica ha lasciato la stanza, Meg apre gli occhi.\nIl verdetto.\nTrama.\nMentre Meg si risveglia dal coma, Veronica \u00e8 chiamata a far parte della giuria per un processo. Nominata presidentessa della giuria, Veronica si trova a dover deliberare su un caso che vede coinvolti due 09ers che hanno picchiato una prostituta. Un caso apparentemente semplice ma che si complica andando a scavare in fondo. Nel frattempo, Keith investiga sulla scomparsa dei video di Lilly Kane e Aaron Echolls. I video sono stati rubati da Leo D'amato che ha bisogno di soldi a causa della sorella affetta dalla sindrome di Down. Invece di venderli ai giornali scandalistici, Leo li vende a Logan che li distrugge. Duncan decide di aprire la lettera che ha trovato nella camera di Meg. La lettera \u00e8 della zia della ragazza; i piani di Meg, fino all'incidente, erano di andare dalla zia a partorire il bambino. Meg, risvegliata, si chiarisce con Veronica e le chiede di prometterle che se le accadr\u00e0 qualcosa, non lascer\u00e0 che siano i suoi genitori a prendere il controllo del bambino. Alla fine dell'episodio, Meg muore a causa di un grumo di sangue ma la sua bambina \u00e8 salva e Veronica festeggia l'inizio del nuovo anno con Wallace al suo fianco.\nIl rapimento.\nTrama.\nDuncan rapisce la figlia di Meg (i suoi genitori l'avevano chiamata Faith, ma Duncan la chiamer\u00e0 Lilly) e scappa non solo creando problemi a Veronica, ma coinvolgendo anche l'FBI. Veronica sembra collaborare con le indagini ma in realt\u00e0 sta aiutando Duncan a lasciare lo stato. Astrid, che sta aiutando Veronica e Duncan, usa la carta di credito di Veronica in Messico per depistare le indagini e mandare cos\u00ec lo sceriffo Lamb nel posto sbagliato. Quando Keith lo scopre, dice a Veronica di non potersi pi\u00f9 fidare di lei. Weevil e Logan stanno ancora lavorando insieme. Essi pensano che uno dei PCHers abbia ucciso Felix e sia in affari con i Fitzpatricks cos\u00ec creano una messa in scena per fare uscire allo scoperto il colpevole ma il piano fallisce. Weevil riesce comunque a scoprire che Felix usciva con Molly Fitzpatricks.\nWallace lascia Chicago perch\u00e9 coinvolto in un incidente d'auto durante il quale \u00e8 morto un barbone. Un giornalista del Chicago Statesman riesce per\u00f2 a trovarlo.\nLa svolta.\nTrama.\nQuando Wallace racconta del colpisci-e-fuggi di Rashard, Rashard e suo zio fanno ricadere la colpa su Wallace testimoniando che era il ragazzo alla guida dell'auto. Veronica decide cos\u00ec di provare che Wallace \u00e8 innocente con un aiuto interno al dipartimento dello sceriffo e quello di Jackie Cook che vuole rientrare nella vita di Wallace. Nel frattempo, Veronica mette una microspia nel confessionale della chiesa di Padre Patrick Fitzpatrick e mostra il video a Weevil. Il video rivela che Thumper, uno dei PCHers, prende la droga che Liam Fitzpatrick gli aveva lasciato. Weevil si confronta cos\u00ec con Thumper ma il ragazzo organizza un colpo contro Weevil quando rivela agli altri che Weevil e Logan stanno lavorando insieme - il fratello di Hector lavora al Neptune Grand e ha visto Weevil uscire dalla camera di Logan. I PChers picchiano Weevil e Thumper ordina a Hector di buttare la moto di Weevil nell'oceano. Infine Terrence Cook, il padre di Jackie, viene interrogato sull'incidente del bus della scuola. Keith ruba per\u00f2 i video delle interrogazioni riguardanti l'incidente. Durante gli interrogatori, Dick e Cassidy rivelano a Lamb che loro padre conosceva David \"Curly\" Moran come meccanico. Dick rivela inoltre che sul bus vi era uno strano odore, ed \u00e8 per questo che alcuni sono tornati in limousine. Gia Goodman rivela a Lamb che suo padre, Woody Goodman, le aveva detto di non prendere assolutamente il bus. Keith rivela a Veronica che il ratto morto era posizionato sotto i sedili dell'autobus per fare in modo che gli 09ers non prendessero il bus. Veronica continua per\u00f2 a pensare che sia indirizzato a lei.\nLa gita finale.\nTrama.\nAl Winter Carnival, qualcuno ruba i soldi per la gita degli alunni dell'ultimo anno sotto il naso di Veronica. Ms. Hauser incolpa Jackie che \u00e8 ostracizzata perch\u00e9 suo padre \u00e8 stato interrogato riguardo all'incidente dell'autobus. Veronica riesce per\u00f2 a scoprire il vero colpevole risolvendo lungo il cammino di investigazione il misero dell'ausiliario.\nLo sceriffo Lamb pensa che Terrence Cook abbia impiantato un dispositivo esplosivo sotto l'autobus e l'abbia fatto detonare con il cellulare. Terrence chiede aiuto a Keith per provare che non \u00e8 stato lui a far saltare in aria il bus. Terrence ammette di aver avuto una relazione con l'insegnante di giornalismo, Ms. Dumas, e di aver dei debiti di gioco per milioni di dollari. Due Fitzpatricks sono andati a casa di Terrence per parlargli riguardo ai suoi debiti e Ms. Dumas. La donna gli aveva detto che voleva che la loro relazione diventasse pubblica se non voleva che finisse. Logan intanto incontra Hannah e ci comincia ad uscire. Veronica trova un tagliere in legno con dei numeri nell'armadietto di Thumper e ne fa una copia in quanto crede che l\u00ec si celi un codice relativo ai clienti che acquistano droga dallo stesso, che lavora per i Fitzpatrick.\nLa lista segreta.\nTrama.\nVeronica deve risolvere due misteri simultaneamente: chi sta aggredendo i ragazzi della pizza e chi sta minacciando gli studenti gay della Neptune High. La ragazza pensa si tratti dello stesso colpevole ma non \u00e8 cos\u00ec. Durante l'investigazione riguardo alle minacce agli studenti gay, Veronica scopre un importante indizio che sar\u00e0 svelato con maggior senso alla fine della stagione: viene menzionato il fatto che Peter Ferrer era un membro di un forum e uno degli ultimi messaggi lasciati riguardava un grande \"evento\" che sarebbe avvenuto a Neptune.\nLogan dice al Dr. Griffith che se vuole che lui stia lontana dalla figlia Hannah, Griffith dovr\u00e0 ritirare la sua testimonianza. Il padre di Hannah le dice cosa ha \"visto\" fare a Logan sul ponte. Logan le rivela per\u00f2 che suo padre sta mentendo per i Fitzpatricks e la implora di \"guardarsi intorno in casa\". Hannah trova della cocaina nel bagno e un numero notevole di telefonate a e da i Fitzpatricks e The River Styx.\nKeith scopre che Terrence Cook si trovava al Seven Rivers Casino al momento dell'incidente e non avrebbe potuto usare il cellulare poich\u00e9 il raggio \u00e8 bloccato. Keith rivela queste informazioni a Lamb e prova a minacciarlo facendogli sapere delle minacce di Lamb rivolte a Terrence. Lamb non crede di essere quello che ci perderebbe di pi\u00f9 se uscissero pubblicamente quelle conversazioni e non decide cos\u00ec di assolvere Terrence.\nAlla fine dell'episodio Veronica trova degli esplosivi e dei detonatori nel garage di Terrence usato per tenere le sue numerose automobili.\nLa sposa in fuga.\nTrama.\nMentre Veronica cerca una futura sposa scomparsa misteriosamente, Lamb emana un mandato di arresto per Terrance, accusato dell'assassinio degli otto ragazzi sullo scuolabus. Keith decide allora di indagare sull'esplosivo trovato da Veronica nel garage di Terrance e scopre che un meccanico si reca a lucidare tutte le automobili una volta al mese. L'esplosivo sarebbe dovuto quindi essere stato trovato dal meccanico durante la sua ultima visita, ma l'uomo nega di averlo visto quindi i detonatori devono essere stati messi da qualcuno successivamente per incastrare Terrence.\nKendall fa visita ad Aaron Echolls in prigione per chiedergli di investire nella Phoenix Land Trust. Aaron accetta di investire i suoi soldi solo se Kendall prender\u00e0 dei capelli di Duncan dalla doccia del Neptune Grand.\nIl padre di Ms. Dumass spara a Terrance mentre questo sta cercando di entrare in casa.\nIl padre di Hannah, il Dr. Griffith, accetta di far cadere la sua testimonianza se Logan promette di stare lontano da Hannah. L'accusa di omicidio contro Logan cos\u00ec cade.\nL'amico del college.\nTrama.\nDurante una visita all'Hearst College, Veronica incontra una sua vecchia fiamma, Troy Vandergraff. Troy viene accusato di aver stuprato una sua compagna di classe e di averla in seguito rasata a zero. Veronica prende le difese di Troy e durante l'investigazione scopre l'esistenza di un gruppo di fratellanza di ragazzi del college ossessionati dal sesso e che lo stupratore (Che Veronica non riesce a catturare alla fine dell'episodio) seguiva le vittime nel campus per scegliere le sue prede.\nNel frattempo, Keith cerca la valigetta di Cliff McCormack. Tale ricerca porta Keith a scoprire della relazione segreta tra lo sceriffo Lamb e la compagna di scuola di Veronica Madison Sinclair. Keith riesce a scoprire che la valigetta di Cliff \u00e8 stata rubata da una prostituta mandata da Aaron Echolls per sedurre Cliff e rubare cos\u00ec i documenti del processo per l'assassinio di Lilly Kane e riuscire ad incastrare Duncan Kane.\nLogan non rispetta il suo accordo col Dr. Griffith che lo sorprende a letto con Hannah. Come conseguenza Hannah viene trasferita in un'altra scuola.\nInfine si scopre che Danny Boyd, il cugino di Liam Fitzpatrick, lavora alla costruzione dello Shark Stadium. Ha avuto quindi facile accesso all'esplosivo che verr\u00e0 utilizzato per la demolizione dello stadio, lo stesso tipo che \u00e8 stato trovato nel garage di Terrence.\nPiano B.\nTrama.\nI PCHers fanno una telefonata anonima nella quale si dice che David \"Curly\" Moran \u00e8 il responsabile dell'incidente del bus. Weevil dichiara di aver picchiato Curly per salvargli la vita - altrimenti il resto dei PCHers l'avrebbero buttato dalla scogliera.\nWoody Goodman riceve uno spaventoso video girato all'interno della sua casa. Lui e Keith immaginano che il video sia stato mandato da qualcuno che sia contro l'incorporazione ma il video \u00e8 stato girato a novembre, mesi prima che Woody annunciasse il piano dell'incorporazione. Alla fine Woody dice a Keith che il responsabile \u00e8 un precedente giardiniere arrabbiato, e informa l'investigatore di poter smettere di lavorare alla ricerca del colpevole.\nVeronica e Logan contattano il vero uomo che la notte dell'uccisione di Felix chiam\u00f2 il 911 dal ponte, ma l'uomo \u00e8 riluttante a parlare poich\u00e9 ha paura che i PCHers possano fare del male a sua moglie e suo figlio.\nWeevil pensa che i Fitzpatrick abbiano ordinato l'uccisione di Felix perch\u00e9 avevano scoperto della relazione tra il ragazzo e Molly Fitzpatrick. Weevil pensa che Thumper sia il responsabile di quanto accaduto.\nLogan prende un pezzo di carta dove vi \u00e8 la firma di Woody Goodman nell'ufficio di Woody mentre lavora come assistente.\nLiam Fitzpatrick indirettamente ammette che la morte di Felix era stata orchestrata dalla sua famiglia. Egli dice infatti a Molly: \"Dovresti essere contenta che Felix sia morto. Se tuo padre non fosse stato in prigione, l'avrebbe fatto egli stesso\". Veronica e Weevil portano una registrazione di questa frase allo sceriffo Lamb il quale si rifiuta per\u00f2 di arrestare Thumper senza sufficienti prove. Questo fa s\u00ec che Weevil dia inizio al \"Piano B\".\nWeevil sabota l'incontro di Thumper con i Fitzpatrick facendo loro credere che Thumper stia cercando di imbrogliarli tenendosi i soldi guadagnati dalla vendita della droga e destinati a loro.\nVeronica parla con la moglie dell'uomo che chiam\u00f2 il 911 dal ponte per convincerlo a parlare con lo sceriffo Lamb di quello che ha visto sul ponte. L'uomo rivela a Lamb di aver visto Thumper uccidere Felix.\nLiam e i suoi amici picchiano Thumper e lo legano all'interno dei bagni dello stadio degli Shark. Un addetto ai lavori scopre la moto di Thumper all'interno dello stadio poco prima che questo sia demolito, ma non capisce che oltre la moto c'\u00e8 anche Thumper all'interno. Woody d\u00e0 l'ordine a Logan di azionare il detonatore e lo stadio crolla - con Thumper all'interno.\nIncubi ricorrenti.\nTrama.\nLe vittime dell'incidente dell'autobus cominciano ad infestare i sogni di Veronica e la ragazza comincia cos\u00ec a pensare che sia arrivato il momento di cercare seriamente il responsabile.\nVeronica ha letto le e-mail di Meg e ha scoperto che i suoi genitori stanno cercando di farla avvicinare al custode della Neptune High, Lucky.\nUn flashback mostrato durante il primo incontro di Veronica con Lucky mostra che il ragazzo era coinvolto nell'incendio avvenuti al laghetto.\nKeith scopre che la famiglia di Rhonda, vittima nell'incidente dello scuolabus, ha ottenuto 2 milioni di dollari in segreto dal Woody's Burgers, il cui proprietario \u00e8 Woody Goodman.\nIn uno dei flashback di Beaver scopriamo che Cervando doveva un sacco di soldi a Liam Fitzpatrick e suo cugino.\nInfine Keith e Veronica scoprono che il padre di Dick e Beaver Casablanca aveva assicurato una polizza sui figli pochi giorni dopo il suo matrimonio con Kendall; \"Dick e Beaver valgono pi\u00f9 da morti che da vivi\".\nL'auto assassina.\nTrama.\nVeronica indaga su una Barracuda verde che ha ucciso il cane di un suo compagno di classe.\nKeith scopre che se Beaver e Dick morissero simultaneamente, Kendall riceverebbe pi\u00f9 di quanto si possa immaginare.\nVeronica si confronta con Weevil riguardo al suo possibile coinvolgimento nell'incidente dello scuolabus. La ragazza ipotizza che Weevil intendeva far saltare in aria la limousine ma invece la bomba era finita accidentalmente sul bus; Weevil era abbastanza vicino alla limousine da sapere quando fosse stata vicino alla scogliera e avrebbe potuto azionare la bomba con il suo cellulare senza che lei lo vedesse.\nVeronica scopre inoltre che Kendall si trovava con Logan il giorno dell'incidente ma che il ragazzo era stato cacciato \"prima che le lenzuola si fossero asciugate\", quindi la donna avrebbe potuto azionare la bomba.\nQualcuno nella Barracuda verde della nonna materna di Liam Fitzpatrick aveva mostrato il sedere a Gia, che si trovava sulla limousine, pochi minuti prima dell'incidente.\nWoody aveva invece chiamato Gia pochi minuti prima dell'incidente per essere sicuro che lei sarebbe andata a prendere suo fratello Rodney alla lezione di piano.\nKeith intanto scopre che Kendall non \u00e8 chi dichiara di essere. In realt\u00e0 si chiama Priscilla Banks, uccise la vera Kendal Shiflett e altri due in un incidente d'auto. Priscilla \u00e8 proprietaria inoltre di una casa a Neptune. Il fratello di Liam, Cormac, era il complice di Kendall - i due insieme erano dei veri artisti nelle truffe fiscali e Kendall si fece incriminare sei mesi per frode al posto di Cormac. I Fitzpatrick devono quindi un favore a Kendall.\nWeevil intanto aiuta i PCHers a tirarsi fuori dai guai con i Fitzpatrick minacciando Liam di pubblicare la lista di nomi noti e autorevoli, ricavati dal tagliere di Thumper fotocopiato da Veronica, ai quali Liam fornisce la droga.\nUn muratore scopre una statuetta degli Oscar di Aaron Echolls nel giardino della propriet\u00e0 dei Kane - sopra di essa vi vengono trovati il sangue di Lilly e i capelli di Duncan.\nGuardarsi alle spalle.\nTrama.\nGia chiede aiuto a Veronica perch\u00e9 qualcuno la sta pedinando.\nVeronica intanto scopre di avere la clamidia.\nLogan intanto rivela che l'uomo che ha rubato la valigetta di Cliff assomiglia al compagno di cella di suo padre.\nWoody assume Keith per aiutarlo a portare in ospedale una prostituta in overdose con la quale ha passato la notte. Keith viene fotografato mentre soccorre la donna e Woody gli addossa cos\u00ec le sue colpe. Keith decide per\u00f2 di raccontare la verit\u00e0.\nAll'inizio dell'episodio, Veronica ricorda a Logan che dopo il loro diploma, loro probabilmente non si vedranno pi\u00f9. Durante un ballo scolastico-alternativo Logan dichiara a Veronica quanto gli manchi stare con lei e come il suo cuore sia spezzato. Veronica diventa nervosa e scappa. Il giorno seguente, realizza per\u00f2 che non vuole che lei e Logan non si parlino pi\u00f9, cos\u00ec si reca nell'hotel dove alloggia il ragazzo per rivelargli di non essere pronta a ricominciare una relazione, ma che vuole che rimangano un punto di riferimento l'uno per l'altra anche dopo il diploma. Quando Veronica scopre per\u00f2 che Kendall Casablanca si trova nella stanza e Logan le rivela di non ricordarsi nulla della notte precedente, lei comincia a piangere e si dirige all'ascensore. Lui la segue fino all'ascensore ma Veronica evita lo sguardo del ragazzo e se ne va.\nGia riceve un video in DVD della partita di calcio di suo fratello. Veronica scopre che il video \u00e8 stato girato da Tommy \"Lucky\" Dohanic, il custode della Neptune High che faceva parte dei Neptune Sharks, la squadra allenata da Woody. Lucky viene arrestato ma la sua cauzione viene pagata dalla famiglia di Meg.\nLo spensierato.\nTrama.\nLucky provoca una sparatoria alla Neptune High e dopo essere stato atterrato da Wallace, viene ucciso da un uomo della sicurezza. Keith pensa che Lucky potrebbe aver posto una bomba nella casa di Goodman e informa lo Sceriffo Lamb. Lamb scopre cos\u00ec una bomba, identica a quella usata nell'incidente dello scuolabus, sotto l'auto di Woody.\nVeronica trova un mail anonima intitolata \"Uccidere l'incorporazione o altrimenti...\" sul pc di Woody. La mail \u00e8 la registrazione di una conversazione tra due ragazzi che furono molestati da bambini. Veronica scopre che i due ragazzi sono Peter Ferrer e Marcos Oliveres, due delle vittime dell'incidente dello scuolabus e ex giocatori della squadra Little League di Woody. Keith e Veronica capiscono cos\u00ec che Woody Goodman \u00e8 un molestatore di bambini. Lamb arresta Woody ma \u00e8 costretto a rilasciarlo.\nInfine Aaron Echool \u00e8 dichiarato non colpevole per l'omicidio di Lilly Kane.\nNessuna foto.\nTrama.\n\u00c8 finalmente giunto il tanto atteso giorno del diploma. Veronica, Mac, Logan e il resto dei loro compagni ricevono il diploma ad eccezione di Weevil che viene arrestato durante la cerimonia dallo sceriffo Lamb per l'omicidio di Eduardo \"Thumper\" Orozco. Mentre Keith trova Woody che per\u00f2 continua a sostenere di non essere coinvolto nell'incidente dello scuolabus, Veronica trova una foto della Little League di Woody e vede che vi \u00e8 segnato anche il nome di Cassidy Casablanca tra i giocatori. Chiama cos\u00ec Hart Hanson, amico di Beaver, che mentre giravano i film di guerra, Beaver era responsabile dell'esplosivo ottenuto dal meccanico del padre, Curly Moran. Veronica manda cos\u00ec un sms a Mac con l'avviso di stare lontana da Beaver ma il ragazzo intercetta il messaggio e d\u00e0 appuntamento a Veronica, fingendosi Mac, sul tetto del Neptune Grand. Sul tetto, Beaver punta una pistola contro Veronica e la ragazza capisce cos\u00ec che Beaver ha ucciso Curly Moran perch\u00e9 Curly avrebbe potuto rivelare chi era il colpevole dell'incidente dello scuolabus. Dopo averlo ucciso, Beaver aveva scritto il nome di Veronica Mars sul palmo della mano di Curly per depistare le indagini. Veronica scopre inoltre che Beaver la stupr\u00f2 al ballo di Shelly Pomroy due anni prima; lei ha infatti contratto la clamidia dal ragazzo che l'ha presa da Woody Goodman. Beaver rivela inoltre a Veronica di aver sistemato una bomba sull'aereo di Woody uccidendo cos\u00ec tutti i passeggeri. Veronica in breve capisce che su quell'aereo vi era anche suo padre. La ragazza non sa che lo Sceriffo Lamb ha chiesto che Keith fosse fatto scendere prima dall'aereo, salvandogli cos\u00ec la vita. Veronica riesce a mandare un messaggio a Logan che accorre sul tetto e atterra Beaver. Veronica prende cos\u00ec la pistola di Beaver e la punta contro l'assassino ma Logan le chiede di non diventare un'assassina a sua volta. Beaver afferma di non avere nient'altro per cui debba vivere e si butta dal tetto suicidandosi.\nIntanto Aaron si trova al Neptune Grand con Kendall. Quando la donna lascia la stanza, Aaron comincia a guardare un suo vecchio film. Nella stanza appare per\u00f2 Clarence Wiedman che uccide Aaron con una pistola munita di silenziatore. Wiedman chiama poi Duncan, che si trova in Australia con la figlia avuta da Meg, per comunicargli che \"l'accordo \u00e8 stato compiuto\".\nKendall ottiene 8 milioni di dollari dal Phoenix Land Trust. Mostra i soldi alla Mars Investigazioni e dice a Keith di volerlo assumere. La donna apre cos\u00ec una valigetta per mostrarne il contenuto all'investigatore.\nInfine Veronica e Logan ricominciano la loro relazione e mentre la ragazza si trova all'aeroporto ad aspettare il padre per partire nel loro viaggio per il suo diploma, Keith non si presenta."}
{"id": "1227660", "revid": "107220672", "url": "https://it.wikipedia.org/wiki?curid=1227660", "title": "Monte Crostis", "text": "Il monte Crostis (\"Crostis\" in friulano, \"Crostas\" nella variante locale di Tualis, \"Crostes\" nella variante di Ravascletto) \u00e8 una montagna delle Alpi Carniche, alta 2.251\u00a0m, nella regione alpina della Carnia, in provincia di Udine. Meta di molti escursionisti, in quanto dalla sua cima si gode di un panorama su tutte le Alpi Carniche, fino alle Alpi Giulie a est e alle Dolomiti a ovest, molto interessante \u00e8 la strada \"Panoramica delle Vette\" al termine della salita da Tualis.\nCiclismo.\nLa salita \u00e8 una delle pi\u00f9 dure della Alpi e della Carnia dopo lo Zoncolan, caratterizzata da una pendenza media di circa il 10% ed una lunghezza di 14\u00a0km.\nIl 21 maggio 2011 era previsto il transito sul monte durante la quattordicesima tappa del Giro d'Italia ma, in seguito alla decisione dell'UCI arrivata soltanto il giorno prima, gli organizzatori furono costretti a modificare il percorso, vista l'impossibilit\u00e0 per le autovetture delle squadre di percorrere la strada in discesa al seguito dei ciclisti e quindi garantire una gestione sportiva ottimale in sicurezza della corsa."}
{"id": "1227661", "revid": "4252", "url": "https://it.wikipedia.org/wiki?curid=1227661", "title": "Richard Adar", "text": ""}
{"id": "1227662", "revid": "154326", "url": "https://it.wikipedia.org/wiki?curid=1227662", "title": "Episodi di Veronica Mars", "text": ""}
{"id": "1227663", "revid": "729019", "url": "https://it.wikipedia.org/wiki?curid=1227663", "title": "Isola Hollin", "text": "L'isola Hollin (in inglese \"Hollin Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 19' sud e ad una longitudine di 110\u00b024' est, l'isola \u00e8 quasi due chilometri e si trova a nord dell'isola Midgley. La zona \u00e8 stata mappata per la prima volta mediante ricognizione aerea durante l'operazione Highjump, negli anni 1947-1948. \u00c8 stata intitolata dalla US-ACAN John T. Hollin, glaciologo del \"team\" della stazione Wilkes dell'anno 1958."}
{"id": "1227676", "revid": "767487", "url": "https://it.wikipedia.org/wiki?curid=1227676", "title": "Consejo Nacional de Gobierno", "text": "Il Consejo Nacional de Gobierno (in italiano Consiglio Nazionale di Governo) fu il potere esecutivo collegiale dell'Uruguay tra il 1952 e il 1967. Stabilito dalla Costituzione del 1952 (articoli 149 al 173).\nDescrizione.\nEra composto da nove membri eletti in forma diretta ogni 4 anni, senza rielezione immediata. Al partito pi\u00f9 votato spettavano 6 membri mentre 3 membri erano destinati al secondo partito maggiormente votato. Il Presidente del Consiglio era designato ogni anno a rotazione tra i membri del partito di maggioranza.\nL'articolo 168 della costituzione stabiliva 23 poteri differenti destinati al Consejo. I pi\u00f9 importanti erano:\nL'articolo 170 stabiliva una misura restrittiva per i membri del Consejo per cui non potevano allontanarsi dai confini dello stato per pi\u00f9 di sette giorni consecutivi senza avere l'avallo del Parlamento.\nIl Consejo Nacional de Gobierno fu un'esperienza politica pressoch\u00e9 inedita in America latina anche se nei primi anni della Repubblica ci furono il triumvirato (1853) composto da Venancio Flores, Juan Antonio Lavalleja e Fructuoso Rivera e il Consejo Nacional de Administraci\u00f3n istituito dalla Costituzione del 1918 che funzion\u00f2 fino al 1933 lavorando al fianco del Presidente della Repubblica.\nI membri del primo Consejo Nacional de Gobierno, che complet\u00f2 i tre anni restanti del mandato del presidente Andr\u00e9s Mart\u00ednez Trueba, furono eletti nominati, nel 1952, dal Parlamento, come stabilito dalle norme transitorie della nuova Costituzione. Mart\u00ednez Trueba, che aveva accettato di interrompere il suo mandato presidenziale, occup\u00f2 la presidenza del Consejo durante tutto il triennio 1952-1955.\nSi effettuarono elezioni nel mese di novembre del 1954, 1958 e 1962.\nNel 1967 il paese si trovava in una crisi economica e sociale senza precedenti, i membri del Colorado decisero di reintrodurre il sistema presidenziale, meno democratico ma sicuramente pi\u00f9 stabile, con la Costituzione del 1967."}
{"id": "1227678", "revid": "729019", "url": "https://it.wikipedia.org/wiki?curid=1227678", "title": "Isola Honkala", "text": "L'isola Honkala (in inglese \"Honkala Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 13' sud e ad una longitudine di 110\u00b036' est, l'isola \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a R.A. Honkala, membro del \"team\" della stazione Wilkes nell'anno 1957."}
{"id": "1227681", "revid": "729019", "url": "https://it.wikipedia.org/wiki?curid=1227681", "title": "Isola Kilby", "text": "L'isola Kilby (in inglese \"Kilby Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 16' sud e ad una longitudine di 110\u00b031' est, l'isola si trova nella zona sud della baia Newcomb, al largo della costa Budd. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a A.L. Kilby, che prese parte all'operazione Windmill."}
{"id": "1227682", "revid": "31886", "url": "https://it.wikipedia.org/wiki?curid=1227682", "title": "Marco Claudio Frontone", "text": "Biografia.\nIllustre personaggio dell'epoca degli Antonini, fu \"legatus legionis\" della Legio I \"Minervia\" nel periodo 161-163. Accompagn\u00f2 l'imperatore Lucio Vero in Oriente per le campagne armenica e partica (163-166) ed in seguito gli imperatori Lucio Vero e Marco Aurelio nella \"prima expeditio germanica\" delle guerre marcomanniche (168).\nRilev\u00f2 il comando di Servilio Fabiano Massimo, in qualit\u00e0 di \"legatus Augusti pro praetore\" della Mesia Superiore al termine del 168. A causa della guerra in corso contro gli Iazigi e delle presunte morti in battaglia di alcuni governatori provinciali (come Calpurnio Proculo), assunse prima il comando combinato di Mesia superiore e Dacia Apulensis, per poi ottenere, di l\u00ec a poco, il comando di tutte e tre le Dacie con la morte di Calpurnio Agricola. Torn\u00f2 di l\u00ec a poco a governare nuovamente la Mesia superiore e le tre Dacie, costituendo un fronte comune contro il nemico sarmatico, ma mor\u00ec poco dopo in battaglia nel 170.\nRimane di fondamentale importanza l'iscrizione latina scoperta a Roma per meglio comprendere il \"cursus honorum\" di questo personaggio di epoca Antonina:"}
{"id": "1227684", "revid": "9802921", "url": "https://it.wikipedia.org/wiki?curid=1227684", "title": "Grafica 3d", "text": ""}
{"id": "1227694", "revid": "486946", "url": "https://it.wikipedia.org/wiki?curid=1227694", "title": "S.S.C. Palermo", "text": ""}
{"id": "1227695", "revid": "80339", "url": "https://it.wikipedia.org/wiki?curid=1227695", "title": "Bolshoye Maslennikovo", "text": ""}
{"id": "1227696", "revid": "339392", "url": "https://it.wikipedia.org/wiki?curid=1227696", "title": "U.S. Triestina", "text": ""}
{"id": "1227697", "revid": "729019", "url": "https://it.wikipedia.org/wiki?curid=1227697", "title": "Isola Lilienthal", "text": "L'isola Lilienthal (in inglese \"Lilienthal Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 11' sud e ad una longitudine di 110\u00b023' est, l'isola fa parte del gruppo delle isole Donovan, al largo della costa Budd. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN al meteorologo della US Navy B.R. Lilienthal, membro del team della \"stazione Wilkes\" dell'anno 1957."}
{"id": "1227700", "revid": "111232426", "url": "https://it.wikipedia.org/wiki?curid=1227700", "title": "Linda Lorenzi", "text": "Particolarmente attiva negli anni ottanta, \u00e8 prevalentemente ricordata come collaboratrice di Corrado ne \"Il pranzo \u00e8 servito\" e di Umberto Smaila in \"Colpo grosso\" e per aver condotto il \"Festivalbar\" nel 1992 insieme a Gerry Scotti.\nBiografia.\nNata in Provincia di Lecce, si \u00e8 trasferita in giovane et\u00e0 ad Alessandria. Nel 1979 ha avviato la carriera di modella, diventando assistente di Tony Binarelli e imparando da lui le arti dell'illusionismo.\nHa posato completamente nuda su \"Playboy\" nel numero di agosto del 1981 ed \u00e8 apparsa in topless sulla copertina e all'interno delle pagine della rivista \"Excelsior\" nel 1982. Nello stesso periodo ha preso parte allo show di Antennatre \"La bustarella\", affiancando il conduttore Ettore Andenna.\nNel 1982 ha conosciuto Corrado, con la quale \u00e8 apparsa in TV con \"Gran Canal\" e \"Tourn\u00e9e Rally Canoro\", sempre come assistente di Binarelli, e poi come valletta ne \"Il pranzo \u00e8 servito\", ruolo che ha ricoperto per quattro anni, prima di cederlo a Cinzia Petrini. Nel 1985 ha affiancato il presentatore romano anche in \"Buona Domenica\".\nTerminata l'esperienza nel mezzogiorno di Canale 5, nel 1986 ha affiancato Marco Predolin ne \"Il gioco delle coppie\" e Cesare Cadeo in \"Fantasia\", mentre nel 1987 \u00e8 entrata a far parte del cast di \"Colpo grosso\" con Umberto Smaila, con il ruolo di valletta e co-conduttrice. Ha poi continuato la sua carriera in altre trasmissioni televisive come \"Sabato al circo\" (dove si esibiva come maga), \"Bellezze sulla neve\", \"Calciomania\" e \"Festivalbar\".\nNel 1993 si \u00e8 sposata con lo chef Marco Foroni, ritirandosi subito dopo dalle scene per dedicarsi alla famiglia. Vive dividendosi tra Ibiza, Milano e Roma e si occupa di antiquariato come da lei stessa affermato nel 2008 in una intervista a Carlo Conti nel programma \"I migliori anni\"."}
{"id": "1227702", "revid": "118809216", "url": "https://it.wikipedia.org/wiki?curid=1227702", "title": "Julie d'Angennes", "text": "Biografia.\nJulie d'Angennes crebbe nell'ambiente in cui i genitori ricevevano i maggiori nomi dell'epoca nell'H\u00f4tel de Rambouillet. Celebre per bellezza e delicatezza di spirito, formava, per i frequentatori dell'H\u00f4tel, sotto il nome di \"principessa Jul\u00e9e\", il \"pendant\" della marchesa madre, la \"saggia Arth\u00e9mise\".\nLa sua bellezza, i suoi meriti e la protezione che accord\u00f2 ai migliori letterati dell'epoca le diedero una notevole celebrit\u00e0: di animo forte e generoso, si segnal\u00f2 per la devozione che port\u00f2 alla famiglia. Amante del teatro, recit\u00f2 in alcune tragedie eseguite all'H\u00f4tel, e fece inoltre parte delle belle lettere non solo per la \"Guirlande\" \u2013 alla quale deve ancora oggi la sua fama, ma pure per i tanti versi e le prose che ella ispir\u00f2.\nNel 1641 ricevette dal futuro marito, il duca de Montausier la \"Guirlande de Julie\", una raccolta di 62 madrigali composti da grandi nomi della poesia: Corneille, Desmarets, Malleville e realizzata dal calligrafo Nicolas Jarry. Ogni madrigale aveva a soggetto un fiore che illustrava una qualit\u00e0 di Julie. Rilegata splendidamente dall'allora celebre rilegatore Gascon, era ornata fuori e dentro dalle cifre \"J. L.\" (Julie-Lucine). Il duca di Montausier ne fece dono a Julie il 1\u00ba gennaio 1633 o 1634.\nJulie d'Angennes spos\u00f2 il duca il 13 luglio 1645; nel 1661 divenne governante dei figli del re e dama d'onore della regina Maria Teresa di Spagna. Le memorie del tempo le rimproverano la compiacenza avuta nei confronti delle favorite di Luigi XIV.\nMadeleine de Scud\u00e9ry l'ha rappresentata sotto il nome di Arth\u00e9nice nel suo romanzo, \"Artam\u00e8ne ou le Grand Cyrus\", allora tanto famoso che Fl\u00e9chier le conserv\u00f2 questo nome nell'orazione funebre consacrata alla sua memoria."}
{"id": "1227703", "revid": "125491536", "url": "https://it.wikipedia.org/wiki?curid=1227703", "title": "Chiesa di San Fortunato (Todi)", "text": "La chiesa di San Fortunato si trova a Todi, in provincia di Perugia, nel centro storico della citt\u00e0, nei pressi di piazza del Popolo.\nStoria.\nLe notizie sulla costruzione di tale chiesa risultano antecedenti al 1198, anno in cui Innocenzo III consacr\u00f2 un altare a san Cassiano nell'interno di tale chiesa, pertanto la chiesa risulta essere paleocristiana, come testimoniano i leoni sul portale d'ingresso, due oggetti chiamati pulvini trasformati in acquasantiere.\nNel giugno del 1292 la chiesa venne trasformata in stile gotico, lavori alacri interrotti solamente durante la peste del 1348 per essere ripresi dopo la riformanza comunale del 1405 che imponeva una tassa del 2% di tutti gli ingressi e transiti viari interni alla citt\u00e0 allo scopo di finanziare di nuovo ulteriori interventi sulla ristrutturazione e ricostruzione della chiesa di San Fortunato.\nI nuovi incaricati ai lavori furono gli architetti Giovanni Santuccio di Firenzuola col nipote Bartolo. Comunque, soltanto nella prima meta del '400 fu terminata solo la parte inferiore della facciata.\nDescrizione.\nL'interno \u00e8 a tre navate di uguale altezza, secondo la tipologia dell'Hallenkirche, ciascuna con un ingresso dalla facciata e portoni abbelliti da bassorilievi istoriati raffiguranti santi, profeti biblici e ornamenti floristici (la vite a rappresentare il bene, il fico a rappresentare il male).\nDalle due navate si susseguono 13 cappelle ornate di affreschi e statue, tra cui spicca l'affresco della Madonna con Bambino e due angeli di Masolino da Panicale, sito nella quarta cappella.\nIl coro absidale \u00e8 del 1590, creato da Antonio Maffei da Gubbio. Nella cripta sita sotto l'altare, i cui due accessi si aprono ai lati dell'altare, vi \u00e8 un mausoleo con le spoglie di santi tra cui San Cassiano. Inizialmente il sacello era per Jacopone da Todi, come da volont\u00e0 del Vescovo Angelo Cesi, il quale beato di Todi era stato sepolto per\u00f2 dal 1432 nella sagrestia di questa stessa cattedrale.\nSuccessivamente, il Ferra\u00f9 da Faenza, detto il Faenzone, fece un affresco su un muro della cripta raffigurante il volto di Jacopone ispirandosi ad una pittura antecedente.\nDavanti alla chiesa si prospetta un piazzale con declivio e giardino in cui si dipartono delle rampe di scale per l'accesso alla chiesa dalla strada principale."}
{"id": "1227705", "revid": "125920852", "url": "https://it.wikipedia.org/wiki?curid=1227705", "title": "Coppa delle Alpi 1960", "text": "La Coppa delle Alpi 1960/61 \u00e8 stata una Coppa Europea istituita dalla UEFA per squadre partecipanti ai campionati italiano, francese e svizzero. Il torneo fu vinto dal Catania.\nIl torneo era strutturato in due turni in cui le squadre italiane affrontavano quelle svizzere in partite di andata e ritorno; quattro squadre giocavano in Italia e quattro in Svizzera. La vittoria non andava ad una singola squadra, bens\u00ec alla lega nazionale che otteneva pi\u00f9 punti. La delegazione italiana fu decisa direttamente dalla Lega Calcio sparpagliando le proprie squadre rispetto alla contemporanea Coppa dell'Amicizia.\nLa prima edizione della Coppa delle Alpi \u00e8 stata vinta dall'Italia, che ha prevalso con 7 vittorie e 5 pareggi, contro le 4 affermazioni delle squadre svizzere. Il \u00e8 stata l'unica formazione a vincere sia in casa che in trasferta.\nAlle squadre che compongono la selezione italiana, venne assegnata una coppa di dimensione ridotta."}
{"id": "1227714", "revid": "729019", "url": "https://it.wikipedia.org/wiki?curid=1227714", "title": "Scoglio Magee", "text": "Lo scoglio Magee (in inglese \"Magee Rock\") \u00e8 un piccolo scoglio antartico facente parte dell'arcipelago Windmill.\nLocalizzato ad una latitudine di 66\u00b0 12' sud e ad una longitudine di 110\u00b036' est a meno di mezzo chilometro dall'isola Cameron \u00e8 stato mappato per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stato intitolato dalla US-ACAN ad un membro del \"team\" della stazione Wilkes del 1957"}
{"id": "1227717", "revid": "775372", "url": "https://it.wikipedia.org/wiki?curid=1227717", "title": "Presidente del Suriname", "text": "Il Presidente della Repubblica del Suriname (in olandese: \"President van de Republiek Suriname\") \u00e8, in conformit\u00e0 alla costituzione del Suriname del 1987, il capo di Stato e di governo del Suriname e il comandante in capo delle forze armate del Paese.\nStoria.\nLa carica di presidente della Repubblica venne creata a seguito dell'indipendenza del Suriname dal Regno dei Paesi Bassi nel 1975 e, fino al 1987, il ruolo fu largamente cerimoniale.\nIl primo detentore della carica fu Johan Ferrier, insegnante e politico che ricopriva la carica di Governatore del Suriname dal 1968. Egli si dimise dalla carica nell'agosto 1980, qualche mese dopo un colpo di Stato militare. Da quel momento fino al 1988, infatti, i presidenti furono essenzialmente dei fantocci installati dalle forze armate e il vero capo dello Stato fu \"de facto\" il tenente colonnello D\u00e9si Bouterse, che govern\u00f2 il Paese come dittatore a capo del Consiglio Militare Nazionale, con pochissime limitazioni nei suoi poteri personali.\nLa democrazia venne restaurata nel 1988, un anno dopo l'adozione della nuova costituzione avvenuta attraverso un referendum.\nIl 24 dicembre 1990, due giorni dopo le dimissioni di D\u00e9si Bouterse da comandante delle forze armate, l'esercito contatt\u00f2 il presidente Ramsewak Shankar per informarlo che lui e il suo gabinetto di governo erano stati destituiti dall'esercito stesso con un colpo di Stato. Il capo della Polizia e comandante \"ad interim\" dell'esercito Ivan Graanoogst venne nominato presidente della Repubblica \"ad interim\". Il 27 dicembre 1990 Johan Kraag divenne presidente. Dalle elezioni generali del 1991, i presidenti sono stati eletti democraticamente.\nElenco.\nI presidenti del Suriname dal 1975 (anno dell'indipendenza dal Regno dei Paesi Bassi) sono i seguenti:"}
{"id": "1227719", "revid": "287204", "url": "https://it.wikipedia.org/wiki?curid=1227719", "title": "Castra Albana", "text": "I Castra Albana erano un accampamento fortificato stabile della \"Legio II Parthica\" in Italia fondato dall'imperatore Settimio Severo (193-211) nel sito dell'attuale centro di Albano Laziale. Attualmente, le rovine delle strutture interne ai \"castra\", delle terme di Caracalla e dell'anfiteatro romano di Albano Laziale rappresentano una delle maggiori concentrazioni urbane di resti archeologici di et\u00e0 romana nel Lazio fuori da Roma.\nStoria.\nDall'et\u00e0 repubblicana a Domiziano.\nIn et\u00e0 repubblicana l'area dei \"castra\" risulta essere stata occupata solo da alcune murature rinvenute in diversi punti del centro di Albano Laziale, e rase al suolo in et\u00e0 severiana durante la costruzione dell'accampamento. In prossimit\u00e0 dello stesso si trovavano comunque diverse ville suburbane del patriziato romano: fra esse, le ville di Publio Clodio Pulcro (identificata presso la localit\u00e0 Ercolano in comune di Castel Gandolfo), e di Gneo Pompeo Magno (identificata, a torto od a ragione, con una villa sita nel parco pubblico di villa Doria), una villa anonima rinvenuta presso la stazione ferroviaria di Albano Laziale.\nLa grande abbondanza di ville e fondi rustici nel territorio albano era dovuta alla facilit\u00e0 di comunicazione diretta con Roma attraverso la via Appia Antica, voluta nel 312 a.C. dal censore Appio Claudio Cieco come collegamento diretto tra l'Urbe e \"Capua\", porta della Campania: in seguito la strada, pavimentata in \"saxum quadratum\" fino a \"Bovillae\" nel 293 a.C., fu prolungata fino a Benevento e poi fino a Brindisi, porta della Grecia.\nL'erudito settecentesco Giovanni Antonio Ricci, autore delle \"Memorie storiche dell'antichissima citt\u00e0 di Alba Longa e dell'Albano moderno\" (1787), ipotizz\u00f2 l'esistenza di una cosiddetta \"Alba Media\", ovvero un \"municipium\" che avrebbe occupato il sito dell'attuale centro di Albano: tuttavia formul\u00f2 questa ipotesi confondendo spesso i documenti riguardanti altre localit\u00e0 omonime, come \"Alba Pompeia\" (l'attuale Alba) ed \"Alba Fucens\". Il Ricci fu ampiamente confutato nei secoli successivi, ed oggi \u00e8 appurato che fino all'et\u00e0 domizianea il tratto della via Appia incluso tra \"Bovillae\" ed \"Aricia\" (le attuali Frattocchie, in comune di Marino, ed Ariccia) era assolutamente sgombro di edifici: lo dimostra Publio Cornelio Tacito in un passo delle \"Historiae\" (IV 2) riguardante l'anno dei quattro imperatori (69) e l'ultima fase della guerra civile tra Vitellio e Tito Flavio Vespasiano, quando afferma che l'esercito di Vitellio si accamp\u00f2 in parte a \"Bovillae\" ed in parte ad \"Aricia\", il che vuol dire che non c'era nulla in mezzo ai due centri abitati, peraltro gi\u00e0 abbastanza decaduti.\nTito Flavio Domiziano, figlio secondogenito di Vespasiano, divent\u00f2 imperatore nell'81, e si dedic\u00f2 immediatamente al suo ambizioso progetto: realizzare un'imponente villa imperiale sui Colli Albani, in sostituzione di una villa gi\u00e0 utilizzata periodicamente da diversi imperatori (a partire da Tiberio), probabilmente identificabile con la stessa villa attribuita a Gneo Pompeo Magno e sita nell'attuale parco pubblico di villa Doria, ormai entrata a far parte del patrimonio imperiale. Sorse cos\u00ec la villa di Domiziano a Castel Gandolfo: se il palazzo vero e proprio sorgeva all'interno dell'attuale villa Barberini presso Castel Gandolfo, nella zona extra-territoriale della Villa Pontificia di Castel Gandolfo, la tenuta includeva una serie di ville, gi\u00e0 di propriet\u00e0 imperiale per diversi motivi, e si estendeva nel territorio di cinque comuni (Albano Laziale, Ariccia, Castel Gandolfo, Marino e Rocca di Papa) su una superficie di 13 o 14 chilometri quadrati attorno al lago Albano e, ma non \u00e8 chiaro, forse anche al lago di Nemi. La villa fu utilizzata frequentemente da Domiziano, ma in seguito decadde, anche a causa della costruzione della pi\u00f9 famosa villa Adriana a Tivoli voluta da Publio Elio Traiano Adriano (117-136): lo stesso imperatore mise in atto anche un programma di vendita del patrimonio imperiale in eccesso mettendo in vendita alcune delle ville poste nel perimetro dell'\"Albanum Caesarum\".\nDa Settimio Severo ad Eliogabalo.\nLa villa di Domiziano a Castel Gandolfo era probabilmente presidiata, nei periodi in cui vi risiedeva l'imperatore, da un distaccamento della guardia pretoriana, anche se di questa permanenza non restano n\u00e9 documenti n\u00e9 resti archeologici o epigrafici: l'archeologo Giuseppe Lugli ha del resto confutato ogni datazione posteriore delle strutture dei \"castra\" attualmente visibili nel centro storico di Albano. Infatti se il summenzionato Giovanni Antonio Ricci aveva datato l'accampamento addirittura alla seconda guerra punica (219 a.C.-202 a.C.), il padre gesuita Giuseppe Rocco Volpi aveva pensato risalisse ad Augusto, ed il Tocco nientemeno lo aveva interpretato come l'acropoli di \"Alba Longa\".\nLa datazione ad oggi considerata corretta per i \"castra\" \u00e8 quella che li fa risalire a Settimio Severo (193-211), che non appena divenuto imperatore dopo un secondo \"anno dei quattro imperatori\" ed una violenta guerra civile, pens\u00f2 bene di sciogliere temporaneamente la guardia pretoriana e di chiamare vicino a Roma per la sua sicurezza personale e politica la \"Legio II Parthica\", legione romana creata nel 197 per la (vittoriosa) campagna contro i Parti, terminata nel 198 con il saccheggio della capitale partica Ctesifonte, nell'attuale Iraq.\nIl sito scelto per la fondazione dei \"castra\", se apparentemente pu\u00f2 sembrare inopportuno per la forte pendenza del terreno, in realt\u00e0 \u00e8 in buona posizione panoramica, idoneo per un punto di osservazione sull'Agro Romano come doveva essere l'accampamento.\nUn'interessante memoria storica riguardante i \"castra\" risale al principato di Caracalla (211-217), il quale sal\u00ec al potere dopo aver assassinato il fratello co-imperatore Geta: questo fratricidio indign\u00f2 la legione partica, che sostenne di aver giurato fedelt\u00e0 ad entrambi i figli di Settimio Severo e si rifiut\u00f2 di accogliere come imperatore solo Caracalla. Questi si rec\u00f2 personalmente presso i \"Castra Albana\" e dopo un lungo parlamentare con i legionari li convinse a restargli fedeli, non senza promettere un aumento di stipendio del cinquanta per cento e beneficare l'accampamento albano facendo erigere le imponenti terme di Caracalla.\nAltre citazioni della legione nella storiografia antica si hanno nel III secolo sotto i regni di Macrino (217-218), Eliogabalo (218-222), Alessandro Severo (222-235), Massimino Trace (235-238), Filippo l'Arabo (244-249). Alla met\u00e0 di questo secolo \u00e8 databile la costruzione dell'anfiteatro romano di Albano Laziale, costruzione che chiude il periodo di massimo splendore della \"Legio II Parthica\".\nLa decadenza dei \"castra\" fino a Costantino.\nLa \"Legio II Parthica\" viene citata per l'ultima volta all'inizio del V secolo presso l'accampamento di \"Cepha\", oggi Hasankeyf, in Turchia: poi scompare dalla storia. Gi\u00e0 dall'inizio del IV secolo comunque la legione aveva abbandonato i \"Castra Albana\", per stanziarsi nella strategica citt\u00e0 di \"Bezabde\", oggi Cizre, sul fiume Tigri, confine orientale sempre pi\u00f9 traballante dell'Impero romano.\nNel \"Liber Pontificalis\" si afferma che l'imperatore Costantino I (306-337) avrebbe fondato la basilica cattedrale di San Giovanni Battista ad Albano Laziale sotto il pontificato di papa Silvestro I (314-335), dotando la cattedrale di arredi e di ingenti propriet\u00e0 sui Colli Albani, tra cui anche le \"sceneca deserta vel domos civitatis\", ovvero le caserme abbandonate dai legionari e le case lasciate dalle loro famiglie. Se ne deduce cos\u00ec che sui resti dei \"castra\" nacque l'attuale Albano Laziale, circostanza che viene emblematicamente spiegata analizzando il centro di Albano Laziale, sorto letteralmente sopra all'antico accampamento, i cui resti si trovano per lo pi\u00f9 tra gli 0,50 ed i 2 metri dall'attuale piano di calpest\u00eco.\nDescrizione.\nResti archeologici.\nLa cerchia muraria.\nCome tutti i \"castra\" romani, i \"Castra Albana\" seguono uno schema urbanistico rigoroso: si presentano come un grande rettangolo fortificato, dotato di quattro porte (\"praetoria\", \"decumana\", \"principalis sinixtra\" e \"principalis dextra\"), con gli angolo arrotondati e rinforzati da torrette circolari (caratteristica anomala, simile ai \"castra\" del Vallo di Adriano nel Regno Unito). La tecnica di costruzione \u00e8 l\"opus quadratum\", in una delle sue pi\u00f9 tarde comparse nell'Agro Romano (sar\u00e0 sostituita dall\"opus latericium\"). Il materiale da costruzione \u00e8 il peperino, estratto \"in situ\" dal suolo vulcanico su cui sorgono i \"castra\", con notevole risparmio di tempo e denaro: la costruzione fu resa difficile dall'infelice posizione dell'accampamento, posto su un declivio con pendenza all'11%, situazione che richiese alcune soluzioni tecniche come una diversa disposizione dei blocchi secondo la pendenza dei vari punti delle mura. Il perimetro della cerchia \u00e8 di metri: il lato nord-ovest misura 434 metri, mentre il parallelo lato sud-est misura 437 metri, ed i lati corti misurano 224 metri quello a nord-est e 239 quello a sud-ovest. L'area complessiva si aggira di conseguenza sui metri quadrati.\nLato nord-est\nAll'inizio del lato nord-est della cerchia muraria si trova subito traccia di una probabile torretta circolare di rafforzamento, inglobata nell'edificio della Societ\u00e0 del Sacro Cuore di Ges\u00f9 presso la chiesa di San Paolo fino alla completa distruzione dello stesso in un bombardamento aereo anglo-americano durante la seconda guerra mondiale: oggi l'edificio ricostruito ospita il seminario vescovile ed un centro di formazione professionale. La stanza rotonda all'interno del convento, descritta prima della guerra, misurava 3,63 metri di diametro ed era coperta da una cupola bassa in opera a sacco di cattiva fattura, probabilmente un rifacimento moderno.\nAndando oltre il muro romano \u00e8 nel suo tratto meglio conservato per una cinquantina di metri, poich\u00e9 funge da divisione tra le propriet\u00e0 del seminario vescovile e dei Missionari del Preziosissimo Sangue che reggono la chiesa di San Paolo. Questo tratto fu costruito con la massima cura, poich\u00e9 doveva fungere anche da muro di sostruzione del terrapieno esterno, alto fino a quattro metri: per questo \u00e8 anche il pi\u00f9 monumentale e robusto. Non rimane traccia della \"porta decumana\" che si doveva aprire circa alla met\u00e0 di questo tratto, e che probabilmente aveva accesso attraverso una scala o un piano inclinato.\nOltrepassata via San Francesco d'Assisi, sulla quale fino alla seconda met\u00e0 dell'Ottocento si apriva la medioevale porta dei Cappuccini, il muro prosegue lungo via Tacito, nella propriet\u00e0 delle Figlie di Maria Immacolata: all'angolo della propriet\u00e0 coincide l'angolo arrotondato del muro antico, ancora visibile, che non presenta segni della presenza di una torretta circolare, ma solo di una disposizione dei blocchi di peperino pi\u00f9 accurata e pi\u00f9 forte.\nLato sud-est\nQuesto \u00e8 il lato meglio conservato, sul quale rimangono anche i resti di una torretta di guardia rettangolare e della \"porta principalis sinixtra\", oltre al tratto pi\u00f9 lungo di muro, conservato per ben 142 metri su via Castro Partico.\nAncora nella propriet\u00e0 delle Figlie di Maria Immacolata, stavolta su via Castro Partico, ad una sessantina di metri dall'angolo arrotondato il muro ingloba una torretta di guardia rettangolare adibita attualmente ad uso colonico: il vano misura all'interno 5,90 metri per 3,85, lo spessore dei muri \u00e8 di 0,90 metri (tranne quello esterno, spesso inspiegabilmente 0,59) e l'ingresso \u00e8 rimasto lo stesso antico, verso l'interno dei \"castra\", largo 1,78 metri. Oltre, il muro continua nella recinzione moderna del cortile del Liceo classico statale Ugo Foscolo, e circa duecento metri pi\u00f9 a valle si trovano i resti della \"porta principalis sinixtra\", l'unica delle due \"portae principales\" di cui ad oggi siano visibili resti.\nLa porta, considerata dall'archeologo Giuseppe Lugli uno degli avanzi pi\u00f9 belli dei \"castra\", consta di un unico fornice dove i conci si riuniscono ad incastro con i blocchi orizzontali del muro: \u00e8 larga 3,85 metri e non si trovano tracce di torrette di guardia ai suoi lati. A valle della porta, situata accanto all'edificio del vecchio ospedale civico, attuale caserma dei vigili urbani, non \u00e8 possibile riconoscere alcuna traccia del muro: non rimane traccia neppure dell'angolo arrotondato rinforzato con una torretta circolare che doveva essere situato all'imbocco dell'attuale via San Francesco d'Assisi.\nLato sud-ovest\nAlcuni resti del muro in questo lato furono rinvenuti nel 1913 durante dei lavori nell'attuale piazza Giosu\u00e8 Carducci, ed altri sono inglobati nelle fondazioni delle case moderne: gli avanzi pi\u00f9 sostanziosi del lato sono tuttavia quelli della \"porta praetoria\", proprio davanti a palazzo Savelli. Situata al centro del muro, la porta era inglobata in un edificio moderno fino a che il devastante bombardamento aereo anglo-americano del 1\u00ba febbraio 1944 non permise la \"liberazione\" del monumento romano: esso consta di tre fornici e due ambienti laterali, supposti come torrette di guardia. Il fornice centrale misura circa 3 metri per 5 ed \u00e8 alto 14 metri, mentre i due fornici laterali misurano poco pi\u00f9 di 1 metro per 5. I due ambienti laterali misurano 5,40 metri per 5 ciascuno.\nPi\u00f9 oltre verso nord, il muro \u00e8 visibile a tratti nei locali terreni con affaccio su via San Pancrazio: dalla stessa strada, parallela al \"corso di sopra\", si accede ai resti dell'unica torretta di guardia circolare ben conservata, situata 3,40 metri sotto l'attuale piano di calpest\u00eco di via Alcide de Gasperi. In realt\u00e0 l'edificio si presenta di problematica decifrazione: la volta dell'unica stanza \u00e8 situata solo 1,60 metri sopra il piano dell\"intervallum\", ed anche ammettendo che esistesse un secondo piano per Giuseppe Lugli, la torre non avrebbe raggiunto un'altezza plausibile per essere una torre di guardia. La conclusione \u00e8 pertanto che questa sia una costruzione speciale, simmetrica forse solo alla torre dell'angolo sud-est oggi perduta. Ad ogni modo il locale misura 1,20 metri di diametro e 2,10 di altezza, e lo spessore dei muri \u00e8 di 0,90 metri.\nLato nord-ovest\nLa maggior parte del muro di questo lato dopo la summenzionata torretta circolare \u00e8 interrata sotto alla case moderne: si pu\u00f2 intuire il sito della \"porta principalis dextra\", situato in un cortile interno su via don Giovanni Minzoni. Il muro poi procedeva a filo delle facciate delle case sul lato sinistro dell'attuale via san Gaspare del Bufalo, braccio di mezzo del \"tridente di strade\" seicentesco, ed arrivava nel sito dell'attuale piazza San Paolo, dove durante alcuni lavori idrici nel 1904 furono rinvenuti alcuni resti, disposti a strati orizzontali per vincere la fortissima pendenza del terreno. Quindi, il muro si ricollega con l'angolo descritto nel lato nord-est.\nLa rete stradale.\nLa viabilit\u00e0 dei \"castra\" romani era estremamente schematica e razionale, e prevedeva un sistema basato su due assi ortogonali e sulle loro strade parallele. Gli assi erano la \"via praetoria\" e la \"via principalis\": la prima attraversava per tutta la lunghezza il \"castra\" congiungendo la \"porta praetoria\" alla \"porta decumana\", passando anche per il \"praetorium\", mentre la seconda lo attraversava per tutta la larghezza congiungendo le \"portae principales\".\nAd Albano sono stati scavati tratti di entrambe queste strade: della \"via praetoria\" solo un breve tratto, presso la porta omonima in via Alcide De Gasperi, mentre della \"via principalis\" restano due tratti, uno prossimo alla \"porta principalis sinixtra\", l'altro in via San Francesco d'Assisi, rinvenuto durante gli scavi archeologici del 1915-1916 a 1,10 metri sotto il piano di calpest\u00eco attuale: \u00e8 questo il tratto pi\u00f9 importante, perch\u00e9 dotato tanto di crepidini laterali che di canaletti di scolo. Negli anni ottanta alcuni scavi eseguiti dal museo civico di Albano Laziale e dalla ditta Ramacci nel sito del demolito seminario in via Castro Pretorio hanno portato alla luce l'incrocio tra la \"via principalis\" ed una parallela della \"via praetoria\": interessante il particolare che in et\u00e0 medioevale la strada era stata ostruita con alcuni pilastri in peperino, segno del restringimento dell'area abitata.\nOltre alle tre strade menzionate, \u00e8 stato possibile individuare l'ubicazione solo di un'altra strada interna ai \"castra\", la \"via quintana\", che collegava le torri di guardia rettangolari: dato il sito di una di queste in via Castro Partico, i resti di una strada sono stati rinvenuti perpendicolarmente alla stessa in via San Francesco d'Assisi, poco pi\u00f9 a monte del liceo ginnasio statale Ugo Foscolo.\nResti abbastanza abbondanti appartengono alla \"circumductio\", la strada che girava attorno alle mura all'esterno, e all\"intervallum\", la strada che invece girava attorno alle mura all'interno.\nPer quanto riguarda la \"circumductio\", i tratti affiorati si trovano: lungo il lato nord-est sull'attuale via Tacito; lungo il lato sud-ovest presso la summenzionata torre di guardia rettangolare in via Castro Partico, presso la \"porta principalis sinixtra\", a 18 metri dalla porta ed a 1,50 sotto al piano di calpest\u00eco, e pi\u00f9 a valle nel parcheggio pubblico a pagamento; lungo il lato sud-est in via San Pancrazio a 0.50 metri sottoterra; lungo il lato nord-ovest in piazza della Rotonda, in via San Gaspare del Bufalo ed in piazza San Paolo. Dell\"intervallum\" restano un terrapieno sul lato nord-est, un buon tratto presso la \"porta praetoria\" e all'inizio di via Aurelio Saffi sul lato sud-est, poi alcuni tratti in piazza San Paolo sul lato nord-ovest.\nAll'esterno dei \"castra\", sotto l'attuale corso Giacomo Matteotti, sono stati rinvenuti ampi tratti del basolato della via Appia Antica, ed alcuni tratti alla fine di viale Risorgimento ed in viale Europa.\nIgnoto \u00e8 in che modo venisse superato il dislivello (sei metri di differenza su una distanza di venti metri) tra la via Appia Antica e la \"porta praetoria\": si suppone che esistesse una gradinata per i pedoni assieme ad una o due strade carrabili che dalla porta raggiungevano la \"regina viarum\" con una curva, come fa pensare un tratto di strada rinvenuto negli anni ottanta sotto palazzo Savelli, durante la realizzazione dei bagni pubblici, orientato in direzione nord-sud.\nGli edifici interni.\nL'\"edificio rotondo\".\nL'\"edificio rotondo\" oggi noto come santuario di Santa Maria della Rotonda \u00e8 la struttura romana meglio conservata di Albano: l'interno, circolare, della circonferenza massima di 49,10 metri, imita in scala ridotta, il Pantheon di Roma. Tuttavia, l'edificio non venne edificato contemporaneamente ai \"castra\", ma precedentemente, in et\u00e0 domizianea, probabilmente come ninfeo della villa di Domiziano a Castel Gandolfo. In seguito fu restaurato ed inglobato nel complesso severiano, ed adibito o ad uso termale, o a luogo di culto: la prima ipotesi sarebbe indotta dal pavimento a tessere musive bianche e nere con figure mitologiche, oggi collocato nel portico del santuario, la seconda da un'ara pagana di peperino e da alcune sepolture rinvenute durante gli scavi archeologici del 1935-1938. Dopo l'et\u00e0 severiana, la struttura fu usata come granaio o luogo di culto, prima della conversione ad uso cristiano databile all'VIII secolo circa.\nLe \"thermae parvae\".\nAlcuni avanzi individuati nel sottosuolo presso piazza della Rotonda e via don Giovanni Minzoni sono stati chiamati in alcune ricostruzioni dei \"castra\" \"thermae parvae\", \"terme piccole\", per distinguerle dalle \"thermae magnae\", le \"terme grandi\" ovvero le terme di Caracalla. Questi resti termali si hanno sotto alcune case in via don Giovanni Minzoni: si tratta di due corridoi alti circa due metri, e larghi 2.70 metri il primo e 3.29 il secondo, sui quali si aprono una serie di nicchie. La costruzione \u00e8 stata completamente realizzata in opera reticolata in peperino durante l'et\u00e0 severiana, ed \u00e8 una delle ultime costruzioni realizzate con questa tecnica nell'Agro Romano: probabilmente \u00e8 un criptoportico termale, collegato ad altri locali ad uso termale siti in piazza della Rotonda, presso il moderno palazzo Vescovile.\nGli alloggiamenti dei soldati.\nDegli edifici interni ai \"castra\" non resta granch\u00e9: alcuni terrazzamenti, probabilmente appartenenti ad alcune caserme o alloggiamenti dei soldati, sono state scoperte nell'area della \"retentura\" (la parte dei \"castra\" situata tra il \"praetorium\" e la \"porta decumana\"), all'interno delle propriet\u00e0 del seminario vescovile e delle Figlie di Maria Immacolata in via San Francesco d'Assisi. Questi ultimi avanzi constano di cinque muri sostruttivi disposti su livelli, ed il secondo di essi conserva ancora tracce di una tramezzatura che originava stanze ampie circa 6 metri.\nDurante gli scavi archeologici del 1915-1916 vennero alla luce lungo tutta via San Francesco d'Assisi dalla torretta rettangolare fino alla \"porta principalis sinixtra\" muri di stanze larghe 4.50 metri per 4.50, in varie tecniche costruttive, soprastanti a muri anteriori risalenti circa al I secolo a.C.\nAltri resti indecifrabili di muri paralleli tra loro furono rinvenuti nel 1914 presso il lato nord-ovest, in piazza della Rotonda: dalla loro posizione non allineata con i \"castra\" e da un bollo di et\u00e0 adrianea si suppone che siano degli edifici anteriori ai \"castra\" rasi al suolo per costruire le mura e gli alloggiamenti. \"Un complicato intrico di muri\" \u00e8 quanto si trova sotto piazza della Rotonda, dove nel 1915-1916 gli scavi misero in luce resti di stanze misti a blocchi di peperino caduti dalle vicine mura del lato nord-ovest. Altre stanze furono individuate in piazza San Paolo nello stesso periodo. In generale, gli alloggiamenti erano realizzati in \"opus latericium\" della fine del II secolo intercalata da blocchetti di peperino. Negli anni ottanta sono stati individuati nuovi resti di alloggiamenti, ed anche un edificio porticato, scavando il sito archeologico di via Castro Pretorio.\n\"I Cisternoni\".\nLa cisterna pi\u00f9 monumentale dei \"castra\" si trova sotto la propriet\u00e0 del seminario vescovile, con accesso sia da piazza San Paolo che da via San Francesco d'Assisi: viene confidenzialmente chiamata dagli albanensi \"i Cisternoni\". I lati lunghi misurano 45,50 e 47,90 metri, mentre i lati corti sono di 29,62 e 31,90: la superficie \u00e8 di metri quadrati, con una capacit\u00e0 di metri cubi d'acqua. La struttura, a cinque navate, \u00e8 scavata il pi\u00f9 possibile nel peperino, per una profondit\u00e0 tra i 3 ed i 4 metri: l'altezza oscilla intorno ai 6,50 metri. Da alcuni elementi ornamentali rinvenuti nel 1830 e nel 1884 si suppone che almeno il fronte della monumentale struttura fosse ornata. Fino agli anni venti si conosceva un solo cunicolo di alimentazione per la cisterna, situato nel lato nord-est: l'archeologo albanense Giuseppe Lugli, ne scopr\u00ec un secondo, pi\u00f9 antico, sullo stesso lato, che serviva la cisterna attraverso un complesso sistema a caduta. L'acqua arrivava ai \"Cisternoni\" dalle sorgenti di Malafitto e Palazzolo, presso il lago Albano. La cisterna fu rimessa in uso nel 1884 dal Comune di Albano, ma per motivi di igiene ridotta ad uso di irrigamento nel 1912: attualmente l'interno \u00e8 visitabile.\nAltre cisterne, condutture d'acqua e fogne.\nUna particolare cisterna dalla forma allungata (lunghezza 30 metri circa, larghezza 4,16 metri) con volta a botte fu rinvenuta sotto via Aurelio Saffi: probabilmente \u00e8 una parte di una cisterna pi\u00f9 vasta, non ancora individuata. Della cisterna, resta ancora un buon tratto del cunicolo di alimentazione, orientato in direzione nord-est.\nLa rete fognaria dei \"castra\" doveva essere capillare, e scaricava secondo il pendio della collina verso la fogna principale che correva sotto l\"intervallum\" in via Alcide De Gasperi: il primo tratto della fogna principale, larga 0,90 metri, fu rinvenuto nel 1915-1916 all'incrocio con via San Francesco d'Assisi.\nIl \"praetorium\".\nPurtroppo non si conosce nulla del \"praetorium\", l'edificio principale dei \"castra\": \u00e8 noto solo che, dovendo trovarsi all'incrocio tra la \"via praetoria\" e la \"via principalis\", doveva trovarsi sotto un isolato di case all'inizio di via Aurelio Saffi.\nL'anfiteatro romano.\nL'anfiteatro romano di Albano Laziale \u00e8 uno dei monumenti pi\u00f9 interessanti dei \"castra\": per lungo tempo creduto parte della villa di Domiziano a Castel Gandolfo, fu l'archeologo Giuseppe Lugli a datarlo alla met\u00e0 del III secolo, quindi in una fase successiva alla costruzione dei \"castra\" ed anche delle terme. L'impianto, della lunghezza massima di 113 metri, poteva ospitare posti a sedere fino a raggiungere un totale di persone. Attualmente \u00e8 visibile tutto l'emisfero meridionale dell'anfiteatro, mentre la parte settentrionale \u00e8 interrata dai muri di sostruzione di via San Francesco d'Assisi e di via dell'Anfiteatro Romano. Tra gli altri avanzi, in parte scavati nella roccia viva di peperino in parte costruiti in \"opus quadratum\" della stessa pietra, ci sono il \"pulvinar\", ovvero il palco imperiale, i particolarissimi e \"bizzarri\" fornici sostruttivi, gli altrettanto particolari \"vomitoria\", ovvero i corridoi d'accesso all'arena.\nAttorno all'impianto, sono stati rinvenuti resti di una strada basolata che probabilmente si ricollegava da una parte alla via Appia Antica ricalcando l'attuale via dell'Anfiteatro Romano, dall'altra raggiungeva la villa di Domiziano a Castel Gandolfo ricalcando l'attuale \"galleria di sopra\": ulteriori scavi potrebbero chiarire se esisteva un collegamento anche con la \"porta decumana\" dei \"castra\".\nLe terme di Caracalla.\nLe terme di Caracalla o di Cellomaio sono ancora oggi una delle testimonianze pi\u00f9 vistose dei \"castra\" nel loro periodo di massimo splendore: fondate dall'imperatore Caracalla ad uso della legione in et\u00e0 successiva alla costruzione dei \"castra\" ma anteriore alla costruzione dell'anfiteatro, oggi ospitano al loro interno un intero quartiere medioevale: il locale meglio conservato delle terme \u00e8 l'aula rettangolare di 37 metri per 12 che ospita la chiesa di San Pietro.\nNel sottosuolo della sagrestia della chiesa e della vicina via Cellomaio si trova un pavimento a tessere musive bianche e nere: altri cospicui resti si trovano nel giardino delle Suore di Ges\u00f9 e Maria, sotto al cui convento si trova probabilmente l'ipocausto di riscaldamento delle acque.\nLa struttura dell'edificio \u00e8 costituita da un nucleo cementizio di scaglie di peperino, interrotto a tratti da laterizi, rivestito da mattoni.\nIl sepolcreto della Selvotta.\nI primi ritrovamenti presso la Selvotta, una localit\u00e0 situata ai confini comunali tra Albano Laziale ed Ariccia, furono effettuati nel 1866 da un contadino, tale Lorenzo Fortunato, ed analizzati dal giovane archeologo russo Nicola Wendt. L'archeologo tedesco Wilhelm Henzen fu il primo ad ipotizzare che i frequenti riferimenti alla \"Legio II Parthica\" trovati nelle epigrafi rinvenute alla Selvotta dovessero ricollegarsi ad un sepolcreto della stessa legione, situato a poca distanza dai \"castra\". Campagne di scavo e di ricognizione nella zona furono promosse alla fine dell'Ottocento dallo stesso Henzen, da Hermann Dessau, da Rodolfo Lanciani, e poi nel Novecento da Giuseppe Lugli nel 1908, nel 1910, nel 1913, nel 1945 e nel 1960-1962 e da Maria Marchetti Longhi nel 1916.\nNegli anni sessanta si erano rinvenute cos\u00ec una cinquantina di tombe, di cui due terzi provviste di iscrizione sepolcrale: tutte presentavano la stessa tipologia di realizzazione, con le casse scavate nella roccia viva di peperino ed i coperchi realizzati in un blocco monolitico della stessa pietra, in genere a forma di tetto o di coperchio. Nella campagna di scavi del 1960-1962 si rinvennero due anomalie tra le sepolture: un cippo sepolcrale a colonna spezzata, caratteristico delle sepolture orientali, ed una tomba a cremazione, l'unica del sepolcreto. Assieme ai soldati, erano sepolti anche le loro mogli ed i loro figli: non c'era ordine nella disposizione delle tombe, anche se spesso sono riunite in gruppi. Dall'analisi delle epigrafi sepolcrali, si evince che la maggior parte dei soldati porta il \"praenomen\" \"Aurelius\", sicch\u00e9 si deduce che furono arruolati nel periodo di massimo splendore della legione, tra Caracalla (211-217) ed Eliogabalo (218-222). Le donne, invece hanno nomi italici.\nDocumentazione epigrafica.\nSono rari i testi epigrafici riguardanti la \"Legio II Parthica\", ed una grande quantit\u00e0 di essi fu rinvenuta proprio presso il sepolcreto sito in localit\u00e0 Selvotta: questa grande concentrazione di iscrizioni (, , , , , , , , , , , e molte altre) ha permesso agli archeologi, primo fra tutti Wilhelm Henzen, di collocare senza esitazione i \"Castra Albana\" presso l'attuale Albano Laziale.\nTra le iscrizioni afferenti alla legione ed ai \"castra\", la pi\u00f9 notevole \u00e8 quella del , mentre \u00e8 un augurio di \"vittoria eterna\" ad Eliogabalo, dove la legione viene chiamata \"\"Antoniana\" dal nome completo dell'imperatore regnante: lo stesso era avvenuto anche sotto il principato di Settimio Severo o di Alessandro Severo, quando la legione era chiamata \"Severiana\" (denominazione pi\u00f9 ricorrente, in , , , , , , , ) e sarebbe avvenuto sotto il principato di Filippo l'Arabo con la legione chiamata \"Philippiana\"\" ().\nSe nella summenzionata iscrizione del si parla di un tempio consacrato a Minerva, in ben due iscrizioni ( e ) viene citato un sacello dedicato a Giove ed in una () di un altare dedicato al Sole ed alla Luna. Gli ultimi ritrovamenti epigrafici riguardanti la legione partica ad Albano sono una serie di latercoli (\"piccoli mattoni, piastre o tavolette di terracotta\") che riportano alcuni nomi di legionari (, , ): il pi\u00f9 antico di questi reperti risale al 226, il pi\u00f9 tardo venne riutilizzato nelle fondazioni della cattedrale di San Pancrazio in et\u00e0 costantiniana.\nEsistono unicamente tre menzioni della \"Legio II Parthica\" in Italia ritrovate fuori dal territorio albanense: una () presso il tempio di Diana Aricina sul lago di Nemi, nel vicino comune di Nemi, dove nel 1884 fu ritrovata una tegola dedicata dalla legione alla dea, finora unico esempio di tegola votiva di un corpo militare nel Lazio assieme ad un altro esemplare scoperto nel 1910 ad Ostia, e dedicato dalla VI coorte dei \"vigiles urbani\"; le altre due (, ) presso Aquileia, nella \"Regio X Venetia et Histria\". In Oriente, iscrizioni concernenti la legione si trovano in \"Mesopotamia\" (Iraq settentrionale) ed in \"Siria\" (Palestina)."}
{"id": "1227722", "revid": "24989", "url": "https://it.wikipedia.org/wiki?curid=1227722", "title": "Isola Magee", "text": ""}
{"id": "1227725", "revid": "339392", "url": "https://it.wikipedia.org/wiki?curid=1227725", "title": "Dravidi", "text": ""}
{"id": "1227726", "revid": "183581", "url": "https://it.wikipedia.org/wiki?curid=1227726", "title": "Doppiatori di Twin Peaks", "text": ""}
{"id": "1227727", "revid": "254059", "url": "https://it.wikipedia.org/wiki?curid=1227727", "title": "Ghiacciaio Siachen", "text": "Il ghiacciaio Siachen si trova nella catena est del Karakorum, nelle montagne dell'Himalaya, nel territorio del Ladakh (India), al confine con il Pakistan. \u00c8 il ghiacciaio pi\u00f9 esteso della catena e il secondo del mondo escluse le aree dei Poli. Le altezze del ghiacciaio variano da 5.723\u00a0m a 3.620\u00a0m.\nGeografia.\nIl ghiacciaio di Siachen si trova nel Karakorum, vasta catena montuosa che separa la Cina dall'India. I 70\u00a0km di lunghezza del Ghiacciaio di Siachen si trovano tra la catena delle montagne Saltoro immediatamente a ovest e la principale catena montuosa del Karakorum a est.\nLa catena montuosa di Saltoro si origina a nord dal picco Sia Kangri sul confine cinese della catena montuosa di Karakorum. Le vette della catena montuosa di Saltoro variano da un'altitudine di 5.450\u00a0m a 7.720\u00a0m. I maggiori passi sono, da nord a sud, il Sia La a 5.589\u00a0m, il Bilafond La a 5.450\u00a0m e il Gyong La a 5.689\u00a0m. La media di precipitazioni nevose arriva fino a 10,5\u00a0m e le temperature possono arrivare a un minimo di -50\u00a0\u00b0C.\nStoria.\nScoperto dall'esploratore britannico Tom George Longstaff nel 1902, fece parte del principato di Kashmir e Jammu all'interno dell'India britannica, fino all'indipendenza di questa nel 1947. \nIl ghiacciaio divenne motivo di forti attriti tra India e Pakistan, soprattutto dopo la conclusione della guerra indo-pakistana del 1947-1948: i problemi nascevano dal fatto che la linea di cessate il fuoco stabilita alla fine del conflitto (divenuta nel 1972 l'attuale \"linea di controllo\") si fermava a sud della catena dei Saltoro, lasciando senza demarcazione precisa l'intera zona del Siachen; ci\u00f2 era dovuto al fatto che la regione era fortemente inospitale e poco conosciuta, e quindi non era stato teatro di combattimenti nella guerra del 1947.\nTra i primi anni sessanta e la fine degli anni settanta, il Pakistan autorizz\u00f2 l'accesso di spedizioni alpinistiche nella zona, comportandosi come se il ghiacciaio fosse sotto suo legittimo controllo; nell'aprile del 1984 l'India rispose inviando contingenti militari sul Siachen, prendendo possesso del ghiacciaio e dei principali passi della catena dei Saltoro. A partire dal 1984 si svolsero frequenti scontri armati tra le truppe indiane e pakistane dislocate sul ghiacciaio e nelle zone limitrofe, scontri che andarono a formare il cosiddetto \"conflitto del Siachen\"; nel novembre del 2003 fu stipulato un cessate il fuoco tra i due contendenti che lasciava il controllo del ghiacciaio all'India.\nAttualmente il ghiacciaio \u00e8 amministrato \"de facto\" dall'India come parte del territorio del Ladakh, sebbene il Pakistan continui a rivendicare il possesso della regione; la nuova linea di demarcazione tra i due contendenti (\"Actual Ground Position Line\" o AGPL, che non \u00e8 un vero e proprio confine ma semplicemente la vecchia linea del fronte) segue il percorso (da nord a sud) confine cinese - Indira Col - passo di Sia La - Saltoro Kangri I - passo di Bilafond La - K12 - passo di Gyong La - inizio della linea di controllo. Truppe indiane e pakistane sono ancora dislocate in avamposti fortificati sui due lati della AGPL, sebbene il ghiacciaio sia stato riaperto alle spedizioni alpinistiche civili nel 2007."}
{"id": "1227728", "revid": "1305772", "url": "https://it.wikipedia.org/wiki?curid=1227728", "title": "Dobra", "text": ""}
{"id": "1227733", "revid": "767487", "url": "https://it.wikipedia.org/wiki?curid=1227733", "title": "P\u0103latca", "text": "P\u0103latca (in ungherese \"Magyarpalatka\", in tedesco \"Pallotken\") \u00e8 un comune della Romania di 1.265 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 5 villaggi: B\u0103gaciu, Mure\u0219enii de C\u00e2mpie, P\u0103latca, Petea, Sava."}
{"id": "1227740", "revid": "281901", "url": "https://it.wikipedia.org/wiki?curid=1227740", "title": "Scorpaena porcus", "text": "Lo scorfano nero (Scorpaena porcus), conosciuto anche come scorfano bruno, \u00e8 un pesce marino appartenente alla famiglia Scorpaenidae.\nDistribuzione e habitat.\nLo scorfano nero \u00e8 diffuso nell'Atlantico orientale (dall'Arcipelago Britannico alla costa marocchina, comprese le Azzorre e le Canarie), nel Mediterraneo (pi\u00f9 diffuso nella parte occidentale) e nel Mar Nero. Pesce bentonico, mimetico, vive da 0 a oltre -100 metri di profondit\u00e0 su fondali rocciosi o praterie di posidonia.\nDescrizione.\nLa testa \u00e8 grossa con caratteristiche appendici e spine distribuite per tutto il cranio. La bocca \u00e8 ampia. La pinna dorsale \u00e8 sorretta nei primi 2/3 da 12 grossi raggi simili ad aculei; la pinna anale ne presenta 3 prima di ammorbidirsi con piccoli raggi. Le pinne pettorali sono ampie, robuste e tondeggianti. Le ventrali sono oblunghe, provviste di una spina.\nLa particolare morfologia di questo animale si \u00e8 evoluta in funzione della vita di fondale ed \u00e8 responsabile tanto delle sue eccezionali capacit\u00e0 mimetiche quanto delle sue mediocri abilit\u00e0 natatorie.\nLa livrea presenta un colore di fondo variabile dal bruno scuro al rossiccio, al color sabbia, macchiato e marezzato di bruno e di chiaro.\nRiproduzione.\nNon si conosce molto della sua riproduzione: si sa che la deposizione avviene in primavera.\nAlimentazione.\nSi nutre di crostacei, invertebrati e piccoli pesci (Gobiidi, Blennidi), che cattura con un rapido movimento della bocca protrattile. Attende le sue prede immobile, perfettamente mimetizzato con l'ambiente circostante.\nPesca.\nPescato con nasse, reti a strascico ma anche con l'amo, come gli altri scorfani lo scorfano nero si presta ad insaporire piatti come la zuppa di pesce, il caciucco, brodetti e fumetti vari.\nPericoli per l'uomo.\nCome tutti gli Scorfani, anche lo scorfano nero possiede ghiandole velenifere poste sotto gli aculei delle pinne dorsali e anali. Le punture accidentali (soprattutto a pescatori e sub) sono possibili: in questi casi sopraggiunge un forte dolore, a volte con comparsa di nausea, vomito e shock. Il trattamento sintomatico consiste nell'immergere in acqua calda la ferita, poich\u00e9 la tossina \u00e8 termolabile. Si consiglia comunque un trattamento antibiotico (a volte la ferita pu\u00f2 andare in necrosi) e antitetanica."}
{"id": "1227741", "revid": "29244", "url": "https://it.wikipedia.org/wiki?curid=1227741", "title": "Scorfano nero", "text": ""}
{"id": "1227743", "revid": "767487", "url": "https://it.wikipedia.org/wiki?curid=1227743", "title": "Petre\u0219tii de Jos", "text": "Petre\u0219tii de Jos (in passato \"Petridul de Jos\", in ungherese \"Magyarpeterd\") \u00e8 un comune della Romania di 1.768 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 7 villaggi: Cr\u0103e\u0219ti, Deleni, Livada, Petre\u0219tii de Jos, Petre\u0219tii de Mijloc, Petre\u0219tii de Sus, Plaiuri.\nDal 2008 \u00e8 parte integrante della Zona metropolitana di Cluj Napoca."}
{"id": "1227744", "revid": "834", "url": "https://it.wikipedia.org/wiki?curid=1227744", "title": "Hobie Brown", "text": ""}
{"id": "1227747", "revid": "767487", "url": "https://it.wikipedia.org/wiki?curid=1227747", "title": "Ceanu Mare", "text": "Ceanu Mare (in ungherese \"Mez\u0151cs\u00e1n\") \u00e8 un comune della Romania di 4.229 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 12 villaggi: Boian, Boldu\u021b, Ceanu Mare, Ciurg\u0103u, Dosu Napului, F\u00e2na\u021be, Hod\u0103i-Boian, Iacobeni, Mor\u021be\u0219ti, St\u00e2rcu, Strucut, Valea lui Cati."}
{"id": "1227749", "revid": "767487", "url": "https://it.wikipedia.org/wiki?curid=1227749", "title": "S\u0103v\u0103disla", "text": "S\u0103v\u0103disla (in ungherese \"Tordaszentl\u00e1szl\u00f3\") \u00e8 un comune della Romania di 4.395 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 8 villaggi: Fini\u0219el, H\u0103\u0219date, Lita, Liteni, S\u0103v\u0103disla, Stolna, V\u0103li\u0219oara, Vlaha."}
{"id": "1227751", "revid": "183581", "url": "https://it.wikipedia.org/wiki?curid=1227751", "title": "Sillogismi categorici in forma normale", "text": ""}
{"id": "1227752", "revid": "628767", "url": "https://it.wikipedia.org/wiki?curid=1227752", "title": "Shyok", "text": "Lo Shyok \u00e8 un fiume che scorre in India ed in Pakistan, in particolare nel Ladakh e nel distretto di Ghangche del Gilgit-Baltistan.\nIl fiume Shyok \u00e8 un affluente dell'Indo e nasce dal ghiacciaio dei monti Rimo (), una delle lingue del ghiacciaio Siachin nel sistema del Karakorum-Himalaya e diviene molto ampio quando riceve le acque del fiume Nubra, che a sua volta nasce dallo stesso ghiacciaio Siachin.\nL'orientamento geografico del corso del fiume \u00e8 piuttosto inconsueto: dalla sorgente scorre costantemente in direzione Sud-Est fino a raggiungere la catena montuosa di Pangong, dove il corso descrive un'ampia curva di quasi 180\u00b0 per scorrere quindi verso Nord-Ovest quasi parallelamente al tratto precedente. Dopo aver percorso una valle piuttosto ampia, dopo Chalunka entra in una stretta gola allo sbocco della quale si getta nell'Indo all'altezza di Skardu.\nLa valle dello Shyok, come del resto gran parte del bacino dell'Indo, \u00e8 sempre stata largamente coltivata, grazie alla presenza di importanti depositi quaternari di consistente spessore, che costituiscono inoltre un'importante localit\u00e0 per ricerche geologiche."}
{"id": "1227757", "revid": "729019", "url": "https://it.wikipedia.org/wiki?curid=1227757", "title": "Isola McIntyre", "text": "L'isola McIntyre (in inglese \"McIntyre Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 14' sud e ad una longitudine di 110\u00b034' est, l'isola si trova immediatamente ad est della penisola Clark. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN Robert McIntyre della US Navy, membro del \"team\" della stazione Wilkie dell'anno 1957."}
{"id": "1227763", "revid": "339392", "url": "https://it.wikipedia.org/wiki?curid=1227763", "title": "Deep web", "text": ""}
{"id": "1227766", "revid": "729019", "url": "https://it.wikipedia.org/wiki?curid=1227766", "title": "Isola McMullin", "text": "L'isola McMullin (in inglese \"McMullin Island\") \u00e8 una piccola isola antartica facente parte delle Isole Windmill.\nLocalizzata ad una latitudine di 66\u00b0 16' sud e ad una longitudine di 110\u00b030' est, l'isola si trova nella zona sud della baia Newcomb. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a John P. McMullin, membro della United States Navy che partecip\u00f2 all'operazione Windmill."}
{"id": "1227771", "revid": "320578", "url": "https://it.wikipedia.org/wiki?curid=1227771", "title": "Fiat 1 Fiacre", "text": ""}
{"id": "1227772", "revid": "121238966", "url": "https://it.wikipedia.org/wiki?curid=1227772", "title": "Telecapri Sport", "text": "Telecapri Sport \u00e8 un'emittente televisiva privata campana visibile sul N.74 del digitale terrestre. Come \u00e8 facile intuire dal nome, gran parte della sua programmazione verte sulle notizie sportive, in particolare delle maggiori societ\u00e0 calcistiche della Campania, ovvero il Napoli, la Salernitana, l', il Benevento e la Casertana (squadre dei capoluoghi provinciali). Vi sono singoli spazi dedicati a tali societ\u00e0, un telegiornale sportivo (sul modello di Studio Sport), un rotocalco dedicato al calcio mondiale e trasmissioni su basket, judo, atletica e altro.\nStoria.\nUna delle peculiarit\u00e0 di questa emittente \u00e8 stata quella di seguire in diretta dagli stadi, con uno o pi\u00f9 inviati le gare di campionato del Napoli, fornendo una sorta di video-radiocronaca. A lanciare questa consuetudine furono due tra i \"veterani\" di TeleCapriSport, ovvero Paolo Del Genio e Francesco Pezzella. Tale esperimento fu seguito da altre emittenti come Canale 9 (la vecchia Teleoggi). Gli studi sono presenti a Capri ed \u00e8 una rete televisiva interamente dedicata allo sport, in particolare al calcio campano.\n\u00c8 parte del multiplex di TeleCapri insieme a TCN-TeleCapriNews.\nLa copertura del segnale \u00e8 presente in quasi tutta la Campania. Ha tre redazioni: una a Capri, una ad Ercolano e una a Napoli.\nNel 2011 le rubriche e i programmi sono andati via via riducendosi, limitandosi essenzialmente ad apporti esterni all'effettiva redazione, probabilmente a causa della crisi dovuta soprattutto all'assegnazione di LCN assolutamente sfavorevoli e ingiuste a tutte e tre le emittenti locali del gruppo in seguito del passaggio al digitale terrestre, nonostante le emittenti fossero leader d'ascolto in Campania, secondo l'Auditel, prima del passaggio al digitale terrestre.\nDal 2018 l'emittente, come per le altre del multiplex, viene sottoposta a rilancio in qualit\u00e0 e programmazione. \nI giornalisti dell'emittente sono, Saverio Russo, Antonello Gallo, Massimiliano Morucci, Daniele Mocio, Cinzia Profita e Vincenzo Mele."}
{"id": "1227774", "revid": "287204", "url": "https://it.wikipedia.org/wiki?curid=1227774", "title": "Tracciante (idrogeologia)", "text": "Il tracciante \u00e8 una sostanza che, in soluzione con acqua, permette di seguirne il percorso e le velocit\u00e0 all'interno di un mezzo poroso. I traccianti hanno un ruolo importante nello studio dei flussi, della loro velocit\u00e0 e della loro dispersione, soprattutto nella zona vadosa. \nPer poter svolgere al meglio la sua funzione un tracciante ideale deve:\nStoria dei traccianti.\nL'inizio dell'uso sistematico dei traccianti viene fatto risalire alla fine del XIX secolo. In questo periodo l'uso dei traccianti era rivolto soprattutto alla ricerca di acque potabili, non contaminate dalla crescente attivit\u00e0 umana. Alcuni tra le prime prove furono eseguite con amido, olio e NaCl. Il primo tracciante colorato, la fluoresceina, fu usato in Germania nel 1877 in alcune prove nel bacino del Danubio. \nElenco dei principali traccianti.\nEsistono vari tipi di traccianti usati in idrogeologia:"}
{"id": "1227778", "revid": "305330", "url": "https://it.wikipedia.org/wiki?curid=1227778", "title": "Lentaggine", "text": ""}
{"id": "1227792", "revid": "729019", "url": "https://it.wikipedia.org/wiki?curid=1227792", "title": "Isola Midgley", "text": "L'isola Midgley (in inglese \"Midgley Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 19' sud e ad una longitudine di 110\u00b024' est, l'isola si trova 4 chilometri al largo della penisola Mitchell, nella costa Budd. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN al tenente \"E.W. Midgley\", medico dell'US Army che ha partecipato all'operazione Windmill."}
{"id": "1227798", "revid": "599013", "url": "https://it.wikipedia.org/wiki?curid=1227798", "title": "Ruggero Crotti", "text": "Winkler \u00e8 il nome di battesimo, Ruggero per l'anagrafe. Vincitore di cinque titoli nazionali nelle specialit\u00e0 \"Cinque Birilli\" e \"Nove Birilli\" tra gli anni cinquanta e sessanta. Vincitore del \"Gran Prix di Goriziana\" di Saint Vincent nel 1962 (una competizione che coinvolge ogni anno circa 2000 giocatori in 15 giorni) ha raggiunto i quarti di finale nella stessa manifestazione nel 2001, a 41 anni di distanza.\n\u00c8 stato vincitore di Telematch nel 1958 (\"Il braccio e la mente\")\n\u00c8 stato modello per Angelo Bellocchio, Riccardo Belluta, Massimo Guggiola, Enrico Titonel e altri campioni qualificati.\nPuntiglioso ricercatore \u00e8 stato considerato il massimo conoscitore delle tecniche di gioco, con particolare riguardo per le strategie difensive.\nHa ideato teorie geometriche e meccaniche nuove, risolutive per tutti i tiri diretti e indiretti, riferibili ad ogni specialit\u00e0 di gioco con movimento di biglie su un piano delimitato da sponde.\nFigura dai molteplici interessi, di multiforme ingegno, \u00e8 inoltre stimato pittore e acquerellista."}
{"id": "1227799", "revid": "1833487", "url": "https://it.wikipedia.org/wiki?curid=1227799", "title": "Cinzia Petrini", "text": "Biografia.\nFa il suo esordio come modella in alcune pubblicit\u00e0, finch\u00e9 viene notata da Gianna Tani che la chiama come concorrente a \"M'ama non m'ama\", condotto da Marco Predolin. Nel 1984 partecipa, nuovamente come concorrente, a \"W le donne\" su Canale 5 con Amanda Lear e Andrea Giordana, e nel 1985 affianca Nicola Arigliano nel celebre spot pubblicitario del Digestivo Antonetto.\nNel 1986 \u00e8 scelta da Corrado come valletta de \"Il pranzo \u00e8 servito\" al posto di Linda Lorenzi, un ruolo che le dar\u00e0 grande popolarit\u00e0. Resta valletta del \"Pranzo\" anche con la conduzione di Claudio Lippi fino al 1991 quando lascia il programma perch\u00e9 in attesa del suo primo figlio. Dopo la maternit\u00e0 torna in video solo per interpretare due pubblicit\u00e0 e si ritira dalle scene per dedicarsi ai tre figli. Negli anni 2000 \u00e8 brevemente riapparsa in televisione come ospite in \"Ricomincio da 20\" e a \"La sai l'ultima?\" ."}
{"id": "1227800", "revid": "287204", "url": "https://it.wikipedia.org/wiki?curid=1227800", "title": "T\u014dd\u014d Takatora", "text": "Takatora fu figlio di T\u014dd\u014d Torataka. Era un samurai della provincia di \u014cmi e serv\u00ec inizialmente il clan Azai. Combatt\u00e9 contro gli Oda durante la battaglia di Anegawa sotto Isono Kazumasa. Dopo la caduta degli Azai Takatora entr\u00f2 al servizio di Oda Nobunaga.\nSal\u00ec dal grado di soldato appiedato, ashigaru, fino a diventare daimy\u014d. Durante la sua vita cambi\u00f2 il suo signore feudale sette volte e lavor\u00f2 sotto dieci persone, infine per\u00f2, si dimostr\u00f2 leale verso Tokugawa Ieyasu, suo ultimo signore. Fu rapidamente promosso sotto Hashiba Hidenaga, il fratello pi\u00f9 giovane di Toyotomi Hideyoshi, e partecip\u00f2 all'Invasione giapponese della Corea come comandante della flotta di Toyotomi tra il 1592 ed il 1598. Il suo feudo era a quel tempo Iyo-Uwajima. Durante il periodo Edo, il benessere di ogni feudo era misurato come volume della produzione di riso in koku. Al feudo di Iyo-Uwajima furono assegnati 70.000 koku.\nNella battaglia di Sekigahara del 1600, nonostante fosse uno dei generali principali di Toyotomi, si schier\u00f2 con Tokugawa Ieyasu comandando 2.500 uomini nell'avanguardia della coalizione orientale. Dopo la guerra gli fu dato un feudo ancora pi\u00f9 grande, quello di Iyo-Imabari, stimato intorno ai 200.000 koku. Pi\u00f9 tardi fu fatto signore di Iga ed Ise, un dominio di 320.000 koku.\nDopo la morte di Akai Naomasa, molti suoi servitori entrarono al servizio di Takatora.\nPartecip\u00f2 alla campagna estiva di Osaka, sconfiggendo Ch\u014dsokabe Morichika nella battaglia di Yao ma sub\u00ec la perdita di due figli nel corso dei combattimenti. Takatora era molto apprezzato da Tokugawa Ieyasu e fu uno dei consiglieri pi\u00f9 vicini a lui nei suoi ultimi anni. Fu al suo fianco negli ultimi giorni di malattia.\nTakatora \u00e8 inoltre famoso per essere un eccellente disegnatore di castelli. Si dice che fu consultato nella costruzione di pi\u00f9 di venti castelli."}
{"id": "1227804", "revid": "729019", "url": "https://it.wikipedia.org/wiki?curid=1227804", "title": "Isola Molholm", "text": "L'isola Molholm (in inglese \"Molholm Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 16' sud e ad una longitudine di 110\u00b033' est, l'isola si trova nella parte orientale della baia Newcomb. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a J.T. Molholm, assistente glaciologo del \"team\" della stazione Wilkie dell'anno 1958."}
{"id": "1227807", "revid": "228587", "url": "https://it.wikipedia.org/wiki?curid=1227807", "title": "Valle di Nubra", "text": "La Valle di Nubra \u00e8 situata circa 150\u00a0km a nord di Leh, la citt\u00e0 capitale del Ladakh, in India. La via comune per accedere a questa valle \u00e8 di viaggiare attraverso il passo Khardung La da Leh dove si incontra la Valle di Shyok. Per entrare nella Valle di Nubra, si deve attraversare il fiume Shyok lungo un piccolo ponte e passare attraverso un controllo militare. Un permesso \"Inner Line\" \u00e8 richiest o per poter passare. Nella Valle di Nubra si trovano le piccole citt\u00e0 di Sumur e Panamik. Sumur ha un \"gompa\" buddista o monastero mentre Panamik \u00e8 nota per le sue calde sorgenti.\nLuoghi.\nIl villaggio di Diskit nella valle \u00e8 diventato il centro di aggregazione per le persone della regione. Diskit \u00e8 il quartier generale della valle di Nubra e quindi ha molti uffici governativi con servizi di base. \u00c8 anche collegato via strada con Leh. La statua del Buddha Maitreya di 32 metri \u00e8 il punto di riferimento della valle ed \u00e8 curata dal monastero di Diskit.\nLungo il fiume Nubra o Siachan si trovano i villaggi di Sumur, Kyagar (chiamato Tiger dall'esercito indiano), Tirith, Panamik, Turtuk e molti altri. Il monastero di Samstanling si trova tra i villaggi di Kyagar e Sumur; Panamik \u00e8 noto per le sue sorgenti termali. Dall'altra parte del fiume Nubra a Panamik si trova il isolato il gompa Ensa.\nSul fiume Shyok, il villaggio principale, Diskit, ospita, in una posizione suggestiva, il Monastero di Diskit, costruito nel 1420 d.C. Hundar era la capitale del passato regno di Nubra nel 17 \u00b0 secolo ed \u00e8 la patria della Chamba Gompa. Tra Hundar e Diskit si trovano diversi chilometri di dune di sabbia e i cammelli pascolano nelle vicine \"foreste\" di arbusti. Gli stranieri non sono ammessi al di sotto del villaggio di Hundar nella zona di Balti, in quanto \u00e8 una zona di confine. Anche il villaggio di Baigdandu si trova in questa zona.\nL'accesso stradale principale alla valle di Nubra \u00e8 attraverso il passo di Khardung La che \u00e8 aperto tutto l'anno. Un percorso alternativo, aperto nel 2008, attraversa la Wari La da Sakti, ad est di Khardung La, collegandosi al sistema stradale principale di Nubra via Agham e Khalsar lungo il fiume Shyok. Ci sono anche passaggi percorribili sul Ladakh Range dalla valle dell'Indo in vari punti. Le rotte da Nubra a Baltistan e Yarkand, sebbene storicamente importanti, sono state chiuse rispettivamente dal 1947 e dal 1950.\nLa valle \u00e8 aperta ai turisti fino a Hunder (la terra delle dune di sabbia) dal 2010. Oltre Hunder si estende la regione pi\u00f9 verde del Ladakh a causa della sua bassa quota. Il villaggio di Turtuk \u00e8 pieno di alberi di albicocche e bambini. La trib\u00f9 locale, i Balti, segue i suoi antichi costumi nel proprio stile di vita e parla una lingua che \u00e8 solo parlata e non scritta."}
{"id": "1227813", "revid": "599013", "url": "https://it.wikipedia.org/wiki?curid=1227813", "title": "Nahar", "text": ""}
{"id": "1227815", "revid": "9804271", "url": "https://it.wikipedia.org/wiki?curid=1227815", "title": "Software antivirus", "text": ""}
{"id": "1227816", "revid": "125979816", "url": "https://it.wikipedia.org/wiki?curid=1227816", "title": "Vittorio Corona", "text": "Biografia.\nFiglio di Aurelio Corona, capocronista del quotidiano \"La Sicilia\" di Catania, e fratello del telegiornalista sportivo Puccio Corona (1942-2013), inizi\u00f2 nello stesso giornale la sua carriera. Nel 1971 si laure\u00f2 in filosofia all'universit\u00e0 etnea. Si trasfer\u00ec poi a Milano, dove entr\u00f2 a far parte della casa editrice Rizzoli. Nel 1973 fu assunto a \"Novella 2000\", dove divenne caporedattore, e nel 1978 fu nominato vicedirettore del settimanale \"Annabella\".\nDopo un breve ritorno in Sicilia come direttore dell'emittente privata Telecolor, si trasfer\u00ec definitivamente a Milano come vicedirettore di \"Amica\".\nNel giugno 1983 Corona entr\u00f2 in Rai, dove cur\u00f2 per la casa editrice Nuova Eri la fondazione dei mensili \"Moda\" (ottobre 1983) e \"King\" (febbraio 1988), dei quali fu per anni direttore. Entrambe le testate si caratterizzavano per un linguaggio grafico e verbale scanzonato e giovanile, in grado di rompere molti schemi editoriali tipici del periodo.\nIl 1\u00ba giugno 1992 venne assunto dal gruppo Mediaset per progettare una nuova versione del telegiornale \"Studio Aperto\", in onda da poco meno di un anno e mezzo sulla rete Italia 1, di cui divenne poi direttore. L'idea di Corona era di cambiare completamente stile rispetto ai TG tradizionali, facendo irrompere nelle notizie la satira, il fotomontaggio e la partecipazione degli utenti attraverso fax e telefonate. A settembre 1993 Corona si dimise dalla Fininvest per sopravvenuti contrasti con Silvio Berlusconi, in procinto di effettuare il suo ingresso in politica.\nNel marzo 1994, Corona entr\u00f2 come direttore artistico e successivamente come vicedirettore nella nuova testata fondata da Indro Montanelli, \"La Voce\". Dopo la chiusura della \"Voce\" (giugno 1995), Corona diresse il mensile \"Village\", poi ricopr\u00ec diversi altri incarichi con la sua societ\u00e0 \u00abCorona &amp; Corona\u00bb. L'ultima sua direzione fu nel gennaio 2005, quella del periodico di Mondadori \"Star TV\".\nLa sera del 24 gennaio 2007 mor\u00ec dopo una lunga malattia all'et\u00e0 di 59 anni. Fu cremato al cimitero di Lambrate, ove le sue ceneri sono poi state tumulate in una celletta.\nVittorio Corona, sposato con Gabriella Previtera, era padre di tre figli, tra cui Fabrizio Corona."}
{"id": "1227818", "revid": "729019", "url": "https://it.wikipedia.org/wiki?curid=1227818", "title": "Isola Motherway", "text": "L'isola Motherway (in inglese \"Motherway Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 26' sud e ad una longitudine di 110\u00b031' est, l'isola si trova a nord dell'Isola Peterson. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a P.T. Motherway, che ha partecipato all'operazione Highjump. In un primo tempo era stato assegnato il nome di \"scoglio Motherway\", ma poi il termine \"isola\" \u00e8 stato ritenuto pi\u00f9 appropriato."}
{"id": "1227827", "revid": "69794", "url": "https://it.wikipedia.org/wiki?curid=1227827", "title": "Fiat 501", "text": "La Fiat 501 \u00e8 un'automobile prodotta dalla casa automobilistica italiana FIAT tra il 1919 e il 1925. Tale autovettura fu progettata al termine del primo conflitto mondiale dall'avvocato Carlo Cavalli ed entr\u00f2 in produzione a met\u00e0 del 1919 per sostituire la Fiat 70, quest'ultima a sua volta sostituta della Fiat Zero (1913-1915) e prodotta dal 1915 al 1919 quasi esclusivamente in versione militare destinata al Regio Esercito.\nIl contesto.\nIl lancio commerciale della nuova 501 risale al novembre 1919, esclusivamente in versione torpedo 4 porte e al prezzo di listino di lire 32000. In totale ne furono prodotte quasi 70000, un vero primato per l'epoca, ed usc\u00ec di produzione nel 1925. Il motore era un 4 cilindri di 1460 cm\u00b3 con una potenza di 23 CV a 2600 giri al minuto. La velocit\u00e0 massima era 70\u00a0km/h.\nAltri 2.614 esemplari furono equipaggiati con motore 101 S che aveva 3,5 CV in pi\u00f9 e raggiungeva i 3000 giri. Tra i possessori della 501, si annoverava anche la regina Alessandrina di Danimarca.\nQuesta vettura riveste particolare importanza perch\u00e9 fu la risposta della Fiat al tentativo di invasione del mercato europeo da parte della americana Ford. Nel 1919 non soltanto l'Italia ma anche le altre nazioni europee stavano infatti traversando un momento difficile dal punto di vista economico. La riconversione post-bellica era ardua e le industrie facevano fatica a risollevarsi. In questo contesto lo statunitense Henry Ford progettava la conquista del mercato automobilistico di oltre-Atlantico puntando sul suo modello \"T\". Le Case europee dovettero quindi mettere allo studio modelli concorrenziali e la \"501\" (insieme ad es. alla francese Citro\u00ebn 10HP tipo A) fu uno di questi. Fu quindi l'auto che evit\u00f2 agli italiani di rassegnarsi a viaggiare sulla \"macchina di Ridolini\", in quanto la \"501\" rispondeva certamente meglio alle esigenze del gusto europeo."}
{"id": "1227830", "revid": "71155", "url": "https://it.wikipedia.org/wiki?curid=1227830", "title": "Iata", "text": ""}
{"id": "1227841", "revid": "767487", "url": "https://it.wikipedia.org/wiki?curid=1227841", "title": "C\u0103l\u0103\u021bele", "text": "C\u0103l\u0103\u021bele (in ungherese \"Kiskalota\", in tedesco \"Kelezel\") \u00e8 un comune della Romania di 2.592 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 6 villaggi: C\u0103lata, C\u0103l\u0103\u021bele, C\u0103l\u0103\u021bele-P\u0103dure, Dealu Negru, Finciu, V\u0103leni."}
{"id": "1227842", "revid": "121368099", "url": "https://it.wikipedia.org/wiki?curid=1227842", "title": "Taranto (esploratore)", "text": "Il Regio Incrociatore Taranto, proveniente dalla \"Kaiserliche Marine\" al termine della prima guerra mondiale, fu incluso nelle navi che spettavano all'Italia come prede belliche e fu preso in consegna dalla Regia Marina nel porto di Cherbourg il 20 luglio 1920. Era stato costruito nell'Arsenale di Wilhelmshaven dove impostato nel 1910 era stato varato il 24 agosto 1911 con il nome SMS \"Stra\u00dfburg\" e insieme ad altre tre unit\u00e0 costituiva la classe Magdeburg, una classe di incrociatori leggeri due dei quali, l' e l' furono perduti nel corso della prima guerra mondiale, mentre il terzo, l' venne ceduto alla Francia e ribattezzato \"Mulhouse\".\nCaratteristiche.\nLa protezione era costituita da una cintura verticale di 60 mm e una orizzontale di 50\u00a0mm oltre a un doppiofondo per la difesa subacquea. L'apparato motore era composto da 16 caldaie a combustione mista con 4 fumaioli e una potenza di 25000 hp distribuita su due assi che consentiva all'unit\u00e0 di raggiungere una velocit\u00e0 massima di 27 nodi. L'armamento originale era composto da 12 cannoni Krupp da 105/45\u00a0mm e da 4 lanciasiluri da 500\u00a0mm, ma gi\u00e0 nel 1916, durante la prima guerra mondiale, venne modificato in 7 cannoni da 15 cm SK L/45 da 150\u00a0mm e 2 cannoni da 8,8 cm SK L/45 e vennero mantenuti i tubi lanciasiluri.\nServizio nella Kaiserliche Marine.\nEntrato in servizio il 1\u00ba ottobre 1912, dall'inizio di aprile 1913 venne impiegato nel Mediterraneo e alla fine dello stesso anno fu destinato a missioni nelle colonie tedesche del Togo, Camerun e Africa del Sud Ovest. Con l'approssimarsi del primo conflitto mondiale fece ritorno in Germania e venne destinato alla difesa costiera del Mare del Nord, prendendo parte alla battaglia di Helgoland del 28 agosto 1914, nel corso della quale venne danneggiato, in quella che fu la prima grande battaglia navale della prima guerra mondiale.\nServizio nella Regia Marina.\nEntrato a far parte della \"Regia Marina\" e classificato esploratore, venne sottoposto a lavori di riparazione e di modifica, con lo sbarco dei cannoni da 88 mm sostituiti con due da 76/40 mm e mantenendo solamente 2 tubi lanciasiluri.\nEntrato in servizio nel 1925 fece parte della Divisione Leggera della Squadra Navale, partecipando alle manovre navali e il 1\u00ba dicembre dello stesso anno venne aggregato alla Prima Divisione della Squadra Esploratori. Dal 1926 e fino al 1936 imbarc\u00f2 un idrovolante.\nIl 3 maggio 1926 part\u00ec per il Mar Rosso toccando le acque dell'Eritrea e della Somalia come ammiraglia della flotta italiana dislocata nell'Oceano Indiano. In Somalia cooper\u00f2 con le forze di terra impegnate nella lotta contro i ribelli ed una sua compagnia da sbarco di 120 marinai occup\u00f2 per 27 giorni la localit\u00e0 di Bender Kassim.\nDopo essere rientrato in Italia il 14 gennaio 1927 e sottoposto a lavori di manutenzione e riparazione a Taranto, il 20 settembre dello stesso anno entr\u00f2 a far parte della Divisione Esploratori della Seconda Squadra.\nDal 15 marzo 1928 al 1\u00ba ottobre 1929 venne destinato alla Divisione Esploratori della Prima Squadra effettuando brevi crociere nel Mediterraneo occidentale e dell'Atlantico.\nDal 10 ottobre dello stesso anno, dopo essere stato riclassificato incrociatore, pass\u00f2 alle dipendenze del Comando in Capo della Seconda Squadra e dal 21 dello stesso mese divenne Nave Ammiraglia della Quarta Divisione, effettuando nel 1930 e nel 1931 crociere in Libia, Albania e Grecia.\nDal 1\u00ba luglio al 1\u00ba settembre 1932, costitu\u00ec insieme alla torpediniera \"Zenson\" il \"Gruppo Navi Scuole Meccanici\" effettuando una crociera nel corso della quale tocc\u00f2 i porti italiani dell'Adriatico e le acque dell'Albania, della Grecia e della Libia. Dopo lo scioglimento del Gruppo, il \"Taranto\" divent\u00f2 Nave Ammiraglia della Forza navale di Riserva.\nDal 1\u00ba luglio 1933 ricostitu\u00ec con la torpediniera \"Cortellazzo\" il \"Gruppo Navi Scuole Meccanici\" visitando nel corso della campagna d'istruzione porti libici, greci e del Dodecaneso.\nDopo che il 18 febbraio 1934 aveva assunto le funzioni di nave sede dell'Ispettorato Sommergibili, nell'estate successiva effettu\u00f2, con i sommergibili dipendenti, una crociera nel Mediterraneo visitando la Grecia, il Dodecaneso, la Palestina, l'Egitto, la Libia, la Sicilia, l'Algeria e la Spagna.\nNel maggio 1935 veniva trasferito a La Spezia per lavori di rimodernamento, al termine dei quali venne destinato in Mar Rosso dove giunse il 5 settembre dello stesso anno svolgendo varie missioni in compiti di servizio coloniale lungo le coste dell'Eritrea e della Somalia.\nGuerra d'Etiopia.\nIl Comando della III Zona aerea territoriale della Regia Aeronautica costituisce per \u2018esigenza AO\u2019 nell'ambito della Guerra d'Etiopia, il Reparto aereo imbarcato sul R.I. \"Taranto\". Il R.I. \"Taranto\" in questo periodo si trova ai lavori presso i cantieri OTO di Livorno. Al nuovo reparto viene assegnato il personale dal 1 luglio 1935. La nave arriva a Massaua il 5 settembre con i CANT 25.\nAl ritorno a Taranto, il 28 agosto 1936 rientr\u00f2 in arsenale per radicali lavori di riparazione e trasformazione, nel corso dei quali furono abolite due caldaie e un fumaiolo, con la conseguente diminuzione della potenza scesa a 13000 CV e della velocit\u00e0, che scese a 21 nodi.\nDopo essere stato trasferito per il completamento dei lavori al Cantiere Scoglio Olivi di Pola il 10 giugno 1938 e a Venezia il 19 agosto 1939 l'unit\u00e0 fece rientro a Taranto il 29 ottobre successivo.\nAll'inizio del 1940 faceva parte delle Forze Navali dello Ionio e Basso Adriatico alle dipendenze del Comando in Capo del Dipartimento Marittimo di Taranto, insieme all'incrociatore \"Bari\", alla nave appoggio idrovolanti \"Miraglia\", alle navi della II Squadriglia cacciatorpediniere e della VI Squadriglia Torpediniere oltre al nucleo di navi ausiliarie.\nSeconda guerra mondiale.\nDurante la seconda guerra mondiale la nave svolse 11 missioni, 6 delle quali per posa di mine.\nAll'inizio del conflitto, aglio ordini del capitano di fregata Domenico Ermirio, si trovava a Brindisi da dove effettu\u00f2 alcune missioni per la posa di mine e dopo essere rientrato a Taranto il 21 giugno, allo scoppio delle ostilit\u00e0 contro la Grecia il 29 ottobre, passato al comando del capitano di fregata Ferdinando Carafa D'Andria, ritorn\u00f2 a Brindisi. Dopo essere stato dislocato in Alto Adriatico il 10 aprile 1941, torn\u00f2 nuovamente a Brindisi e il successivo 20 luglio effettu\u00f2 il bombardamento delle coste adriatiche, appoggiando l'azione di reparti da sbarco nelle operazioni che portarono all'occupazione della Jugoslavia e delle isole Ionie e della Grecia.\nNello stesso anno il 12 agosto, dopo essere stato assegnato alla Forza Navale Speciale come Nave Ammiraglia, trasferito alla Spezia per lavori di riparazione, rientrando in servizio il successivo 11 dicembre come Nave Ammiraglia della Forza Navale Speciale. Dopo essere stato trasferito, il 26 febbraio 1942, a Livorno, dove effettu\u00f2 diverse uscite per esercitazioni, il successivo 12 dicembre venne posto in riserva e trasferito alla Spezia, dove il 9 settembre 1943, giorno seguente all'armistizio venne autoaffondato per non farlo cadere in mano ai tedeschi, che successivamente lo recuperarono per ostruire il passaggio della diga foranea. Dopo essere stato nuovamente affondato il 23 ottobre 1943 nel corso di un bombardamento aereo alleato fu riportato a galla dai tedeschi per andare definitivamente perduto, in un'altra incursione aerea, il 23 settembre 1944. Il relitto venne recuperato poi nel dopoguerra per essere demolito."}
{"id": "1227843", "revid": "2075278", "url": "https://it.wikipedia.org/wiki?curid=1227843", "title": "Conad", "text": "Conad (acronimo di Consorzio Nazionale Dettaglianti), \u00e8 una societ\u00e0 cooperativa attiva nella grande distribuzione organizzata. Con sede centrale a Bologna, \u00e8 formata attualmente da 6 cooperative di dettaglianti e attraverso di esse opera in tutte le regioni italiane. Ha un proprio centro distributivo.\nFuori dal territorio italiano \u00e8 presente in Albania, Cina, Hong Kong, Kosovo, Malta e Repubblica di San Marino.\nStoria.\nIl consorzio Conad viene fondato a Bologna, nell'ambito di Confesercenti, il 13 maggio 1962 da 14 gruppi d'acquisto dell'Italia settentrionale, come struttura di coordinamento. Intorno al 1973 si definisce un marchio, una politica di vendita e promozione comuni, nonch\u00e9 la razionalizzazione e le fusioni dei gruppi di acquisto. Negli anni ottanta inizia la modernizzazione della rete di vendita e intorno al 1988 si procede a una prima differenziazione delle insegne: Conad per i supermercati, Margherita - Conad per le \"superette\".\nNel 1991 la cooperativa si lancia nel settore degli ipermercati, creando il marchio \"Pianeta\", ma la poca esperienza nella gestione delle grandi superfici ne porta ad aprire appena 11. Per colmare tale gap, nel 2002 Conad inizia una collaborazione con il gruppo francese E. Leclerc per la gestione di tale canale creando l'insegna \"E. Leclerc - Conad\". Questa joint venture si scioglie nel 2014 dopo che i francesi hanno lasciato l'alleanza paneuropea Core e Conad provvede a rinominare le grandi superfici a seconda della dimensione in \"Conad Superstore\" e \"Conad Ipermercato\".\nNel novembre 2005 Conad ha aperto il primo impianto di Distribuzione Carburanti a marchio \"Conad Self 24h,\" nell\"'E. Leclerc Conad\" di Gallicano in Garfagnana (LU). A marzo 2021 il numero di questi distributori sale a 45.\nNel dicembre 2011 Conad acquisisce dal gruppo Rewe 43 punti vendita Billa in Abruzzo, Emilia-Romagna, Lazio, Marche, Piemonte, Puglia, Sardegna, Toscana, Umbria e Veneto, con il cambio effettivo delle insegne a partire da giugno 2012.\nIl 23 luglio 2018, rileva in affitto anche sei ipermercati appartenenti al gruppo Finiper situati in Abruzzo, Marche e Friuli-Venezia Giulia rinominandoli \"Iper Conad\" e successivamente \"Spazio Conad\".\nNel maggio 2019, rilevando le attivit\u00e0 italiane della francese Auchan con un investimento di un miliardo di euro, Conad diventa il primo gruppo della grande distribuzione in Italia con una quota del giro d'affari che nel settore si attester\u00e0 attorno al 18% lasciando cos\u00ec Coop al secondo posto con il 13,7%. Conad ha acquisito da Auchan 46 ipermercati ad insegna Auchan e circa 230 supermercati ad insegna Simply, pari alla quasi totalit\u00e0 delle sue attivit\u00e0 in Italia, rinominando le superfici di maggiori dimensioni col nome \"Spazio Conad.\" \nQuesta nuova insegna della rete di vendita, introdotta per la prima volta a novembre 2019 nel Centro Commerciale Collatina a Roma, \u00e8 stata appositamente realizzata per rilanciare la rete degli ex ipermercati Auchan. Nel corso del 2020, tutti gli ipermercati \"Conad Ipermercato\" sono stati rinnovati cambiando insegna in \"Spazio Conad.\"\nCooperative associate.\nDal 2004 \u00e8 stata stipulata un'alleanza col gruppo DAO, con sede a Lavis (TN), che \u00e8 distributore Conad per il Trentino-Alto Adige.\nDati economici.\nNel 2020 il fatturato ha raggiunto i 15,5 miliardi di euro (+12,3% rispetto al 2019) con 65.772 dipendenti (+8.273) e una quota di mercato del 15,01%. I soci sono 2.348.\nCanali di vendita.\nLe cooperative associate utilizzano le seguenti insegne:\nInoltre sono presenti 306 concept rappresentati da \"Parafarmacia Conad\" (175), \"PetStore Conad\" (68), \"Conad Self 24h\" (44) e \"Ottico Conad\" (19).\nCentri distributivi.\nPer movimentare oltre 500 milioni di cartoni ogni anno la rete logistica di Conad \u00e8 formata da 52 centri logistici (887.770 m\u00b2).\nConad INSIM.\nIl 31 marzo 2008 il consorzio lancia Conad INSIM, operatore virtuale di sua propriet\u00e0. Il servizio si appoggiava alla rete di Vodafone e dal 2009 alla rete di 3. I servizi INSIM erano inizialmente disponibili in oltre 1.400 punti vendita delle diverse insegne del gruppo: i supermercati Conad, le superette Margherita-Conad e gli ipermercati E.Leclerc-Conad. Non \u00e8 pi\u00f9 attivo dal 1\u00ba novembre 2009.\nInternazionalizzazione.\nOltre alla tradizionale presenza della cooperativa Commercianti Indipendenti Associati nella Repubblica di San Marino, Conad ha avviato altre iniziative di internazionalizzazione:\nAlleanze.\nConad aderisce all'ANCD (Associazione Italiana Cooperative di Dettaglianti) della Lega delle Cooperative e a Coopernic, alleanza europea con sede a Bruxelles a cui aderisce anche il gruppo tedesco Rewe, il gruppo francese E. Leclerc, la Coop Svizzera e il belga Colruyt.\nIn Italia fa parte con il gruppo Rewe e il gruppo Interdis di una centrale, Sicon, che sta lavorando per creare sinergie di acquisti e logistica. Nel 2012 ha collaborato con la Coop Italia per comprare un ramo d'azienda del gruppo Aligrup, che in Sicilia gestiva supermercati ad insegna Despar. Nel 2020 ha attivato una breve collaborazione con Il Giornale e con la startup spagnola Glovo, conclusasi nel novembre dello stesso anno."}
{"id": "1227844", "revid": "1718925", "url": "https://it.wikipedia.org/wiki?curid=1227844", "title": "Consuma", "text": "Consuma \u00e8 una frazione situata a met\u00e0 tra la Citt\u00e0 metropolitana di Firenze e la provincia di Arezzo, divisa amministrativamente tra i comuni di Pelago e Montemignaio.\nGeografia antropica e fisica.\nIl paesaggio attorno alla Consuma \u00e8 caratterizzato dalla fitta presenza di boschi, specialmente faggeti, abeti, querceti, castagneti e pinete che accompagnano i castagneti da frutto sorti in seguito a decise opere di dissodamento e di innesto di queste colture.\nTutti questi boschi sono contraddistinti anche per la presenza di varie specie di funghi.\nLa localit\u00e0 \u00e8 tuttora attraversata dalla ex Strada Statale 70 che da essa prende il nome; l'abitato della Consuma, nel lato amministrativo legato a Firenze, ha fatto parte della Comunit\u00e0 montana Montagna Fiorentina prima di confluire nell'Unione di comuni Valdarno e Valdisieve di cui fanno parte Pelago e Rufina.\nOrigini del nome.\nIl nome di Consuma probabilmente deriva dalla famiglia Consumi, oriunda ferrarese, scacciata da quella citt\u00e0 per ragioni politiche.\nStoria.\nLe origini.\nLa localit\u00e0 toscana della Consuma nasce lungo un'antica via che collegava il Casentino con Firenze e il Valdarno, precisamente all'altezza di 1050 metri sul livello del mare.\nIl Pievano Arlotto alla Consuma.\nIn una notte di forte pioggia, di ritorno dal Casentino, il Pievano Arlotto si ferm\u00f2, completamente fradicio, in una piccola osteria presso la Consuma la quale era piena di gente ed era impossibile anche solo avvicinarsi ai posti al fuoco, tutti gi\u00e0 occupati. Il Pievano si rivolse all'oste con il tono di chi vuol parlare privatamente, ma anche farsi intendere da tutti, raccontando la disavventura di aver perduto dal carniere, dove si era fermato a orinare a qualche miglio da l\u00ec, la bella somma di quattordici lire e diciannove fiorini. Pian piano, a piccoli gruppi, i commensali si offrirono di uscire per cercare le monete, cos\u00ec il Pievano non solo pot\u00e9 ristorarsi bello largo vicino al fuoco ma, per la compassione dell'oste, ebbe anche il conto abbonato.\nLo sviluppo come luogo di villeggiatura.\nComplice la vicinanza a Firenze, Consuma scopr\u00ec la propria vocazione come meta turistica negli anni della rinascita post-bellica (1950-1960). In quei decenni l'abitato si arricch\u00ec di ville intorno al borghetto centrale.\nMonumenti e luoghi d'interesse.\nLa piccola chiesa della Consuma fu costruita nel 1932 su disegno dell'architetto Padre Franci, sopra una vecchia cappella che risaliva al 1500. Questa chiesa ha uno stile romanico moderno, a tre navate, con due file di colonne. \nCultura e societ\u00e0.\nBiblioteca.\nLa frazione ha una biblioteca presso il Centro Turistico Culturale gestita da Proconsuma APS.\nInfrastrutture e trasporti.\nLa strada regionale 70 della Consuma (SR 70) attraversa l'abitato collegando il Valdarno superiore al Casentino, attraverso il Passo della Consuma.\nI servizi autobus che servono le due vallate con Firenze e Bibbiena sono utilizzati per raggiungere l'abitato della Consuma."}
{"id": "1227846", "revid": "767487", "url": "https://it.wikipedia.org/wiki?curid=1227846", "title": "Ungura\u0219", "text": "Ungura\u0219 (in ungherese \"B\u00e1lv\u00e1nyosv\u00e1ralja\", in tedesco \"Schlosswall\") \u00e8 un comune della Romania di 2.970 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 5 villaggi: Batin, Daro\u021b, Sicfa, Ungura\u0219, Valea Ungura\u0219ului."}
{"id": "1227847", "revid": "767487", "url": "https://it.wikipedia.org/wiki?curid=1227847", "title": "Feleacu", "text": "Feleacu (in passato \"Feleac\", in ungherese \"Erd\u00f6felek\", in tedesco \"Fleck\") \u00e8 un comune della Romania di 3.622 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 5 villaggi: Casele Mice\u0219ti, Feleacu, Gheorghieni, S\u0103r\u0103di\u0219, V\u00e2lcele.\nDal 2008 \u00e8 parte integrante della Zona metropolitana di Cluj Napoca"}
{"id": "1227848", "revid": "287204", "url": "https://it.wikipedia.org/wiki?curid=1227848", "title": "Unguras", "text": ""}
{"id": "1227850", "revid": "31886", "url": "https://it.wikipedia.org/wiki?curid=1227850", "title": "Cronologia di Battlestar Galactica", "text": "Quella che segue \u00e8 la cronologia degli eventi narrati nell'universo fantascientifico di Battlestar Galactica, comprendente la miniserie del 2003, la serie televisiva andata in onda tra il 2004 e 2009, tre webserie, due film per la televisione e il prequel \"Caprica\".\nNel centro del sistema di datazione temporale viene posto per convenzione l'Olocausto Cylone. Gli eventi precedenti alla caduta delle Dodici Colonie sono dunque indicati con la locuzione BCH (\"Before Cylon Holocaust\").\nOra zero (miniserie).\nCaduta delle Dodici Colonie.\nLa caduta delle Dodici Colonie (chiamato anche attacco Cylone o olocausto Cylone) \u00e8 conseguente all'attacco che rinnov\u00f2 il conflitto tra gli umani delle Dodici Colonie di Kobol e le loro creazioni robotiche, i Cyloni, dopo un periodo di pace durato 40 anni. I Cyloni diedero inizio all'attacco con un gesto simbolico, distruggendo la Stazione dell'Armistizio istituita al termine della Prima Guerra Cylone. A causa della remota posizione della stazione, il mancato rientro del funzionario assegnatogli non dest\u00f2 alcuna preoccupazione in seno alla Flotta Coloniale. I Cyloni riuscirono ad annientare le Dodici Colonie infiltrandosi nella loro societ\u00e0 civile e militare attraverso nuovi modelli cyloni dalle sembianze umane. Una di queste copie, Caprica Sei, sedusse il brillante Dr. Gaius Baltar in modo tale da avere accesso al sistema di difesa coloniale, ideato dallo stesso Baltar, e da sabotarlo. A seguito del sabotaggio del sistema, i Cyloni tornarono dal loro esilio pronti a scatenare la loro vendetta. I backdoor inseriti da Numero Sei nel sistema di difesa coloniale permisero loro, attraverso vari tipi di attacchi elettronici, di bypassare l'intero sistema. Interi squadroni di Viper persero energia prima ancora di poter affrontare il nemico, rendendo cos\u00ec possibile ai Cyloni abbatterli praticamente uno dopo l'altro. Le Basi Stellari Coloniali soffrirono di innumerevoli malfunzionamenti, fino ad arrivare anche al totale collasso energetico. Tutto ci\u00f2, unito alla sorpresa dell'attacco, permise ai Cyloni di annientare quasi interamente la Flotta Coloniale soffrendo ridottissime perdite. La nave stellare \"Galactica\", approssimativamente a 300 milioni di miglia da Caprica, fu la sola nave coloniale a rimanere incolume dal sabotaggio, poich\u00e9, essendo antiquata e destinata al disarmo, i suoi computer non erano mai stati collegati in rete o aggiornati a sistemi difensivi pi\u00f9 moderni, come quello di Gaius Baltar. Questa tattica di anti-infiltrazione, usata durante la Prima Guerra Cylone, era mantenuta a bordo per volere del Comandante William Adamo, nonostante il periodo di pace e che la nave fosse ormai prossima al disarmo. In contemporanea all'annientamento della Flotta Coloniale, i Cyloni lanciarono un massiccio bombardamento nucleare su ciascuna delle Dodici Colonie, colpendo principalmente la popolazione civile e i centri strategici principali. La maggior parte della flotta Cylone salta direttamente a Caprica. Dopo la distruzione di almeno quattro basistellari e la loro scorta di Viper, le navi base iniziano ad attaccare il pianeta con MIRV nucleari, mentre contemporaneamente atterrano Centurioni in vari punti per assalti di terra. Caprica City \u00e8 colpita da una detonazione che si avvicina ai 50 megatoni, seguita da altri sganci su altre citt\u00e0. Picon viene colpito duramente proprio come Caprica, con i Cyloni che distruggono il Quartier Generale della Flotta Coloniale nei primi minuti degli attacchi. L'attrazione principale di Picon, i suoi porti, sono l'obiettivo principale delle forze attaccanti Cyloni. Anche Leonis \u00e8 colpita da ordigni nucleari e invasa da truppe di terra che iniziano a massacrare i sopravvissuti. Delle detonazioni possono essere viste sulla superficie di Canceron mentre la nave Pyxis la sta lasciando. L'attacco fu un successo addirittura superiore alla pi\u00f9 ottimistiche proiezioni dei Cyloni. Alla notizia dell'attacco, il Governo Coloniale ordin\u00f2 a tutte le navi civili di non muoversi dalle loro posizioni e di interrompere i loro viaggi, principalmente per evitare che le persone a bordo potessero scendere sui pianeti sotto bombardamento da parte dei Cyloni, e quindi per salvare le loro vite.\nMentre la principale battaglia contro i Cyloni si svolgeva nell'orbita di Virgon, il \"Galactica\" si preparava a possibili scontri nonostante due grossi problemi. Primo, il \"Galactica\" aveva da poco distrutto la maggior parte delle sue riserve di munizioni in occasione della cerimonia di disarmo; secondo, la nave non disponeva di Viper da far volare. Il suo ultimo squadrone di Viper classe VII aveva lasciato la nave dopo la cerimonia di disarmo, venendo poi rapidamente distrutto in un attacco cylone. Fortunatamente, la nave disponeva ancora di vecchi Viper Mark II a bordo a seguito della recente cerimonia e in previsione della futura trasformazione della nave in museo. Questi Viper erano vecchi ma dal robusto design, capaci di resistere all'infiltrazione cylone poich\u00e9 non aggiornati a sistemi pi\u00f9 recenti.\nGrazie a questi, il \"Galactica\" fu in grado di sopravvivere a diversi attacchi fin dal suo primo ingaggio nella nuova guerra. La nave fu in grado di sopravvivere al diretto impatto di una testata nucleare cylone, pur pagando con la perdita di 85 membri dell'equipaggio. Alla notizia che la nave \"Atlantia\", cos\u00ec come il resto della flotta, era ormai prossima alla distruzione, il Comandante Adamo assunse il comando di ci\u00f2 che restava della Flotta Coloniale, inviando una trasmissione a tutte le navi sopravvissute con l'ordine di radunarsi presso l'Ancoraggio Ragnar per organizzare una contro-offensiva. La Stazione Ragnar infatti, situata nell'orbita bassa dell'omonimo gigante gassoso, teneva in stoccaggio un gran carico di batterie difensive e di munizioni per i Viper. Il \"Galactica\" riusc\u00ec ad effettuare con successo un salto FTL su Ragnar, evitando cos\u00ec di dover attraversare il vicino spazio di Virgon, ormai nelle mani della flotta cylone. Dopo il bombardamento nucleare di Picon, il Governo Coloniale guidato dal Presidente Richard Adar cerc\u00f2 di segnalare una resa totale e incondizionata delle Dodici Colonie, richiesta che per\u00f2 i Cyloni ignorarono completamente. Poco dopo, il Presidente Adar e l'intero corpo governativo, fatto salvo il Segretario all'Educazione Laura Roslin, furono uccisi o dati per dispersi. A seguito di ci\u00f2 il segnalatore automatico della Casa Arancione si attiv\u00f2 alla ricerca di qualsiasi ufficiale governativo rimasto in vita, segnale a cui rispose unicamente la Roslin. A seguito di ci\u00f2, pur essendo assai lontana nella linea di successione presidenziale, Laura Roslin prest\u00f2 giuramento a bordo del \"Volo Coloniale 798\", divenendo il nuovo Presidente delle Dodici Colonie. La Roslin ordin\u00f2 immediatamente a tutte le navi civili e militari di radunarsi per formare un unico convoglio di sopravvissuti. Infine il convoglio riusc\u00ec a raggiungere con successo a Ragnar il \"Galactica\", costretto per\u00f2 a lasciarsi alle spalle numerose navi sub-luce, che furono distrutte dai Cyloni. Il \"Galactica\" non fu la sola nave da guerra a scampare alla distruzione. Un attacco ai cantieri navali di Scorpia distrusse almeno due navi stellari, ma la \"Pegasus\", operativa solo parzialmente a quel tempo, riusc\u00ec a scappare, senza per\u00f2 venire a sapere del destino del \"Galactica\" se non diversi mesi dopo.\nLa battaglia di Ragnar costitu\u00ec l'unico, ma fondamentale, successo bellico coloniale nel corso del conflitto. Da qui, inizialmente, il comandante Adamo intendeva lanciare un contro-attacco contro la flotta cylone. Tuttavia, il Presidente Roslin riusc\u00ec a convincerlo a desistere mettendolo di fronte alla scottante realt\u00e0 dei fatti: le Colonie erano state distrutte, la flotta spazzata via, e la razza umana era quasi sull'orlo dell'estinzione, essendo sopravvissute solo circa 50.000 persone a bordo del convoglio di navi radunato a Ragnar. Adamo decise quindi di porre il \"Galactica\" alla guida del convoglio, per condurlo attraverso il Settore Prolmar, lasciandosi alle spalle le Dodici Colonie, senza mai pi\u00f9 tornarci. Per riuscirvi, per\u00f2, il \"Galactica\" doveva prima riuscire a guidare e proteggere la flotta al di fuori dell'atmosfera del gigante gassoso, per consentire la fuga attraverso il salto FTL. Il \"Galactica\" riusc\u00ec con successo ad affrontare le Astrobasi Cyloni in orbita per il tempo necessario a consentire la fuga del convoglio, prima di lasciare esso stesso quella zona di spazio. Per scampare al costante inseguimento dei Cyloni, e per dare una nuova speranza di vita ai sopravvissuti, Adamo decise di guidare il convoglio alla ricerca della Tredicesima Colonia, situata su un lontano pianeta, considerato per\u00f2 solo una leggenda: la Terra.\nNonostante i vari significati che i Cyloni daranno all'attacco contro le Colonie, come il volere di Dio o una risposta ad un primo attacco da parte della Flotta Coloniale, mente e responsabile del genocidio \u00e8 il Cylone Numero Uno che si infiltrer\u00e0 successivamente sul Galactica con l'identit\u00e0 di Padre Cavil. Numero Uno fu il primo dei Sette Cyloni ad esser creato dagli Ultimi Cinque, ben presto svilupp\u00f2 un profondo odio per gli esseri umani e la fiducia che gli Ultimi Cinque riponevano in questi per il futuro della razza Cylone. Contribu\u00ec a questo odio anche l'aspetto umano che fu dato al Numero Uno, di cui non sopportava le limitazioni \"fisiche\" a cui doveva sottostare. Sbarazzatosi dei Cinque, si mise quindi all'opera per fomentare all'interno della popolazione Cylone l'odio nei confronti dei coloniali.\nDopo l'Olocausto.\nSeconda stagione.\nFlashback da \"Conti in sospeso\".\nDa \"Missione 2 Alpha\", parte II\nTerza stagione.\n\"Conti in sospeso\".\n\"Alcuni avvenimenti narrati in questo episodio riguardano i giorni da 420 in poi su New Caprica\". \n\"Il passaggio\".\n\"Linea temporale non disponibile per questo episodio\".\n\"L'occhio di Giove\".\n\"Linea temporale non disponibile per questo episodio\". \n\"Gli ultimi cinque\".\n\"Linea temporale non disponibile per questo episodio\". \n\"Un attimo di pausa\".\n\"Pur non essendoci riferimenti temporali concreti per indicare quanto sia passato dall'episodio \"Gli ultimi cinque\", la Barba di Gaius Baltar \u00e8 cresciuta molto e le bruciature sulle mani di Scorpion sono completamente guarite, quindi si pu\u00f2 dedurre che siano passate alcune settimane tra i due episodi.\"\n\"Il medico della morte\".\n\"Linea temporale non disponibile per questo episodio.\"\n\"Anniversario di matrimonio\".\nGli eventi di questo episodio hanno luogo 49 giorni dopo gli eventi de \"Gli ultimi cinque\". Nessun contatto con i Cyloni da allora.\n\"Mani sporche\".\n\"Impossibile valutare la data esatta, ma a quanto dice la Roslin, il legale di Baltar ha contrabbandato messaggi dalla cella per molte settimane.\"\n\"Tragico epilogo\".\n\"Linea temporale non disponibile per questo episodio; comunque, comincia quattro giorni dopo il rifornimento di tutta la flotta\".\n\"Anche i figli si ribellano\".\n\"Gli eventi di questo episodio hanno luogo due settimane dopo \"Tragico epilogo\". Aaron Kelly dice di fare il suo lavoro \"da due anni\", che sicuramente \u00e8 una valutazione per difetto, ma indica anche che non sono passati ancora tre anni (1095 giorni) dall'olocausto.\"\n\"Crocevia\", parte I.\n\"L'episodio ha luogo all'incirca un mese e mezzo dopo \"Anche i figli si ribellano\"; in quell'episodio William Adamo dice che il processo di Baltar inizier\u00e0 dopo due settimane. Comunque il primo episodio della 4\u00aa stagione narra fatti avvenuti oltre due mesi dopo \"Tragico epilogo\", senza nessuno specifico punto temporale da \"Crocevia, Parte I\" al primo episodio della 4\u00aa stagione. Cos\u00ec sembra che il processo sia cominciato pi\u00f9 tardi di quanto detto da Adamo.\"\n\"Crocevia\", parte II.\n\"L'episodio continua praticamente subito dopo \"Crocevia, Parte I\". Romo Lampkin pone il colloquio tra Lee Adamo e suo padre dell'episodio precedente a \"quattro giorni fa\".\"\nQuarta stagione\nEpisodi_di_Battlestar_Galactica_(quarta_stagione)Episodi di Battlestar Galactica (quarta stagione)"}
{"id": "1227854", "revid": "38120", "url": "https://it.wikipedia.org/wiki?curid=1227854", "title": "Piledriver", "text": ""}
{"id": "1227858", "revid": "287204", "url": "https://it.wikipedia.org/wiki?curid=1227858", "title": "Luigi Merola", "text": "Biografia.\nNasce in una famiglia di operai, pap\u00e0 Giuseppe custode del Seminario e mamma Rosa casalinga. Secondo di quattro figli, entra in Seminario Minore \"Paolo VI\" nel 1986 e poi passa al Seminario Maggiore \"Ascalesi\" di Napoli, diventando prete ad appena ventiquattro anni con la dispensa. Infatti \u00e8 ordinato sacerdote il 22 giugno del 1997 nella Chiesa Cattedrale di Napoli.\nLaureato (1996) e specializzato (1999) in \"teologia spirituale\" presso la facolt\u00e0 teologica dell'Italia meridionale \"San Luigi\", \u00e8 assegnato, come prima destinazione, nella parrocchia di San Ludovico d'Angi\u00f2 di Marano di Napoli, in qualit\u00e0 di viceparroco, dove resta fino al 30 settembre 2000. Qui porta avanti un folto gruppo di Azione Cattolica, organizza con i giovani l'assistenza serale ai barboni e ai senza dimora della Stazione Centrale di Napoli e si dedica all'educazione dei bambini pi\u00f9 disagiati, organizzando un oratorio molto attivo e promuovendo la lotta contro l'usura.\nDal 1\u00ba ottobre del 2000 viene assegnato, prima come viceparroco e poi, dal 1\u00ba aprile 2004, come parroco \"in solidum\", presso la parrocchia di San Giorgio Maggiore, nel quartiere napoletano di Forcella, dove resta per sette anni, fino al 24 giugno del 2007. La sua attivit\u00e0 \u00e8 rivolta specialmente ai bambini, che hanno la parrocchia come unico punto di aggregazione e di alternativa alla strada. Si adopera e promuove, tutti i pomeriggi, un doposcuola e si impegna per il riscatto civile e sociale del quartiere creando corsi di informatizzazione, musica, ballo, canto e laboratori di teatro. Intanto si laurea e si specializza in scienze sociali (2007) presso l'Universit\u00e0 degli Studi \"G. Marconi\" di Roma.\nIl periodo di permanenza a Forcella \u00e8 stato segnato dal tragico evento, avvenuto il 27 marzo del 2004, dell'uccisione di una ragazzina di quattordici anni, Annalisa Durante, trovatasi per caso a passare nel luogo dove era in atto un agguato camorristico. Ignorando gli inviti a mantenere un profilo basso, don Merola nell'omelia del funerale della ragazzina attacca duramente la camorra e, pur fatto oggetto di minacce, ha proseguito la sua opera di sensibilizzazione contro la criminalit\u00e0 organizzata. Successivamente \u00e8 stata aperta una scuola che tuttora porta il nome di questa ragazza. Nel 2003, inoltre, don Luigi ha fatto smantellare tutte le telecamere che erano state messe nel quartiere dai clan della camorra per controllare il territorio ed ha consegnato al questore una videocassetta per documentare lo spaccio di droga.\nQuesti sono solo alcuni degli atti che hanno dato inizio al calvario di don Luigi. Infatti, sempre nello stesso anno, viene intercettata la frase di un camorrista: \"Lo ammazzer\u00f2 sull'altare\". \u00c8 proprio tale frase che segna l'inizio della vita blindata del parroco. Nel 2004 infatti gli viene assegnata la scorta, che don Luigi Merola ama definire \"i miei angeli terreni\". Ha descritto la sua situazione in un libro, \"Forcella tra inclusione ed esclusione sociale\". Nel 2007 lascia il posto \"in trincea\" per trasferire il suo impegno a Roma con il Ministero dell'Istruzione, che lo nomina dirigente dell'Ufficio III presso la \"Direzione per lo Studente\" con l'incarico di promuovere la legalit\u00e0 in tutte le scuole di ogni ordine e grado, incarico che dura fino al settembre 2008. Dall'anno successivo gli viene assegnato un incarico di studio per la promozione della legalit\u00e0 nelle scuole e il contrasto alla dispersione scolastica.\nIl 14 dicembre 2007 a Napoli, nel quartiere Arenaccia, fonda la fondazione di recupero minorile 'A \"Voce d' 'e Creature\", della quale \u00e8 tuttora presidente. La fondazione \u00e8 stata voluta da don Merola per i ragazzi a rischio e in particolare per quelli che si sono allontanati dalla scuola. La frequentano in ottanta, tra i sei e i diciotto anni, altri quaranta sono nella sezione distaccata tra Pompei e Castellammare di Stabia; nelle due sedi si tengono lezioni di recupero scolastico, laboratori musicali (batteria, piano, chitarra) e teatrali, corsi di informatica, danza, sport e di formazione e lavoro.\nNel mese di marzo 2009 \u00e8 stato insignito del \"Premio Roberto I Sanseverino\", organizzato da \u201cLa Magnifica Gente d\u00f2 Sud\u201d e dalla citt\u00e0 di Mercato San Severino.\n \u00c8 stato insignito del premio nazionale \"Donato Carbone\", giovane vittima della Sacra Corona Unita pugliese, nel 2007 dall'associazione \"S.I.N.G. - Oratorio volante Don Bosco - onlus\", ad Oria (Brindisi). Nel 2009 ha ricevuto il premio \"Paolo Borsellino\" nella citt\u00e0 di Pescara.\nInterpreta s\u00e9 stesso nel film di Antonio Capuano, \"L'amore buio\", in una scena in cui tiene un discorso al carcere minorile di Nisida, salutato dagli applausi dei ragazzi-detenuti. \u00c8 stato nominato consulente a titolo gratuito della \"Commissione Parlamentare Antimafia\" della XV, XVI legislatura e attuale Legislatura XVIII. Per questo \u00e8 stato definito \"parroco anticamorra\", definizione che per\u00f2 egli non \u00e8 solito attribuirsi.\nIn questi anni don Luigi ha visitato pi\u00f9 di 2000 scuole in tutt'Italia. Dal 1\u00ba settembre 2010 al 31 marzo 2013 \u00e8 stato parroco della chiesa di San Carlo Borromeo alle Brecce, in via Galileo Ferraris a Napoli. Dal 2010 \u00e8 cappellano alla Stazione Centrale di Napoli.\nHa pubblicato nel 2011 il libro \"Il cancro sociale: la camorra\", edito da Guida. Nel 2012 pubblica assieme a Marcello D'Orta il libro \"A voce 'e creature\" edito da Mondadori. Nel 2013 pubblica \"I bambini di Napoli\" edito da Graf. Nel 2013 ha curato la raccolta \"Storie di ragazzi tra legalit\u00e0 e camorra. Narrativa, testimonianze e teatro\" (Guida). Nel 2014 si occupa della presentazione del libro \"Soldati di Pace\", del giornalista Vincenzo Rubano, presentato alla Camera dei Deputati dal Sottosegretario alla Presidenza del Consiglio dei Ministri Luca Lotti il 25 giugno 2014. Nel 2016 viene pubblicato da Guida Editori libro denuncia: \"La Camorra bianca, riflessioni ad alta voce di un prete scomodo\". Nel 2018 \u00e8 stato pubblicato da Guida Editori \"Oltre ogni speranza\".\n\u00c8 stato insignito del \"Premio Internazionale Bonifacio VIII\" il 25 novembre 2011; il 15 dicembre del 2011 ha ricevuto a Palermo il \"Premio Internazionale don Pino Puglisi\"; sabato 17 dicembre 2011 ha ricevuto il \"Premio Internazionale della Bont\u00e0\" nel Santuario di Loreto; il 15 dicembre 2019 ha ricevuto dalle mani avv. Claudio D'Alessio il premio \"Colombo\" per aver sostenuto ed aiutato i minori del Comune di Pompei. Il 2 giugno del 2012, giorno della festa della Repubblica, a Roma, durante una cerimonia tenutasi al Palazzo del Quirinale, \u00e8 stato insignito dal Presidente della repubblica, Giorgio Napolitano, del titolo di Cavaliere della Repubblica per i suoi meriti in campo sociale.\nNel 2013 ha duramente attaccato la conduttrice televisiva Maria De Filippi definendola \"la cattiva maestra della giovent\u00f9 italiana di oggi\".\n\u00c8 iscritto all'Ordine dei giornalisti come pubblicista dal 2008, ed \u00e8 stato per cinque anni (dal 2005 al 2010) opinionista dell'edizione napoletana del quotidiano \"La Repubblica\".\n\u00c8 iscritto all'ordine degli assistenti sociali specialisti Albo A n.2780, regione Campania."}
{"id": "1227864", "revid": "1439131", "url": "https://it.wikipedia.org/wiki?curid=1227864", "title": "Fiat Tipo 1", "text": "La Fiat 1 Fiacre \u00e8 stata un'autovettura costruita dalla FIAT dal 1908 al 1910.\nStoria.\nAveva installato un motore di 2009 cm\u00b3 erogante una potenza di 16 HP, che permetteva al modello di raggiungere i 70 km/h.. Aveva sei posti a sedere. Fu anche conosciuta come \u201cFiat 12-15 HP\u201d. I 4 cilindri erano per la prima volta in un monoblocco, prendendo spunto dalla casa automobilistica Aquila Italiana. Sempre all'avanguardia della tecnica, la Fiat equipaggi\u00f2 questo modello di un sistema d'accensione a magnete ad alta tensione.\nAll'epoca della commercializzazione della \u201cTipo 1\u201d era in uso dalle Case automobilistiche preparare il motore diviso in blocchi distinti poi successivamente saldati insieme per formare il propulsore, e la \u201cTipo 1\u201d fu un modello precursore per l'innovazione tecnologica in questione.\nLa prima versione prodotta fu la \"Tipo 1 Fiacre\", poi denominata \"Taxi mod. 1T\", che venne costruita in circa 1600 esemplari destinati all'uso specifico di taxi e venduta non solo in Italia ma anche all'estero. Fu usata a New York, Londra, Parigi e molte altre citt\u00e0."}
{"id": "1227871", "revid": "118981", "url": "https://it.wikipedia.org/wiki?curid=1227871", "title": "Aloysia citriodora", "text": "La verbena odorosa (Aloysia citriodora ) \u00e8 una pianta arbustiva perenne della famiglia delle Verbenaceae. Da non confondere con la \"verbena comune\" (\"Verbena officinalis\").\nEtimologia.\nIl nome del genere (\"Aloysia\") \u00e8 un omaggio a Maria Luisa di Parma (1751-1819), moglie di Carlo IV di Spagna. L'epiteto specifico \"citrodora\" deriva dal latino e significa \"dal profumo di limone\".\nDescrizione.\n\u00c8 un arbusto che pu\u00f2 raggiungere 1,5-3,0 m di altezza.Le foglie, decidue, lanceolate, di colore verde chiaro, lunghe 5\u20137\u00a0cm, emanano un intenso profumo di agrumi, simile a quello della \"Melissa officinalis\".\nI fiori piccoli, di colore bianco o lilla pallido, sono raggruppati in infiorescenze a spiga lassa.\nDistribuzione e habitat.\n\u00c8 originaria dell'America del sud: cresce allo stato selvatico in Ecuador, Per\u00f9, Cile, Bolivia e Argentina, da dove i \" conquistadores\" la introdussero in Europa nel secolo XVII.\nTassonomia.\n\"Aloysia citriodora\" fu descritta da Antonio Palau y Verdera e pubblicata nel \"Parte pr\u00e1ctica de Bot\u00e1nica\" 1: 768. 1784.\nUsi.\nDalle foglie si estrae un olio essenziale, impiegato nell'industria cosmetica, ricco di composti volatili quali geraniolo, citrale e limonene. Foglie e fiori essiccati si possono usare per profumare armadi e ambienti.\nIn erboristeria si usa nella preparazione di tisane, infusi e impacchi. Si usa in cucina per fare liquori, marmellate, macedonie e come spezia. L'uso prolungato pu\u00f2 per\u00f2 provocare disturbi allo stomaco, comprese le gastriti.\nL'infusione viene usata come digestivo, carminativo e antispasmodico, in caso di dolori dello stomaco o indigestione. Si consuma anche come blando sedativo. &lt;br&gt; Ha una notevole quantit\u00e0 di melatonina, una sostanza usata come rilassante naturale che promuove il sonno notturno. Gli elementi utilizzati in infusione vengono raccolti due volte l'anno, in tarda primavera e inizio autunno. Vengono utilizzate foglie giovani e sommit\u00e0 fiorite."}
{"id": "1227872", "revid": "6923", "url": "https://it.wikipedia.org/wiki?curid=1227872", "title": "Almudena Grandes", "text": "Le sue successive opere \"Ti chiamero venerd\u00ec\" (1991), \"Malena: un nome da tango\" (1995), \"Atlante di geografia umana\" (1998), \"Cuore di ghiaccio\" (2007)\", Baci sul pane\" (2015)\", \"hanno contribuito a consolidare la sua fama internazionale come importante esponente della letteratura spagnola contemporanea.\nBiografia.\nFin da bambina Almudena espresse il desiderio di fare la scrittrice, ma per volere della madre che desiderava per la figlia una \"carriera da donne\", venne iscritta alla Facolt\u00e0 di Geografia e Storia all'Universidad Complutense di Madrid, anzich\u00e9 seguire gli studi classici che avrebbe preferito. Dopo la laurea inizi\u00f2 a scrivere articoli per enciclopedie e alcuni copioni cinematografici (es. \"A contratiempo\" di \u00d3scar Landoire). In quanto figlia e nipote di \"poeti appassionati\", l'autrice ha dichiarato di non essersi mai dedicata ad altro genere al di fuori della narrazione, eccezione fatta per la sua opera drammatica \"Atlante di geografia umana\", genere per il quale afferma di provare \"una grande passione, ma alle volte una grande frustrazione\".\nIl primo romanzo che pubblic\u00f2 fu \"Le et\u00e0 di Lul\u00f9\" (1989), opera erotica che le valse la vittoria all'undicesima edizione del premio \"La Sonrisa Vertical\" e una trasposizione cinematografica diretta da Bigas Luna l'anno successivo. La critica accolse positivamente il romanzo, che venne tradotto in pi\u00f9 di venti lingue. Questo suo primo straordinario successo, secondo dichiarazioni della stessa autrice, le regal\u00f2 la vita che aveva sempre sognato e \"mai riuscir\u00f2 a pagare tale debito\".\nIl suo secondo romanzo, \"Ti chiamer\u00f2 Venerd\u00ec\" (1991), distaccatosi dal genere erotico, non riscosse molto successo, al contrario di \"Malena, un nome da Tango\" (1994), che Gerardo Herrero port\u00f2 sullo schermo nel 1996. Lo stesso anno venne pubblicata una raccolta di racconti intitolata \"Modelli di donna\", in parte gi\u00e0 apparsi in pubblicazioni periodiche. Tra questi, \"Il vocabolario dei balconi\", ispirato ad un poema del marito Luis Garc\u00eda Montero, funse da spunto per il lungometraggio \"Bench\u00e9 tu non lo sappia\" che Juan Vincente C\u00f3rdoba diresse nel 2000, e che valse all'autrice il Premio Rosone d'Oro. Almudena fu la prima donna e il primo autore di origine spagnola a riceverlo.\n\"Atlante di geografia umana\" (1998), \"Gli anni difficili\" (2002) e \"Troppo amore\" (2004) danno un seguito al percorso romanzesco dell'autrice. Come le precedenti opere, anche queste sono ambientate nella Spagna di fine '900 e inizio 2000 e dipingono con grande realismo e introspezione psicologica la vita quotidiana di personaggi di quel periodo. Nel 2006 dal libro \"Gli anni difficil\"i verr\u00e0 tratto un film diretto da Gerardo Herrero, gi\u00e0 regista di \"Malena\".\nNel 2003 venne pubblicata una serie di articoli apparsi in \"El Pa\u00eds\" con il titolo \"Mercado de Barcel\u00f3\". \u00c8 del 2005 il romanzo breve \"Il ragazzo che apriva la fila\", un libro che raccoglie cinque storie brevi in cui si raccontano situazioni di forte difficolt\u00e0 emotiva ed esistenziale (la morte di un fratello, l'iniziazione al sesso, la malattia di un genitore) vissute da cinque adolescenti, e il loro cammino verso la maturit\u00e0 e l'et\u00e0 adulta.\nNel 2007 esce alle stampe \"Cuore di ghiaccio\", ampio e complesso racconto in cui la storia di due famiglie diventa l'emblema della storia delle due Spagne, quella rossa e quella nera. Il libro ottenne l'anno seguente due importanti premi: il Jos\u00e9 Manuel Lara e il Gremio de Libreros de Madrid.\nIl 23 marzo del 2007 usc\u00ec nelle sale \"Atlante di geografia umana\", basato sull'omonimo libro. Interpretato da Cuca Escribano, Montse Germ\u00e1n, Mar\u00eda Bouzas e Rosa Vilas, fu diretto da Azucena Rodr\u00edguez, amica della scrittrice.\nIl suo romanzo \"In\u00e9s e l'allegria\" (2010) con il quale Almudena inizia la serie \"Episodi di una guerra interminabile\", vince in Messico il premio Elena Poniatowska e viene definito \"opera narrativa portentosa che, a cavallo della tradizione galdosiana e scritta controvento e contro marea, si scontra con la tendenza generale di andare di fretta del nostro periodo, tanto dal punto di vista di chi l'ha scritta, come di chi la legge\"..\nNella sua opera pi\u00f9 recente, \"I baci sul pane\" (2015), romanzo ambientato in un quartiere di Madrid durante la grave crisi spagnola del 2008 che scosse strutturalmente tutte le classi sociali, Almudena Grandes descrive un microcosmo abitato da persone diverse per appartenenza generazionale, provenienza, estrazione sociale: coppie, famiglie allargate, single, giovani e anziani, spagnoli e stranieri, negozianti e operai. Fra questa popolazione composita, secondo la scrittrice, sono i vecchi, coloro che gi\u00e0 hanno vissuto nella loro vita simili o peggiori catastrofi, quelli che pi\u00f9 di altri riescono a mantenere la dignit\u00e0 e resistere. \"Se io portassi qui mio nonno Manolo e gli dicessi: guarda che crisi stiamo vivendo!, morirebbe dal ridere\".\nI \" baci sul pane\" sono quelli che, un paio di generazioni fa, i genitori insegnavano a dare al cibo caduto per terra, in segno di rispetto per quel bene prezioso, che non doveva, in alcun caso, essere buttato o sprecato. Una lezione dimenticata, sostiene Almudena, negli anni del benessere e dell\u2019abbondanza \"quando ci facevano credere di essere ricchi, sempre pi\u00f9 ricchi\". Questo di Almudena Grandes non \u00e8 soltanto un romanzo sulla nuova povert\u00e0, ma \"una rivendicazione della cultura della povert\u00e0, quella dei nostri nonni che sapevano essere poveri con dignit\u00e0\" ed essere felici accontentandosi di quello che c'era.\nUna Spagna di porporina.\nAlmudena Grandes si \u00e8 sempre distinta per la sua posizione politica di sinistra, assicurando il suo appoggio pubblico al partito Sinistra Unita, come ad esempio avvenne nelle elezioni generali spagnole del 2011. Durante un'intervista concessa nell'aprile del 2010, quando le venne chiesto da quando \"aveva il cuore rivolto verso la sinistra\", la scrittrice rispose che, come per molte altre sue prese di posizione su questioni ideologiche importanti, sarebbe diventata di sinistra grazie alla lettura. Commentando il recente panorama politico spagnolo, avrebbe per\u00f2 affermato di non avere espresso preferenza per alcun partito, poich\u00e9 non si sarebbe sentita rappresentata ideologicamente da alcuno di quelli esistenti.\nSecondo Almudena la Spagna, durante la prima decade dell'ultimo secolo, si sarebbe trasformata in un paese di \u201cpacchiani e ubriaconi, una societ\u00e0 sgradevole e insensibile, piena di gente indifferente alle sofferenze degli altri e avvolta nell'illusione del consumismo e del materialismo.\" Nelle sue opere pi\u00f9 recenti, come \"I baci sul pane\", indica la necessit\u00e0 di un diverso stile di vita: \"Bisogna rompere il binomio felicit\u00e0/consumismo. Se continuiamo ad essere legati alla ricchezza siamo persi. Gli spagnoli sono stati sempre un popolo povero, ma la povert\u00e0 fino a poco tempo fa non era umiliante, colpevole, non faceva vergogna. Faceva parte dello scenario della vita. E la vita era lottare.\"\nIn quanto ai tema del dopoguerra e della transizione spagnola, attorno ai quali ruota tutta l'opera dell'autrice, Grandes afferma che la particolarit\u00e0 del franchismo fu che la dittatura esercitata dal governo attraverso il terrore e la repressione soffoc\u00f2 ogni forma di mobilitazione e con essa ogni desiderio di cambiamento. La transizione spagnola venne successivamente esibita come modello in paesi di tutto il mondo, specialmente in America Latina, ma secondo Grandes, mentre dal punto di vista istituzionale questo processo introdusse una democrazia nuova ed esemplare, solida e reale, dal punto di vista morale, si \u00e8 rivelata un fallimento per quanto ha lasciato in eredit\u00e0 alle generazioni future. La societ\u00e0 nata dalla Transizione, la nuova Spagna, rappresenterebbe secondo l'autrice \"un'et\u00e0 d'oro con la \"o\" minuscola\", un oro artificiale, un periodo vuoto, costruito sul silenzio di coloro che hanno subito la dittatura franchista, rendendo impossibile alle nuove generazioni comprendere cos'era accaduto in passato.\nInfluenze.\nLa stessa Almudena Grandes sottolinea l'influenza che hanno avuto, specialmente durante la sua adolescenza, autori come Benito P\u00e9rez Gald\u00f3s, Daniel Defoe - in particolare con l'opera \"Robinson Crusoe\" - e Omero con l\"'Odissea\". Queste opere mettono in risalto l'affetto che l'autrice nutre per chi sopravvive arrangiandosi in un modo o nell'altro: l'archetipo del sopravvissuto contro quello degli eroi e degli antieroi. Inoltre, come per molti altri autori spagnoli, va citato l'influsso di Cervantes, riconoscibile nella complessit\u00e0 delle storie dell'autrice, caratterizzate da storielle brevi all'interno di altre pi\u00f9 estese.\nOltre a questi grandi scrittori, ad influenzare Almudena Grandes sono stati anche cineasti come Luis Bu\u00f1uel: \u201c\u00c8 difficile da individuare, ma (\u2026) il finale di \"Gli anni difficili\" \u00e8 stato influenzato dal finale di \"Viridiana\".\u201d"}
{"id": "1227875", "revid": "1226", "url": "https://it.wikipedia.org/wiki?curid=1227875", "title": "Timeline di Battlestar Galactica", "text": ""}
{"id": "1227876", "revid": "11959", "url": "https://it.wikipedia.org/wiki?curid=1227876", "title": "La Muqata", "text": ""}
{"id": "1227880", "revid": "33689", "url": "https://it.wikipedia.org/wiki?curid=1227880", "title": "Interface designer", "text": ""}
{"id": "1227881", "revid": "1318658", "url": "https://it.wikipedia.org/wiki?curid=1227881", "title": "Universit\u00e0 Humboldt di Berlino", "text": "L'Universit\u00e0 Humboldt di Berlino (in tedesco \"Humboldt-Universit\u00e4t zu Berlin\") \u00e8 la pi\u00f9 antica delle quattro universit\u00e0 di Berlino. Si trova nel quartiere Mitte, all'estremit\u00e0 orientale dell'Unter den Linden. La facciata dell'edificio chiude su lato nord il \"Forum Fridericianum\" (oggi Bebelplatz).\nStoria.\nL'edificio fu costruito nel 1753 per il principe Enrico di Prussia, fratello di Federico il Grande. Nel 1810 vi si insedi\u00f2 la neonata universit\u00e0 di Berlino (dal 1828 \"Friedrich-Wilhelms-Universit\u00e4t\"), fondata per iniziativa di Wilhelm von Humboldt. Nel 1949 venne ridenominata Humboldt-Universit\u00e4t, in onore dei fratelli Wilhelm e Alexander von Humboldt.\nIl progetto originario della struttura, con l'edificio principale e il cortile centrale racchiuso da due ali laterali, venne ampliato nel 1913-20 su progetto dell'architetto Ludwig Hoffmann. All'ingresso dell'edificio vi sono due statue in marmo ad opera di Paul Otto: una rappresenta Wilhelm von Humboldt con in mano un libro e l'altra il fratello Alexander von Humboldt seduto su un globo. La porta d'ingresso, con ai lati due allegorie rappresentanti l'aurora e il crepuscolo, conduce al cortile interno, progettato da Reinhold Begas.\nAlla fine della guerra, l'universit\u00e0 si trov\u00f2 nel settore sovietico, pertanto nel 1948, nei settori occidentali, fu fondata l'Universit\u00e0 libera di Berlino.\nSedi.\nNell'edificio principale dell'universit\u00e0, denominato ufficialmente \"Hauptgeb\u00e4ude\", hanno sede il rettorato, gli uffici amministrativi, gli istituti di anglistica, archeologia, filologia classica, filosofia e storia, una mensa e l'aula magna. Gli istituti delle facolt\u00e0 umanistiche si trovano negli edifici delle vie adiacenti, mentre la facolt\u00e0 di giurisprudenza \u00e8 ospitata nell'edificio che una volta era l'Alte Bibliothek di Bebelplatz. La facolt\u00e0 di medicina, unita a quella dell'Universit\u00e0 libera di Berlino, trova collocazione presso l'ospedale universitario della Charit\u00e9; infine, le facolt\u00e0 scientifiche sono ubicate nel \"campus\" di Adlershof, nel sud-est della citt\u00e0.\nLa nuova sede centrale della biblioteca universitaria (\"Grimm-Zentrum\"), inaugurata nell'ottobre 2009, si trova nei pressi della stazione di Berlino-Friedrichstra\u00dfe, a pochi metri dallo \"Hauptgeb\u00e4ude\".\nStruttura.\nL'universit\u00e0 \u00e8 organizzata nelle seguenti facolt\u00e0:"}
{"id": "1227882", "revid": "117459467", "url": "https://it.wikipedia.org/wiki?curid=1227882", "title": "Unione Sportiva Alessandria Calcio 1989-1990", "text": "Questa pagina raccoglie i dati riguardanti l'Unione Sportiva Alessandria Calcio nelle competizioni ufficiali della stagione 1989-1990.\nStagione.\nNella stagione 1989-1990 l'Unione Sportiva Alessandria Calcio 1912 ha disputato il quarto campionato di Serie C1 della sua storia. Ha ottenuto il sedicesimo posto con 28 punti, retrocedendo in Serie C2. Ha iniziato la stagione affidata al tecnico Renzo Melani, nel girone di andata raccoglie 15 punti, nel ritorno 13, non sufficienti per mantenere la categoria, a met\u00e0 aprile, dopo diciassette partite senza vittorie, si \u00e8 tentato con la scossa del cambio allenatore, individuando in Antonio Colombo il possibile traghettatore verso la salvezza, ma senza ottenerla. Nella Coppa Italia di Serie C i grigi disputano il Girone A di qualificazione, vinto dal Pavia, ottenendovi una vittoria, tre pareggi e due sconfitte.\nMaglie e sponsor.\nIl fornitore ufficiale di materiale tecnico per la stagione 1989-90 fu Diadora, mentre lo sponsor di maglia fu AGV.\nOrganigramma societario.\nArea direttiva\nArea tecnica\nArea sanitaria"}
{"id": "1227885", "revid": "1924342", "url": "https://it.wikipedia.org/wiki?curid=1227885", "title": "Fergalicious", "text": "Fergalicious \u00e8 il secondo singolo estratto dall'album di debutto di Fergie, \"The Dutchess\". Il titolo \u00e8 una fusione tra la parola \"Fergie\" e la parola \"Delicious\", che letteralmente in italiano vorrebbe dire \"fergaliziosa\", mentre la base musicale \u00e8 costituita da vari campionamenti delle canzoni \"Supersonic\" delle J.J. Fad e \"Give It All You Got\" degli Afro-Rican.Ad oggi registra 6.074.619 copie vendute.\nIl singolo.\nAl brano partecipa anche il compagno dei Black Eyed Peas nonch\u00e9 produttore esecutivo dell'album Will.i.am. Il singolo non \u00e8 stato pubblicato ufficialmente in Italia n\u00e9 nel Regno Unito, dove \u00e8 stato diffuso solamente un anno dopo, come doppia A-side in cui era incluso anche \"Clumsy\", ma nonostante ci\u00f2, il singolo \u00e8 riuscito a raggiungere la posizione #26 nella UK Official Download Chart.\nIl 4 dicembre 2006 Fergie e will.i.am hanno eseguito la canzone ai Billboard music awards e nei \"Big In '06 Awards\".\nIl video di \"Fergalicious\" ha vinto il premio \"video pi\u00f9 sexy\" degli MTV Australia Video Music Awards e come \"Best International Video - Artist\" agli Much Music Video Awards.\nClassifica.\nLa canzone ha raggiunto la posizione #2 nella Billboard 100, alle spalle di Beyonc\u00e9 con la sua \"Irreplaceable\", ma tuttavia \u00e8 riuscita a raggiungere la posizione #1 della Billboard pop 100. Infatti la canzone ha avuto un enorme successo come singolo digitale venendo certificata 10 dischi di platino per le vendite digitali e ha raggiunto il record di 295.000 copie (digitali) vendute in una settimana."}
{"id": "1227888", "revid": "1543377", "url": "https://it.wikipedia.org/wiki?curid=1227888", "title": "Giovanna Casotto", "text": "Biografia.\nAppassionata di disegno e fumetto, prima di intraprendere la carriera di fumettista era casalinga. Frequenta per tre anni la scuola del fumetto di Milano, finita la quale pubblica alcune storie brevi per \"Intrepido\" sceneggiate da Mauro Muroni. Particolarmente attratta dalla figura umana nuda, la sua fonte di ispirazione principale \u00e8 lo stile di Franco Saudelli, con il quale ha in seguito avuto modo di collaborare.\nL'editore Stefano Trentini le propone nel 1991 di disegnare storie a sfondo calcistico, ma lei rifiuta non sentendosi attratta dal genere. Lo stesso Trentini, tre anni dopo, la coinvolge nel progetto della rivista di cultura erotica e fumetti \"Selen\". Alla chiusura della rivista passa all'analoga pubblicazione mensile \"Blue\", edita da Coniglio Editore e inizia a pubblicare tavole erotiche per la rivista inglese \"Desire\".\nNel 2014 il museo WOW Spazio Fumetto tiene una mostra dedicata alle sue opere.\nRitiene la storia un particolare non fondamentale nei suoi fumetti, perch\u00e9 \"il disegno si racconta da s\u00e9\"."}
{"id": "1227889", "revid": "339392", "url": "https://it.wikipedia.org/wiki?curid=1227889", "title": "The House of Atreus act I", "text": ""}
{"id": "1227892", "revid": "339392", "url": "https://it.wikipedia.org/wiki?curid=1227892", "title": "Ss-n-30", "text": ""}
{"id": "1227893", "revid": "486946", "url": "https://it.wikipedia.org/wiki?curid=1227893", "title": "Comunit\u00e0 montana del Titerno", "text": ""}
{"id": "1227894", "revid": "729019", "url": "https://it.wikipedia.org/wiki?curid=1227894", "title": "Isola Nelly", "text": "L'isola Nelly (in inglese \"Nelly Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 13' sud e ad una longitudine di 110\u00b010' est nella baia Vincennes, l'isola \u00e8 la pi\u00f9 grande delle Frazier. Il primo sbarco \u00e8 avvenuto il 21 gennaio 1956 durante una delle spedizioni del peograma ANARE."}
{"id": "1227895", "revid": "69794", "url": "https://it.wikipedia.org/wiki?curid=1227895", "title": "Fiat 505", "text": "La Fiat 505 \u00e8 un'autovettura prodotta dalla FIAT dal 1919 al 1927.\nIl contesto.\nEra molto simile alla Fiat 501, tranne che per la meccanica.\nIl motore della \u201cFiat 505\u201d derivava dal quattro cilindri dell'antenata, ma aveva cilindrata maggiore, pi\u00f9 precisamente 2296 cm\u00b3. Erogava una potenza di 30 cv che faceva raggiungere la vettura 80 km/h. Rispetto all'antenata, furono aumentate anche le dimensioni. La trasmissione era a quattro rapporti.\nSar\u00e0 fabbricata in diverse versioni, berlina, torpedo, cabriolet, camioncino, ecc.\nSaranno fabbricati pi\u00f9 di 30\u02d9000 esemplari. Il modello sar\u00e0 rimpiazzato dalla Fiat 507."}
{"id": "1227903", "revid": "21079", "url": "https://it.wikipedia.org/wiki?curid=1227903", "title": "Assioma di Hilbert", "text": ""}
{"id": "1227907", "revid": "21880", "url": "https://it.wikipedia.org/wiki?curid=1227907", "title": "Dulse", "text": ""}
{"id": "1227912", "revid": "140509", "url": "https://it.wikipedia.org/wiki?curid=1227912", "title": "The Sporting Life", "text": "The Sporting Life \u00e8 un album di Diamanda Gal\u00e1s e John Paul Jones, pubblicato nel 1994.\nTracce.\nTesti di Diamanda Gal\u00e1s; musiche di Diamanda Gal\u00e1s e John Paul Jones, eccetto dove indicato."}
{"id": "1227916", "revid": "729019", "url": "https://it.wikipedia.org/wiki?curid=1227916", "title": "Isola Nicholson (Windmill)", "text": "L'isola Nicholson (in inglese \"Nicholson Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 16' sud e ad una longitudine di 110\u00b031' est, l'isola si trova a nord est della stazione Casey (penisola Bailey). La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata a R.T. Nicholson che ha collaborato alla costruzione della stazione Casey.\nSull'isola ci sono tre ormeggi utilizzati dalle navi di rifornimento della stazione Casey durante le operazioni di sbarco."}
{"id": "1227917", "revid": "486946", "url": "https://it.wikipedia.org/wiki?curid=1227917", "title": "Comunit\u00e0 montana Alento-Montestella", "text": ""}
{"id": "1227922", "revid": "28592", "url": "https://it.wikipedia.org/wiki?curid=1227922", "title": "Cavit\u00e0 carsica", "text": ""}
{"id": "1227923", "revid": "287204", "url": "https://it.wikipedia.org/wiki?curid=1227923", "title": "Comuni della Grecia", "text": "I comuni della Grecia costituiscono la suddivisione territoriale di terzo livello del Paese, dopo le periferie e le unit\u00e0 periferiche, e ammontano a 325 (cui si aggiunge il Monte Athos, dotato di un proprio status).\nContemplati dall'articolo 102 della Costituzione ellenica, il programma Callicrate, operativo dal 2011, ne ha ridotto drasticamente il numero, mediante la soppressione di tutti i comuni non insulari sotto i mille abitanti. \nCome le periferie, sono retti da un Consiglio eletto a suffragio diretto con un meccanismo di premio di maggioranza.\nIstituto.\nPrevisioni costituzionali.\nL'istituto, unico ente locale che goda di copertura costituzionale, \u00e8 disciplinato dall'articolo 102 della stessa Costituzione greca:\nOrganizzazione.\nI comuni sono governati da un'amministrazione comunale (\"simvoulio\") formata da un numero compreso tra 7 e 11 membri e guidata da un presidente di comunit\u00e0 (\"proedros kinotitas\").\nUn'amministrazione municipale (\"dimotiko simvoulio\") e un consiglio comunale guidato da un sindaco (\"dimarchos\") governa le municipalit\u00e0. A seconda delle dimensioni della municipalit\u00e0, le amministrazioni comunali sono formate da un numero di membri compreso tra 11 e 41 rappresentanti che rappresentano le frazioni municipali (molti dei quali erano piccole comunit\u00e0 che sono state unite nella municipalit\u00e0).\nIn aggiunta, il consiglio elegge da 2 a 6 membri del comitato municipale.\nI membri del consiglio vengono eletti ogni quattro anni tramite elezioni pubbliche basate su un sistema partitico. Tre quinti dei seggi totali spettano al partito di maggioranza e due quinti dei seggi spettano ai partiti restanti, su un sistema proporzionale. Il consiglio municipale elegge il consiglio comunale per una durata di due anni.\nFunzioni.\nIl Codice Municipale e Comunale (art. 24) stabilisce che le municipalit\u00e0 e i comuni sono responsabili dell'amministrazione della giurisdizione locale per quanto concerne l'interesse sociale, finanziario, culturale e spirituale dei suoi cittadini. Pi\u00f9 nello specifico, comuni e municipalit\u00e0 hanno responsabilit\u00e0 per i seguenti temi:\nSistema elettorale.\nIl sistema elettorale, riformato nel 2002 e nel 2006, prevede l'assegnazione dei tre quinti dei seggi dei Consigli comunali alla lista che abbia conseguito il maggior numero di suffragi purch\u00e9 superiori al 42% dell'elettorato, ricorrendo in caso contrario ad un ballottaggio fra le due liste pi\u00f9 votate. Il capolista della lista vincitrice \u00e8 eletto sindaco, mentre le liste di minoranza spartiscono proporzionalmente i due quinti dei seggi consiliari. Sindaco e consiglio durano 4 anni, mentre \u00e8 biennale il mandato della Giunta comunale scelta dal consiglio. Nelle comunit\u00e0 rurali il sindaco invece svolge tutte le funzioni esecutive.\nFormazione.\nUn insediamento con una popolazione di almeno 1.500 abitanti pu\u00f2 diventare un comune se soddisfa le seguenti condizioni:\nMunicipalit\u00e0 o comunit\u00e0 vicine possono unirsi se le amministrazioni comunali e municipali hanno il supporto del 60% dei membri dell'amministrazione o se il 50% dei residenti lo richiedono.\nLista.\nLista dei comuni con relativa popolazione legale, secondo i dati del censimento del 2011."}
{"id": "1227924", "revid": "436907", "url": "https://it.wikipedia.org/wiki?curid=1227924", "title": "Within Me (Lacuna Coil)", "text": "Within Me \u00e8 il quarto ed ultimo singolo tratto dall'album \"Karmacode\" del gruppo musicale metal milanese Lacuna Coil, pubblicato l'11 maggio 2007.\nSignificato del testo.\nIl cantante Andrea Ferro ha dichiarato che la canzone \u00e8 dedicata ad un loro amico morto a causa dell'abuso di droghe: \"Within Me \u00e8 una canzone che abbiamo scritto per un amico, che non si \u00e8 suicidato, ma in pratica si \u00e8 \"lasciato andare\" usando molto le droghe. \u00c8 morto 3 o 4 anni fa. Noi non fummo in grado di aiutarlo. Lui era a New York e noi in Italia quindi era difficile essere con lui. Eravamo in tour quindi avevano altre cose da fare. Quindi, l'idea \u00e8 che certe a volte vuoi essere l\u00ec per i tuoi amici ma non puoi esserci. Quella volta noi non eravamo l\u00ec cos\u00ec l'abbiamo perso.\nEra la prima volta che ci capitava come band, che tu conosci qualcuno e lavori con lui ed \u00e8 morto cos\u00ec, in un modo stupido. Cos\u00ec abbiamo imparato ad essere pi\u00f9 forti in queste cose. Abbiamo imparato a fronteggiare situazioni che molto spesso non si possono controllare.\"\nIl video.\nIl video per la canzone \u00e8 stato girato dal regista californiano Kal Karman, il 2 e il 3 marzo al borgo medievale di Torino e in un deserto della Sardegna.\nIl video di ambientazione medievale vede i due cantanti, Cristina e Andrea, come protagonisti: la prima vaga in un deserto e il secondo in un castello. Il resto della band appare brevemente suonando nel salone del castello.\nPosizioni in classifica.\nIl singolo \u00e8 entrato il classifica in Italia alla posizione 44"}
{"id": "1227925", "revid": "21079", "url": "https://it.wikipedia.org/wiki?curid=1227925", "title": "Modello di Poincar\u00e9", "text": ""}
{"id": "1227927", "revid": "767487", "url": "https://it.wikipedia.org/wiki?curid=1227927", "title": "S\u014dta Hirayama", "text": "Carriera.\nCresciuto calcisticamente nelle squadre delle scuole in Giappone, nel 2005 viene acquistato dall'Heracles Almelo, squadra militante in Eredivisie, il massimo campionato dei Paesi Bassi. Qui in 31 partite segna 8 gol. Nella stagione successiva gioca una sola partita: viene acquistato dall'FC Tokyo, che lo fa ritornare nella J-League. Nella prima stagione con l'FC Tokyo gioca 7 partite e segna 4 gol. Nel 2010 riesce a segnare 33 gol in 32 presenze."}
{"id": "1227928", "revid": "729019", "url": "https://it.wikipedia.org/wiki?curid=1227928", "title": "Isola Niles", "text": "L'isola Niles (in inglese \"Niles Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 25' sud e ad una longitudine di 110\u00b024' est, l'isola si trova appena a sud dell'isola Holl. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a G.W. Niles, membro delle spedizioni Highjump e Windmill. In un primo tempo era stato assegnato il nome di \"scoglio Niles\", ma poi il termine \"isola\" \u00e8 stato ritenuto pi\u00f9 appropriato."}
{"id": "1227934", "revid": "287204", "url": "https://it.wikipedia.org/wiki?curid=1227934", "title": "Gran Premio d'Europa 2006", "text": "Il Gran Premio d'Europa 2006 si \u00e8 disputato il 7 maggio ed ha visto la Ferrari di Michael Schumacher vincere la seconda gara consecutiva, questa volta sul circuito di casa. Dietro a lui si sono piazzati, sul podio, Fernando Alonso e il brasiliano Felipe Massa, mentre sono andate a punti l'altra Renault di Giancarlo Fisichella,il finlandese Kimi R\u00e4ikk\u00f6nen,il pilota della Honda Rubens Barrichello, il debuttante Nico Rosberg e l'ex-campione del mondo Jacques Villeneuve. Delusione, invece, per l'altro pilota di casa Ralf Schumacher, che si \u00e8 dovuto ritirare al giro 52 per un problema al motore.\nCambio di Piloti.\nDopo l'incidente di Imola, Yuji Ide si vede revocare la superlicenza da pilota, cos\u00ec la Super Aguri F1 si \u00e8 trovata costretta a cercare un altro pilota.\nPer questo Gran Premio \u00e8 stato scelto il tester francese Franck Montagny.\nQualificazioni.\nPrima Sessione.\nCronaca.\nLa Super Aguri spera che il nuovo pilota la possa portare almeno nella Q2, invece Montagny si classifica a 13 secondi dalla Q2.\nInsieme alle Super Aguri vanno fuori le Midland, Speed e Klien, mentre Vitantonio Liuzzi riesce a conquistare un altro passaggio in Q2.\nSeconda Sessione.\nCronaca.\nSubito le prime eliminazioni pesanti: Fisichella e Ralf Schumacher; il primo eliminato di 3 decimi a seguito di un'involontaria vicenda con Villeneuve, l'altro di 40 millesimi, da Mark Webber.\nInoltre vanno fuori gli altri due tedeschi, Heidfeld e Rosberg, insieme al veterano Coulthard ed alla Toro Rosso di Liuzzi.\nPrimo tempo di Michael Schumacher.\nFinita la seconda sessione, Fisichella si precipita furibondo al box Sauber rimproverando ed insultando Villeneuve, in quanto il pilota canadese, durante il giro di rientro, ostacol\u00f2, senza accorgersi, il pilota italiano durante il suo giro di qualifica, rovinandogli cos\u00ec la sua prestazione ed impedendogli di accedere ad un'eventuale ultima sessione di qualificazione.\nPiloti Eliminati.\nTempo per salvarsi: 1:30.892 (Webber-Williams)\nTerza Sessione.\nCronaca.\nNella Q3 sono le Ferrari a dominare, con Schumacher e Massa davanti per quasi tutta la durata della sessione.\nPer\u00f2 Alonso riesce a scendere sotto l'1:30 e conquista la pole con un'auto molto leggera, seguito dalle Ferrari e da Barrichello.\nGara.\nCronaca.\nAl via Alonso scatta bene e si porta subito in testa tenendosi dietro le due Ferrari, mentre nelle retrovie Liuzzi e Coulthard si toccano: ad averne la peggio \u00e8 l'italiano, costretto al ritiro, ma gi\u00e0 nei primi due giri Coulthard si ferma due volte ai box, lamentando dei problemi alla sua monoposto e ritirandosi.\nI primi a fermarsi, al termine del diciassettesimo giro, sono Alonso e Massa, i quali lasciano la testa della gara a Schumacher, seguito da R\u00e4ikk\u00f6nen. Il tedesco, nel tentativo di recuperare almeno una posizione, spinge a fondo prima di fermarsi ai box il giro seguente. Al comando si ritrova il finlandese, che lo detiene per sei giri fino alla sosta effettuata al ventiduesimo passaggio.\nAl termine della prima tornata di soste Alonso \u00e8 ancora in testa, tallonato per\u00f2 da Michael Schumacher. Alonso effettua la seconda sosta al trentottesimo giro, lasciando la posizione al tedesco, il quale ha tutto il tempo per guadagnare un margine sufficiente a rientrare davanti ad Alonso al termine della sua seconda sosta. Due giri dopo si ferma Massa, lasciando cos\u00ec Schumacher solo in prima posizione. Il tedesco effettua la sosta al quarantunesimo giro, riuscendo a rientrare davanti ad Alonso per poi andare a vincere la gara."}
{"id": "1227935", "revid": "1305772", "url": "https://it.wikipedia.org/wiki?curid=1227935", "title": "Isola Nicholson", "text": "Il nome Nicholson \u00e8 stato assegnato a numerose isole, tra cui:"}
{"id": "1227936", "revid": "486946", "url": "https://it.wikipedia.org/wiki?curid=1227936", "title": "Piovosit\u00e0", "text": ""}
{"id": "1227937", "revid": "146644", "url": "https://it.wikipedia.org/wiki?curid=1227937", "title": "Nicholson Island", "text": ""}
{"id": "1227938", "revid": "146644", "url": "https://it.wikipedia.org/wiki?curid=1227938", "title": "Nicholson island", "text": ""}
{"id": "1227940", "revid": "287204", "url": "https://it.wikipedia.org/wiki?curid=1227940", "title": "The Hindu", "text": "The Hindu \u00e8 un periodico in lingua inglese venduto nel sud dell'India; il Tamil Nadu \u00e8 lo stato indiano dove viene venduto di pi\u00f9. Venne fondato nel 1878 sui principi della correttezza e della giustizia.\nCon sede a Chennai (un tempo chiamata Madras), \"The Hindu\" venne pubblicato settimanalmente fin quando non fu avviata la pubblicazione giornaliera nel 1889.\nNella percezione popolare indiana, \"The Hindu\" \u00e8 una delle caratteristiche principale della citt\u00e0 di Chennai insieme ad altre come il clima caldo e umido della citt\u00e0, la sua cucina vegetariana, il cinema tamil e l'arte dell'India meridionale.\n\"The Hindu\", nel 1995, \u00e8 divenuto il primo giornale indiano ad avere un'edizione online. L'orientamento di questo quotidiano denota particolari tendenze di sinistra e filo-marxiste.\nIl quotidiano ha dodici edizioni locali: Bangalore, Chennai, Coimbatore, Delhi, Hyderabad, Kochi, Madurai, Mangalore, Thiruvananthapuram, Tiruchirapalli, Vijayawada e Visakhapatnam."}
{"id": "1227942", "revid": "110157", "url": "https://it.wikipedia.org/wiki?curid=1227942", "title": "To Our Children's Children's Children", "text": "To Our Children's Children's Children \u00e8 il quinto album del gruppo rock The Moody Blues, pubblicato nel 1969."}
{"id": "1227944", "revid": "122541318", "url": "https://it.wikipedia.org/wiki?curid=1227944", "title": "Pieve di Santa Maria (Vicopisano)", "text": "La pieve di Santa Maria \u00e8 un luogo di culto cattolico in stile romanico-pisano che si trova a Vicopisano, in provincia e arcidiocesi di Pisa.\nStoria.\nSorta nel XII secolo, sulle rovine di una precedente chiesa, gi\u00e0 ricordata nel 934, si presenta con paramento in pietra verrucana levigata, sia in facciata che sui fianchi.\nIl campanile \u00e8 del 1775 e si trova sul retro, cos\u00ec come allo stesso secolo risale il prolungamento della navata laterale sinistra, visibile come blocco a s\u00e9 stante.\nDescrizione.\nLa facciata \u00e8 articolata verticalmente da lesene in tre parti e orizzontalmente da un'esile cornice in due registri. Il registro inferiore reca tre portali, di cui quello centrale sormontato da lunetta, e sei archi ciechi a tutto sesto poggianti su mensole e includenti sei losanghe e sormontati da tre oculi nella parte centrale. Nel registro superiore si apre una bifora, mentre lo spiovente \u00e8 decorato da archetti pensili retti da mensoline figurate, motivo che si ripete anche lateralmente sui due fianchi, sia al livello della navata centrale che di quelle laterali.\nUn bassorilievo posto a sinistra della facciata rappresenta la \"Decollazione di S. Giovanni Battista\" ed \u00e8 una lastra risalente ai secoli VIII-X e probabilmente recuperata dalla precedente chiesa.\nAll'interno gli spazi sono articolati da tre navate coperte da capriate lignee (quest'ultime restaurate nel 1912). La navata centrale, pi\u00f9 alta, \u00e8 delimitata su ciascun lato da otto archi a tutto sesto retti da sei colonne, con capitelli medievali o romani di spoglio, e da un pilastro a base quadrata a sostituire la quinta colonna. La navata centrale \u00e8 illuminata in alto da quattro sottili finestre per lato, cos\u00ec come ciascuna delle due navate laterali.\nLa navata centrale termina con un'abside semicircolare, mentre le due laterali sono a fondo piatto (la cappella settecentesca barocca posta al termine della navata sinistra \u00e8 un'aggiunta successiva).\nIl ciclo di affreschi della seconda met\u00e0 del XIII secolo, ed ascrivibili alla mano di due diversi artisti, riempiva le pareti della pieve ed oggi si presenta assai lacunoso. I pochi lacerti visibili descrivono \"Storie della Vergine e di Ges\u00f9 Cristo\" e rimangono le scene dell\"'Annunciazione\", \"Visitazione\", \"Nativit\u00e0\" ed \"Erode ordina la Strage degli Innocenti\" (a destra), della \"Cattura di Cristo\" e \"Pentecoste\" (a sinistra) e il \"Battesimo di Cristo\" e \"San Giorgio, il Drago e la Principessa\" (in controfacciata).\nDietro l'altare principale, riassemblato recentemente da pezzi e lastre antiche, \u00e8 collocato l'opera pi\u00f9 preziosa della chiesa: un gruppo ligneo raffigurante la \"Deposizione dalla Croce\" di un anonimo artista dei primi anni del Duecento). Il corpo senza vita di \"Cristo\" \u00e8 sorretto da \"Giuseppe di Arimatea\", mentre \"Nicodemo\" \u00e8 raffigurato nell'atto di togliere i chiodi dalle mani e dai piedi. Completano la raffigurazione i due \"dolenti\", la \"Vergine\" a sinistra e \"Giovanni Evangelista\" a destra. Questo tipo di rappresentazione trova solo altri due esempi in tutta la Toscana ed illustra un artista evoluto ben al di l\u00e0 della rigidit\u00e0 della sculture del suo tempo.\nA livello della terza campata, su entrambi i lati, sono posti due altari barocchi, raffiguranti la \"Vergine Bambina con i Santi Anna, Antonio, Gioacchino e Francesco\" (a destra) e la \"Vergine col Bambino\" (a sinistra), entrambi di ignoti artisti del XVI-XVII secolo.\nA livello della settima campata, a destra, \u00e8 posto un altro altare barocco, raffiguranti la \"Vergine col Bambino, san Giovannino e San Giuseppe\", ancora di ignoto artista del XVI-XVII secolo. Sulla navata sinistra, allo stesso livello, \u00e8 posta invece una nicchia trecentesca in stile gotico con l'alta statua lignea di \"San Giovanni Battista\" (alta 2,40 m) scolpita da Nino Pisano nello stesso secolo.\nAltri arredi degni di nota sono un'acquasantiera ricavata da un cippo etrusco e sorretta da un capitello romano rovesciato (inizio navata destra), un'acquasantiera duecentesca (navata sinistra) e il piccolo fonte battesimale marmoreo quattrocentesco con il \"Battesimo di Cristo\" in rilievo ed una statua bronzea del \"Battista\" a decorarlo (navata destra).\nStile.\nLa pieve \u00e8 un esempio ben conservato di architettura del romanico pisano; ci\u00f2 \u00e8 valido per l'esterno (pietra verrucana, archetti ciechi pensili, arcate cieche con losanghe, lesene, etc), ed a maggior ragione vale anche per l'interno che, a parte pochi interventi del Seicento (consistenti nell'addossamento alle pareti laterali di alcuni altari e lapidi tombali) ripropone fedelmente l'originale impianto basilicale con la navata centrale delimitata da colonne romane e medievali ed archi a tutto sesto e le due navate laterali, ciascuna la met\u00e0 della navata centrale, delimitate dalle mura perimetrali affrescate.\n\u00c8 interessante notare come la presenza delle colonne romane non sia in nessun modo da collegare a preesistenti edifici romani, ma sia bens\u00ec legata ad una ben nota usanza dei mercanti pisani medievali: quella cio\u00e8 di asportare (principalmente da Roma o Ostia), le vestigia dei templi romani ancora esistenti. Con questa operazione si raggiungevano due obiettivi: si otteneva materiale da costruzione gi\u00e0 lavorato ed a buon mercato ed inoltre ci si impossessava di \"pezzi\" di quella Roma imperiale di cui i pisani, con la loro potenza navale, si ritenevano diretti eredi."}
{"id": "1227945", "revid": "174925", "url": "https://it.wikipedia.org/wiki?curid=1227945", "title": "Il cavaliere di Lagardere", "text": ""}
{"id": "1227947", "revid": "834", "url": "https://it.wikipedia.org/wiki?curid=1227947", "title": "Pieve di S. Maria", "text": ""}
{"id": "1227950", "revid": "729019", "url": "https://it.wikipedia.org/wiki?curid=1227950", "title": "Isola O'Connor", "text": "L'isola O'Connor (in inglese \"O'Connor Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 24' sud e ad una longitudine di 110\u00b027' est, l'isola si trova a meno di un chilometro ad est dell'isola Holl (costa Budd). La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN al fotografo J.J. O'Connor, che prese parte alle operazioni Highjump e Windmill."}
{"id": "1227951", "revid": "827882", "url": "https://it.wikipedia.org/wiki?curid=1227951", "title": "On the Threshold of a Dream", "text": "On the Threshold of a Dream \u00e8 il quarto album del gruppo rock The Moody Blues, pubblicato nel 1969."}
{"id": "1227952", "revid": "80598", "url": "https://it.wikipedia.org/wiki?curid=1227952", "title": "Lupus (casa discografica)", "text": "La Lupus era casa discografica italiana attiva prevalentemente negli anni 1980.\nStoria della Lupus.\nLa Lupus fu fondata da alcune persone gravitanti intorno alla Dischi Ricordi, che infatti poi cur\u00f2 la distribuzione dei dischi della casa discografica; tra di essi Franco Califano.\nLa sede era a Roma, ed infatti romani furono la maggior parte degli artisti che incisero per la Lupus.\nDa ricordare, ad esempio, cantautori come Giampiero Artegiani, e Stefano Rosso; tra gli artisti non romani ricordiamo Donatella Rettore, Jo Chiarello e Collage.\nLa Lupus \u00e8 ancora attiva con la direzione di Fred Rico.\nI dischi pubblicati.\nPer la datazione ci si \u00e8 basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci si \u00e8 basato sulla numerazione del catalogo; se esistenti, si \u00e8 riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1227954", "revid": "287204", "url": "https://it.wikipedia.org/wiki?curid=1227954", "title": "Sota Hirayama", "text": ""}
{"id": "1227955", "revid": "729019", "url": "https://it.wikipedia.org/wiki?curid=1227955", "title": "Isola Odbert", "text": "L'isola Odbert (in inglese \"Odbert Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 22' sud e ad una longitudine di 110\u00b032' est, l'isola \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN al tenente J.A. Odbert, aiuto meteorologo dell'operazione Windmill."}
{"id": "1227957", "revid": "103864468", "url": "https://it.wikipedia.org/wiki?curid=1227957", "title": "A Question of Balance", "text": "A Question of Balance \u00e8 il sesto album della rock band The Moody Blues, del 1970.\nIl disco.\nSostanzialmente pu\u00f2 essere definito il quinto dell'era Hayward - Lodge, in quanto il primo disco dei Moody Blues, \"The Magnificent Moodies\" del 1965, vedeva nell'organico della band il chitarrista - cantante Denny Lane (successivamente con i Wings di Paul Mc Cartney) e il bassista Clint Warwick (scomparso nel 2001) ed era una mistura di rock'n'roll e rhythm'n'blues. A Question of a Balance, invece, fa parte dei sette album dell'epoca d'oro dei Moody Blues (1967-1972), durante la quale il gruppo, animato da un'incredibile vena creativa, aveva raggiunto una solida popolarit\u00e0 soprattutto negli States, grazie a brani come \"Question\", \"Don't you feel small\" e \"It's up to you\", raccolti in questo lavoro, ma anche grazie a brani entrati di diritto nella storia del progressive, primo fra tutti \"Nights in White satin\", tratto dal primo lavoro con Hayward e Lodge, \"Days of Future Passed \" del 1967, registrato con la London Festival Orchestra diretta dal maestro Peter Knight, e dal quale verr\u00e0 tratta una cover dal titolo \" Ho difeso il mio amore \" dal gruppo nostrano dei Nomadi. In \"A Question of a Balance\" i Moody Blues inserirono brani di pregevole fattura ma di meno difficoltosa esecuzione dal vivo, mentre i precedenti album raccoglievano brani, per lo pi\u00f9 legati l'uno all'altro dal missaggio dell'allora produttore Tony Clarke (definito \" il sesto Moody \" dalla critica del tempo); non per questo il disco non ebbe successo, anzi in brevissimo tempo balz\u00f2 ai primi posti delle classifiche discografiche UK ed USA, restandovi a lungo.\nI brani pi\u00f9 suggestivi del disco sono, senza dubbio \"And the tide rushes in\" di Ray Thomas, in cui si mette in bella evidenza la chitarra classica di Justin Hayward, \"Dawning is the day\" e \"The Balance\", brano che chiude il disco, in parte cantato ed in parte recitato. I Moody Blues, soprattutto nei primi anni di attivit\u00e0, erano dediti alla creazione di concept album, quale \u00e8 anche \"A Question of a Balance\", e sovente amavano inserire brevi parti recitate su un sottofondo strumentale, che, solitamente, introducevano il brano seguente. In \"A Question of a Balance\" ci\u00f2 avviene soltanto nel brano di chiusura, peraltro dalla struttura musicale molto intensa e di pregiata esecuzione. All'ascolto del disco occorre comunque non perdere di vista l'anno in cui fu prodotto: il 1970; le tecniche di registrazione di quegli anni, come le stesse strumentazioni, non facevano ancora uso dell'informatica, dei sintetizzatori e del digitale. Gli strumenti analogici e in particolare il mellotron, antesignano del sintetizzatore, insieme alle chitarre acustiche e classiche, al flauto traverso e ad una sapiente miscela di voci, conferivano al disco un'atmosfera gradevolissima, mai aggressiva n\u00e9 monotona."}
{"id": "1227960", "revid": "11959", "url": "https://it.wikipedia.org/wiki?curid=1227960", "title": "Fath", "text": ""}
{"id": "1227962", "revid": "2175", "url": "https://it.wikipedia.org/wiki?curid=1227962", "title": "Ilya Efimovi\u010d Repin", "text": ""}
{"id": "1227965", "revid": "729019", "url": "https://it.wikipedia.org/wiki?curid=1227965", "title": "Isola Ommundsen", "text": "L'isola Ommundsen (in inglese \"Ommundsen Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 19' sud e ad una longitudine di 110\u00b013' est, l'isola si trova appena ad est dell'Isola Midgley. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a A. Ommundsen, membro del \"team\" della base Wilkie dell'anno 1958."}
{"id": "1227974", "revid": "547034", "url": "https://it.wikipedia.org/wiki?curid=1227974", "title": "Every Good Boy Deserves Favour", "text": "Every Good Boy Deserves Favour \u00e8 il settimo album del gruppo rock The Moody Blues, prodotto nel 1971.\nIl disco.\nL'album presenta l'unica traccia scritta da tutti e cinque i membri della band, l'overture \"Procession\", un brano che descrive la storia della musica dall'inizio del tempo fino ai tempi contemporanei del disco (1971). Le uniche tre parole del testo -\"Desolation\", \"Creation\", \"Communication\"- sono state usate similmente (insieme a molte altre parole che terminano in inglese con il suffisso \"-ation\") nella traccia \"One More Time to Live\".\n\"Every Good Boy Deserves Favour\" ha raggiunto il primo posto nelle classifiche degli album britannici, oltre a una permanenza di tre settimane al secondo posto negli Stati Uniti, e ha prodotto un singolo della top 40, \"The Story in Your Eyes\". La traccia \"Emily's Song\" \u00e8 stata scritta da John Lodge per la sua neonata figlia. Mike Pinder ha scritto e cantato il brano conclusivo dell'album \"My Song\".\nIl titolo \u00e8 preso dal metodo inglese mnemonico di studio per le note della chiave di violino: E-G-B-D-F. Queste note possono essere ascoltate, suonate al pianoforte, durante il brano \"Procession\".\nL'album \u00e8 stato l'ultimo a presentare il mellotron come unico strumento a nastro, in quanto verr\u00e0 poi utilizzato in combinazione con il chamberlin (un altro dispositivo che utilizza nastro registrato per generare suoni) nel successivo album in studio dei Moody Blues, \"Seventh Sojourn\" del 1972. L'album \u00e8 stato mixato e pubblicato sia in stereo che in quadrifonia.\nNell'aprile 2007 l'album \u00e8 stato rimasterizzato in formato Super Audio CD, con due tracce extra. Nel 2008 \u00e8 stato pubblicato in formato CD audio standard con le stesse tracce bonus.\nLa copertina \u00e8 stata imitata da David Tibet, leader della band dark progressive rock \"Current 93\", per Halo, album dal vivo pubblicato nel 2004."}
{"id": "1227976", "revid": "1543377", "url": "https://it.wikipedia.org/wiki?curid=1227976", "title": "Susanna Kaysen", "text": "Ha frequentato il liceo al Commonwealth School a Boston e al Cambridge School of Weston prima di essere ricoverata al McLean Hospital nel 1967, per il trattamento psichiatrico della depressione. In clinica apprende di essere affetta dal disturbo borderline della personalit\u00e0. Viene dimessa dopo diciannove mesi.\nQuesta esperienza, che l'ha segnata profondamente, \u00e8 stata materiale fondamentale per la sua autobiografia, scritta nel 1993, \"Girl, Interrupted\"; il libro nel 1999 diventer\u00e0 il film \"Ragazze interrotte\", con Winona Ryder nel ruolo di Susanna.\n\u00c8 figlia dell'economista Carl Kaysen, professore al MIT e primo consigliere del presidente John F. Kennedy."}
{"id": "1227978", "revid": "64860", "url": "https://it.wikipedia.org/wiki?curid=1227978", "title": "You Can't Stop Rock 'n' Roll", "text": ""}
{"id": "1227980", "revid": "38275", "url": "https://it.wikipedia.org/wiki?curid=1227980", "title": "Springfield-03", "text": ""}
{"id": "1227983", "revid": "201394", "url": "https://it.wikipedia.org/wiki?curid=1227983", "title": "You Kill Me (One Dimensional Man)", "text": "You Kill Me \u00e8 il terzo album del gruppo veneto One Dimensional Man, pubblicato nel 2001. Del brano \"You Kill Me\" fu girato un video clip (per la regia di G. Cecinelli / Digital Desk, Roma), trasmesso da diverse emittenti musicali (MTV, Rete A, All Music, Rock TV).\nL'album \u00e8 stato pubblicato in CD dalla Gamma Pop e in vinile in edizione limitata da 220 grammi dalla Wallace Records."}
{"id": "1227987", "revid": "729019", "url": "https://it.wikipedia.org/wiki?curid=1227987", "title": "Scoglio Patterson", "text": "Lo scoglio Patterson (in inglese \"Patterson Rock\") \u00e8 un piccolo scoglio antartico facente parte dell'arcipelago Windmill.\nLocalizzato ad una latitudine di 66\u00b0 12' sud e ad una longitudine di 110\u00b034' est, lo scoglio si trova ad un chilometro ad ovest dell'isola Cameron. \u00c8 stato mappato per la prima volta mediante ricognizione aerea durante l'operazione Highjump e l'operazione Windmill, negli anni 1947-1948."}
{"id": "1227988", "revid": "174925", "url": "https://it.wikipedia.org/wiki?curid=1227988", "title": "Giovanni di salisbury", "text": ""}
{"id": "1227990", "revid": "110157", "url": "https://it.wikipedia.org/wiki?curid=1227990", "title": "Seventh Sojourn", "text": "Seventh Sojourn \u00e8 l'ottavo album della rock band The Moody Blues, del 1972 che raggiunge la prima posizione nella Billboard 200 per cinque settimane ed in Canada, la seconda in Australia, la quinta nel Regno Unito, la settima in Olanda e la decima in Norvegia."}
{"id": "1227991", "revid": "124589219", "url": "https://it.wikipedia.org/wiki?curid=1227991", "title": "Giovanni di Valois", "text": "Biografia.\nLa storia lo ricorda come uomo di cultura e abile mecenate pi\u00f9 che come politico. Fu un grande collezionista, che mise insieme una raccolta vastissima di vasi antichi, arazzi, monete, pietre preziose, gioielli, reliquiari, ritratti di monarchi francesi e cammei, che conosciamo grazie alla puntuale descrizione dell'inventario fatto redigere dal bibliotecario Robinet.\nPossedeva anche una discreta quantit\u00e0 di medaglioni con uomini illustri dell'antichit\u00e0, oggi conservati al Louvre: evidentemente egli non sapeva di essere di fronte a dei falsi, che tuttavia ci danno la possibilit\u00e0 di riflettere su come, gi\u00e0 allora, la domanda dovesse essere talmente alta da non poter essere soddisfatta solo tramite gli originali.\nIl duca si occup\u00f2 anche di miniature e, come il pi\u00f9 moderno dei mecenati, scopr\u00ec la famiglia dei Fratelli Limbourg, abili miniatori ai quali commission\u00f2 molte opere. La sua collezione and\u00f2 dispersa durante una delle battaglie finali della guerra dei cent'anni.\nDiscendenza.\nGiovanni spos\u00f2 nel 1360 Jeanne d'Armagnac (morta nel 1388), figlia di Giovanni I d'Armagnac e di B\u00e9atrice di Clermont.\nDa Giovanni e Jeanne nacquero:\nSi rispos\u00f2 nel 1389 con Giovanna II d'Alvernia (1378-dopo il 1424), contessa d'Alvernia e di Boulogne, da cui Giovanni pare non abbia avuto figli.\nFiglio illegittimo:"}
{"id": "1227997", "revid": "110157", "url": "https://it.wikipedia.org/wiki?curid=1227997", "title": "Octave", "text": "Octave \u00e8 il nono album della rock band The Moody Blues, del 1978. \u00c8 l'ultimo in cui figura alle tastiere il membro fondatore Michael Pinder."}
{"id": "1227998", "revid": "46291", "url": "https://it.wikipedia.org/wiki?curid=1227998", "title": "Sedum sieboldii", "text": "Il sedum sieboldii \u00e8 una pianta succulenta appartenente al genere sedum.\nColtivazione.\nCome per gli altri Sedum"}
{"id": "1228001", "revid": "729019", "url": "https://it.wikipedia.org/wiki?curid=1228001", "title": "Isola Peterson", "text": "L'isola Peterson (in inglese \"Peterson Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 28' sud e ad una longitudine di 110\u00b030' est, l'isola si trova ad est della penisola Browning (costa Budd). La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN al tenente M.L. Peterson, che ha partecipato all'operazione Windmill."}
{"id": "1228003", "revid": "287204", "url": "https://it.wikipedia.org/wiki?curid=1228003", "title": "Cauci", "text": "I Cauci (in latino Chauci, Chauchi, Cauchi) erano un'antica popolazione germanica stanziata tra l'Ems e l'Elba lungo la costa del Mare del Nord, nei dintorni delle odierne Frisia orientale, Oldenburg, Brema e Hannover. Confinavano ad ovest con i Frisi, a sud con i temibili Cherusci e i Casuari, e ad est con i Longobardi. Erano divisi per mezzo del fiume Elba da Sassoni, Siguloni, Juti e Sedusi.\nTacito arriva a scrivere che i Cauci si estendevano ad arco fino a raggiungere i Catti. Essi occupavano un'immensa regione.\nStoria.\nDurante l'occupazione romana della Germania sotto Augusto il generale romano Druso maggiore li combatt\u00e9, riportando su di loro una vittoria nel 12 a.C. durante una spedizione navale nel Mare del Nord. Egli infatti penetr\u00f2 all'interno del territorio germano, passando per l'isola dei Batavi (probabili alleati di Roma) e devast\u00f2 le terre di Usipeti e Sigambri. Dopo aver disceso con una flotta il Reno in direzione del Mare del Nord (grazie anche alla costruzione di un canale artificiale, la \"fossa Drusi\"), si rese alleati i Frisi e penetr\u00f2 nel territorio dei Cauci, fino oltre l\"Amisia\" (l'attuale Ems, dove potrebbe aver costituito un avamposto per l'attracco).\nNel 5, il futuro imperatore Tiberio invase di nuovo la Germania, operando al di l\u00e0 del fiume Weser, in un'azione congiunta tra l'esercito terrestre e la flotta, la quale riusciva a risalire l'Elba, sottomettendo tutte le popolazioni ad occidente di questo fiume (dai Cauci, ai feroci Longobardi, fino agli Ermunduri), e costringendo quelle ad oriente a diventarne clienti (Semnoni, Cimbri e Charidi).\nIn seguito alle spedizioni di Tiberio del 10-11 (avvenute dopo il disastro dell'esercito romano nella battaglia della selva di Teutoburgo del 9 d.C.), rimasero fedeli ai Romani (insieme ai Frisi), almeno fino al 28. Durante la campagna di Germanico del 15, inviarono un loro contingente quali alleati del popolo romano.\nNel 41 d.C. l'allora governatore della Germania inferiore, Gabino Secondo, respingeva una loro invasione dal Mare del Nord. Quello stesso anno venne ritrovata presso di loro da Publius Gabinius la terza e ultima insegna imperiale delle legioni distrutte da Arminio nella battaglia di Teutoburgo, secondo quanto racconta Dione Cassio Cocceiano nella sua storia romana.\nI Cauci approfittando della morte del comandante dell'esercito della Germania Inferiore, si ribellarono, saccheggiando le ricche coste galliche della Belgica (47 d.C.).\nL'anno successivo, nuovo comandante Cneo Domizio Corbulone, dando prova delle sue capacit\u00e0 militari con la sottomissione, anche se provvisoria, dei territori dei Frisi (ormai indipendenti dal 28 d.C.), riusc\u00ec a battere i Cauci guidati da un certo Gannasco, che formalmente prestava servizio fra gli auxilia romani. Dopo aver ucciso Gannasco e distrutto le sue navi, Corbulone ricevette da Claudio l'ordine di ritirarsi al di qua del Reno.\nIl governatore della Gallia Belgica, il futuro imperatore Didio Giuliano, respingeva alcune loro incursioni lungo le coste galliche attorno al 172-174 d.C.\nSociet\u00e0.\nTacito li definisce gente nobilissima fra le genti germaniche. Essi preferiscono conservare la propria grandezza amministrando la giustizia. Senza cupidigia o prepotenza, apparentemente tranquilli, non sembra fossero propensi alla guerra, a compiere rapine, saccheggi o devastazioni. Essi tengono per\u00f2 sempre pronte le armi e, quando necessario, un esercito composto da un numero immenso di uomini e cavalli."}
{"id": "1228004", "revid": "727854", "url": "https://it.wikipedia.org/wiki?curid=1228004", "title": "Low frequency", "text": "Low frequency (in italiano: bassa frequenza) o LF si riferisce alle frequenze radio nella gamma di 30\u00a0\u2013 300\u00a0kHz. In Europa parte dello spettro LF \u00e8 utilizzato per il servizio di radiodiffusione in onde lunghe. Nell'emisfero occidentale il loro utilizzo principale \u00e8 per radiofari aeronautici, navigazione marittima (LORAN), informazioni e sistemi meteorologici. Stazioni di segnali per misurazioni di tempo si trovano anche in questa banda. Le LF sono note anche come banda chilometrica o onde chilometriche, perch\u00e9 la lunghezza d'onda varia da 10 chilometri a 1 chilometro.\nSegnali di tempo standard.\nNel campo di frequenza 40\u00a0\u2014 80\u00a0kHz trasmettono varie stazioni di tempo e di frequenza campione. Al 2015 si segnalano:\nIn Europa e Giappone, dalla fine degli anni ottanta, sono stati messi in commercio orologi radio-controllati dotati di un ricevitore LF per tali emissioni. Dato che queste frequenze si propagano solo con onda di terra, la precisione di tali segnali non \u00e8 affetta dalla variazione della propagazione tra il trasmettitore, la ionosfera e il ricevitore. Negli USA, tali apparecchi divennero accessibili al mercato di massa soltanto dopo che la potenza di WWVB fu aumentata nel 1997 e nel 1999.\nEsercito.\nI segnali radio sotto i 50\u00a0kHz sono capaci di penetrare l'oceano per circa 200 metri; pi\u00f9 \u00e8 lunga l'onda radio, pi\u00f9 va in profondit\u00e0. La marina inglese, tedesca, indiana, russa, svedese, statunitense e probabilmente altre, comunicano con i sottomarini a queste frequenze. Il dispositivo Verdin della marina militare statunitense opera a 46\u00a0kHz.\nSperimentazioni e radioamatori.\nUna porzione di 2,1\u00a0kHz delle LF, la banda dei 136\u00a0kHz (135,7-137,8\u00a0kHz) \u00e8 disponibile ai radioamatori in alcuni Paesi in Europa, Nuova Zelanda e dipartimenti francesi d'oltremare. Il record mondiale per un collegamento \u00e8 di oltre 10.000\u00a0km, dai pressi di Vladivostok alla Nuova Zelanda. Oltre al convenzionale codice Morse, molti operatori usano il Morse molto lento controllato con il computer o modi di comunicazione digitali. Una proposizione alla conferenza della radiocomunicazione mondiale WRC-07 mira a rendere la banda 136\u00a0kHz un'assegnazione radioamatoriale mondiale.\nIl Regno Unito ha assegnato 2,8\u00a0kHz della gamma, da 71,6 a 74,4\u00a0kHz, con una potenza d'uscita massima di 1\u00a0watt ERP; questa \u00e8 stata ritirata il 30 giugno 2003 dopo un numero di concessioni in favore della banda 136\u00a0kHz. Una trasmissione con 1\u00a0W di codice Morse molto lento fra G3AQC (in Gran Bretagna) e W1TAG (USA) ha attraversato l'oceano Atlantico per 3275 miglia nel novembre 2001.\nNegli Stati Uniti c'\u00e8 una speciale licenza della banda LF chiamata LowFER. Questa assegnazione sperimentale, tra 160 e 190\u00a0kHz \u00e8 talvolta chiamata la \"Lost Band\". Potenza d'uscita non oltre 1\u00a0W, una linea d'antenna lunga massimo 15 metri e un'intensit\u00e0 di campo max 4,9\u00a0\u00b5V/m sono le limitazioni per i radioamatori.\nAntenne.\nLe antenne usate alle basse frequenze sono di solito \"mast radiators\", che sono alimentate alla base e sono isolate dalla terra, o antenne mast, aerei T, aerei L e aerei long-wire.\nLe antenne trasmittenti per stazioni radio ad alta potenza richiedono grande quantit\u00e0 di spazio, e sono state causa di controversie in USA e in Europa a causa dell'interesse circa i rischi per la salute associati all'esposizione di onde radio ad alta potenza."}
{"id": "1228028", "revid": "827058", "url": "https://it.wikipedia.org/wiki?curid=1228028", "title": "Indore", "text": "Indore (in hindi \u0907\u0928\u094d\u0926\u094c\u0930; marathi \u0907\u0902\u0926\u0942\u0930), \u00e8 una suddivisione dell'India, classificata come \"municipal corporation\", centrale di 1.597.441 abitanti, stato del Madhya Pradesh, capoluogo del distretto di Indore e della divisione di Indore, nella parte occidentale dello stato federato del Madhya Pradesh, di cui costituisce il maggior centro urbano. In base al numero di abitanti la citt\u00e0 rientra nella classe I (da 100.000 persone in su).\nSituata sull'altopiano di Malwa, a sud della catena del Satpura, Indore (un tempo chiamata Indrapura) \u00e8 stata capitale dello stato del Madhya Bharat, costituitosi nel 1950 e che nel 1956 ha concorso alla creazione del nuovo stato del Madhya Pradesh.\nIndore \u00e8 un importante centro commerciale ed un polo industriale e tecnologico. In particolare \u00e8 molto sviluppato il settore riguardante la produzione di software.\nGeografia fisica.\nLa citt\u00e0 \u00e8 situata a 22\u00b0 43' 0 N e 75\u00b0 49' 60 E e ha un'altitudine di 545 .\nSociet\u00e0.\nEvoluzione demografica.\nAl censimento del 2001 la popolazione di Indore assommava a 1.597.441 persone, delle quali 839.843 maschi e 757.598 femmine. I bambini di et\u00e0 inferiore o uguale ai sei anni assommavano a 203.236, dei quali 106.808 maschi e 96.428 femmine. Infine, coloro che erano in grado di saper almeno leggere e scrivere erano 1.145.264, dei quali 652.033 maschi e 493.231 femmine."}
{"id": "1228029", "revid": "484362", "url": "https://it.wikipedia.org/wiki?curid=1228029", "title": "Distretti della Libia", "text": "I distretti della Libia (in arabo: \"sha'biyat\", sing. \"sha'biyah\") sono la suddivisione amministrativa di primo livello del Paese. \nLa loro istituzione risale al 1995, quando fu abolito il sistema basato sulle municipalit\u00e0 (\"baladiyat\"), istituito nel 1983 constestualmente alla soppressione dei governatorati (\"muhafazat\").\nCronistoria.\nIn sintesi:\nEvoluzione storica.\nDal 1995 al 1998.\nNel 1995, il sistema basato sulle municipalit\u00e0 lasci\u00f2 il posto a quello fondato sui distretti. Questi erano pari a 13.\nDal 1998 al 2001.\nNel 1998 il numero di distretti fu portato a 26.\nDal 2001 al 2007.\nNel 2001 il numero di distretti fu portato a 32.\nAi distretti si aggiungevano poi tre regioni amministrative: el-Gatrun (\u0627\u0644\u0642\u0637\u0631\u0648\u0646), Giarabub (\u0627\u0644\u062c\u063a\u0628\u0648\u0628) e Marada (\u0645\u0631\u0627\u062f\u0629).\nLa riforma del 2007 ha provveduto all'abolizione di 11 distretti. Di questi, 8 sono stati accorpati nei distretti preesistenti:\nI restanti 3, ossia i distretti di Iefren, Garian e Mizda, sono stati fusi in un distretto di nuova istituzione, il distretto di al-Jabal al-Gharbi (un tempo gi\u00e0 esistente come municipalit\u00e0). Complessivamente, pertanto, il numero di distretti si \u00e8 ridotto di dieci unit\u00e0.\nMunicipalit\u00e0.\nLe municipalit\u00e0 (\"baladiyat\") furono introdotte nel 1983, contestualmente alla soppressione dei governatorati.\nDal 1983 al 1987.\nNel 1983 il numero delle municipalit\u00e0 fu fissato a 46.\nDal 1987 al 1995.\nNel 1987 il numero delle municipalit\u00e0 fu ridotto a 25."}
{"id": "1228031", "revid": "121570368", "url": "https://it.wikipedia.org/wiki?curid=1228031", "title": "Kokaral", "text": "Kokaral \u00e8 una diga eretta in Kazakistan all'interno del bacino del Lago d'Aral. Essa prende il nome dalla penisola che si trovava all'interno del lago e suddivideva geograficamente il Grande Aral dal Piccolo Aral. \nA seguito del prosciugamento del lago, le amministrazioni delle cittadine che si affacciavano sullo specchio d'acqua (in particolare quelle della citt\u00e0 portuale di Aralsk) decisero la realizzazione della diga poco a sud della foce del fiume Syr Darya. L'obiettivo era quello di salvare almeno il Piccolo Aral dal prosciugamento che ormai da decenni investe l'intero bacino. Venne costruita una prima volta con l'utilizzo della sabbia e terra di riporto nel 1992. Nel 1996 una tempesta ne provoc\u00f2 la tracimazione. Le autorit\u00e0 locali la ricostituirono poco dopo con le stesse tecniche costruttive ma nel 2002 un nuovo crollo distrusse la diga. Nel 2005, grazie ad un finanziamento della Banca Mondiale, la diga \u00e8 stata ricostruita in cemento e con delle tecnologie al passo con i tempi.\nLa sua lunghezza raggiunge quasi i 12 chilometri. \u00c8 alta 8 metri ed \u00e8 larga altrettanto nel suo punto massimo. Una strada \u00e8 stata costruita sul suo bordo. I risultati sono stati persino migliori delle attese e il Piccolo Aral sta vedendo gradualmente ricrescere il livello delle acque."}
{"id": "1228033", "revid": "295403", "url": "https://it.wikipedia.org/wiki?curid=1228033", "title": "Vancouver Royals", "text": "Il Vancouver Royals fu un club calcistico canadese di Vancouver (Columbia Britannica), fondato nel 1967 per partecipare al campionato della USA e sciolto nel 1968, dopo aver disputato la prima edizione della North American Soccer League.\nStoria.\nLa squadra disput\u00f2 nel 1967, come Vancouver Royal Canadians, l'unica edizione del campionato della USA, United Soccer Association, che si fregiava del titolo di campionato di Prima Divisione su riconoscimento della FIFA. Quell'edizione della lega fu disputata utilizzando squadre europee e sudamericane in rappresentanza delle franchigie iscritte, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League; la squadra di Vancouver fu rappresentata dagli inglesi del , ma non riusc\u00ec ad accedere ai playoff.\nNel 1968 la squadra disput\u00f2 il primo campionato della NASL, lega nata dalla fusione fra la USA e la rivale NPSL. Questa unione aveva reso necessari alcuni cambiamenti nella collocazione e nella propriet\u00e0 delle franchigie, cos\u00ec George Fleharty, ex proprietario dei San Francisco Gales, fu risarcito della chiusura del suo club permettendogli di acquistare il team di Vancouver dal precedente proprietario, E.G. Eakins. Fleharty decise di semplificare il nome del club in Vancouver Royals.\nIl risultato sportivo nel 1968 comunque fu analogo alla stagione precedente, con il mancato raggiungimento dei play-off. Nonostante avesse registrato la terza migliore affluenza della lega, alla fine della stagione il club si sciolse e si dovette attendere l'avvento nel 1974 dei Whitecaps prima di tornare a parlare di calcio professionistico a Vancouver.\nMedia spettatori.\nNella seguente tabella la media degli spettatori presenti allo stadio per le partite di stagione regolare."}
{"id": "1228035", "revid": "339392", "url": "https://it.wikipedia.org/wiki?curid=1228035", "title": "Harry Stuck Sullivan", "text": ""}
{"id": "1228037", "revid": "125855646", "url": "https://it.wikipedia.org/wiki?curid=1228037", "title": "Salvatore Soviero", "text": "Carriera.\nCalciatore.\nNato da famiglia di Palma Campania (NA). \nInizia la sua carriera nell'Acerrana (1990-1991), squadra campana che milita in Interregionale. La stagione successiva passa in Serie C1 al , rimanendovi per due stagioni. Poi ancora Serie C1 con Perugia (1993-1994) e Carpi (1994-1995). Nel 1995-1996 vince con la il campionato di Serie C2 parando due rigori determinanti ai play off. La stagione successiva milita in Serie C1 ancora con la Fermana ma a novembre viene ceduto in prestito all' sempre in terza serie. Con il ha vinto un campionato di Serie C1 nella stagione 1997-1998.\nPassa poi al e in seguito alla e al in Serie B. Dopo una rissa nella partita Messina-Venezia (2-1) subisce una squalifica di cinque mesi.\nLa stagione 2004-2005 lo acquista la di Walter Mazzarri anche se Salvatore deve ancora scontare la squalifica dell'anno precedente che scadr\u00e0 il 15 settembre del 2004.\nEsordisce in Serie A in - 2-1 del 6 novembre 2004 e totalizzer\u00e0 18 presenze in massima serie.\nDal 2005 al 2007 gioca in Serie B con la maglia del Crotone.\nNell'ottobre 2007 passa alla Scafatese squadra neopromossa in Serie C2, Tuttavia, dopo aver raggiunto con la formazione campana la salvezza, a fine stagione non viene confermato.\nTra settembre 2008 e febbraio 2009 milita tra i dilettanti nella societ\u00e0 umbra di Citt\u00e0 di Castello.\nNel mese di febbraio 2009 trova un accordo con la Juve Stabia, squadra con cui, al termine della stagione, retrocede in Seconda Divisione tramite la sconfitta rimediata nei play-out contro il Virtus Lanciano. Resta a difendere i pali della compagine giallobl\u00f9 anche per la stagione 2009-2010 che si conclude con la promozione diretta della formazione stabiese in Prima Divisione, disputando 22 partite di campionato.\nAllenatore.\nRitiratosi, il 7 febbraio 2011 \u00e8 divenuto l'allenatore della Palmese, squadra che milita nel Girone B del campionato regionale di Eccellenza Campana, prendendo il posto dell'esonerato Califano.\nNel luglio del 2012 si \u00e8 accordato con il Citt\u00e0 di Castello, formazione che milita nel campionato di Eccellenza Umbra.\nNel febbraio 2013 allena il Real Volla (noto ufficiosamente come Real Nola) in Promozione Campana; la squadra termina il campionato al 13\u00ba posto, ottenendo la salvezza dopo il play-out contro la Boys Caivanese.\nNell'agosto dello stesso anno trova l'accordo con la squadra della sua citt\u00e0, tornando ad allenare la Palmese in Eccellenza.\nTerminata l'esperienza a Palma Campania durante la stagione 2018-2019 entra nello staff tecnico della Virtus Ottaviano, in Eccellenza.\nControversie.\nNel corso della propria carriera sportiva, a causa del suo temperamento irascibile e impulsivo, Soviero si \u00e8 reso protagonista di numerosi episodi controversi:"}
{"id": "1228040", "revid": "775372", "url": "https://it.wikipedia.org/wiki?curid=1228040", "title": "Municipalit\u00e0 del Qatar", "text": "Dal 2015, il Qatar \u00e8 suddiviso in 8 municipalit\u00e0 (\"baladiyah\"), le quali a fini statistici, sono ulteriormente suddivise in 98 zone."}
{"id": "1228042", "revid": "287204", "url": "https://it.wikipedia.org/wiki?curid=1228042", "title": "La ragazza interrotta", "text": "La ragazza interrotta (\"Girl, Interrupted\") \u00e8 un libro in forma di diario del 1993, scritto dall'autrice statunitense Susanna Kaysen. Nel libro l'autrice parla della sua esperienza come paziente in una clinica psichiatrica negli anni sessanta.\nNel 1999 dal libro \u00e8 stato tratto un film, \"Ragazze interrotte\" (\"Girl, Interrupted\") diretto da James Mangold, con Winona Ryder e Angelina Jolie, sebbene quest'ultimo sia molto diverso dal libro stesso.\nOrigine del titolo.\nIl titolo dell'opera deriva dal quadro di Vermeer \"Concerto interrotto\" (\"Girl Interrupted at her Music\"), cui Susanna \u00e8 particolarmente legata."}
{"id": "1228057", "revid": "339392", "url": "https://it.wikipedia.org/wiki?curid=1228057", "title": "Basilica di S. Pietro Apostolo Cerignola", "text": ""}
{"id": "1228059", "revid": "838137", "url": "https://it.wikipedia.org/wiki?curid=1228059", "title": "Rugby a 15 nel 1931", "text": "Attivit\u00e0 Internazionale.\nI tour e i test.\nQuesti i test disputati nel 1931:\nI Barbarians.\nNel 1931 la squadra ad inviti dei Barbarians ha disputato i seguenti incontri:\nLa nazionale italiana.\nLa crisi federale (la federazione \u00e8 ancora commissariata) impedisce lo svolgimento di qualunque test internazionale per gli azzurri."}
{"id": "1228061", "revid": "339392", "url": "https://it.wikipedia.org/wiki?curid=1228061", "title": "Duomo Tonti Cerignola", "text": ""}
{"id": "1228062", "revid": "174925", "url": "https://it.wikipedia.org/wiki?curid=1228062", "title": "Polidio", "text": ""}
{"id": "1228065", "revid": "74801", "url": "https://it.wikipedia.org/wiki?curid=1228065", "title": "Comuni del Messico", "text": "I comuni del Messico (\"municipios\" in spagnolo) sono il secondo livello amministrativo del paese, dopo lo stato federato. Ci sono comuni nel paese, la cui organizzazione e responsabilit\u00e0 sono delineate nel 115\u00b0 articolo della Costituzione messicana, poi espanse nelle costituzioni degli stati a cui appartengono.\nStruttura.\nTutti gli stati messicani sono suddivisi in comuni. Ogni comune \u00e8 amministrativamente autonomo; i cittadini eleggono un \"presidente comunale\" che \u00e8 a capo del consiglio comunale, responsabile dell'approvvigionamento dei pubblici servizi.\nQuesto concetto, che ha avuto origine in seguito alla Rivoluzione messicana \u00e8 conosciuto come \"municipio libre\" (\"Comune libero\"). Il presidente comunale \u00e8 a capo della giunta comunale; \u00e8 eletto a suffragio e non pu\u00f2 essere rieletto per il successivo mandato. Il consiglio comunale \u00e8 composto da un \"cabildo\" (presidente) e un \"s\u00edndico\" (sindaco) e diversi \"regidor\" (fiduciari).\nSe il comune ricopre una vasta area e al suo interno ci sono pi\u00f9 di una citt\u00e0 o paese (chiamate \"localidades\"), una citt\u00e0 o paese \u00e8 scelta come \"cabecera municipal\" (capoluogo) mentre le restanti eleggono rappresentanti alla \"presidencia auxiliar\" o \"junta auxiliar\" (giunta ausiliaria).\nGli stati della parte Nord-Ovest e quelli della parte sud-est sono suddivisi in pochi ma grandi comuni (per esempio Bassa California \u00e8 suddivisa in 5 comuni che includono numerose \"localidades\" e citt\u00e0). Per contro gli stati del Centro e della parte sud-ovest, sono suddivisi in molti comuni (ad esempio Oaxaca \u00e8 divisa in ben 570 comuni) ognuno dei quali corrisponde ad una singola conurbazione.\nCompiti assegnati ai comuni.\nI comuni sono responsabili dei servizi pubblici (come acqua e fognature), illuminazione stradale, sicurezza pubblica, traffico, supervisione dei macelli e della pulizia e mantenimento dei parchi pubblici, giardini e cimiteri. Inoltre si affiancano allo stato e al governo federale nell'educazione, vigili del fuoco, ospedali, protezione ambientale e mantenimento dei monumenti storici. Dal 1983 possono imporre tasse ed imposte per il proprio sostentamento in aggiunta a quelli che sono i normali fondi ottenuti dallo stato e dal governo federale.\nStoria.\nSin dalla conquista e colonizzazione del Messico, i comuni sono diventati l'entit\u00e0 giuridica base dell'organizzazione amministrativa della \"Nuova Spagna\" e dell\"'Impero Spagnolo\".\nStabili in posizioni strategiche ricevettero lo \"status\" di \"citt\u00e0\" (superiore per rango a quello di \"Vila\" o \"pueblo\") e furono autorizzate a creare un consiglio o una giunta comunale. Dopo l'indipendenza, la Costituzione del Messico del 1824 non diede alcuna specifica in merito alla regolamentazione dei comuni le strutture e la responsabilit\u00e0 dei quali veniva descritto dalla costituzione del proprio stato federale d'appartenenza. Come tali, ogni stato li regolament\u00f2 in base alle proprie esigenze attribuendo solitamente i comuni in base alla popolazione. La Costituzione del 1917 abol\u00ec la \"jefatura pol\u00edtica\" (autorit\u00e0 politica), l'autorit\u00e0 amministrativa intermediata tra gli stati e convert\u00ec tutti gli esistenti comuni in \"municipios libres\" (comuni liberi), ai quali furono dati piena autonomia nell'amministrazione degli affari locali, mentre allo stesso tempo furono ristrette altre competenze. Tuttavia, nel 1983 il 115\u00ba articolo della Costituzione fu modificato concendendo all'autorit\u00e0 dei comuni la possibilit\u00e0 di creare profitti attraverso l'imposizione di tasse locali e di altri servizi e di formulare un proprio bilancio.\nClassifiche.\nPer popolazione.\nDati \"Conteo 2005\" di INEGI.\nPer superficie.\nDati da \"Los Municipios con Mayor y Menor Extensi\u00f3n Territorial\" dell'Instituto Nacional Para el Federalismo y el Desarrollo Municipal\nDistretto di Citt\u00e0 del Messico.\nCaso particolare \u00e8 quello del Distretto Federale che pur essendo un comune ha tutte le caratteristiche politiche amministrative di una entit\u00e0 federale a parte, non facendo parte di nessuno Stato Federale."}
{"id": "1228074", "revid": "1776051", "url": "https://it.wikipedia.org/wiki?curid=1228074", "title": "Hero, Hero", "text": "Hero, Hero \u00e8 una compilation dei Judas Priest del 1981"}
{"id": "1228077", "revid": "1305772", "url": "https://it.wikipedia.org/wiki?curid=1228077", "title": "IVAO", "text": "IVAO pu\u00f2 riferirisi:"}
{"id": "1228078", "revid": "465169", "url": "https://it.wikipedia.org/wiki?curid=1228078", "title": "Thnks fr th Mmrs", "text": "Thnks fr th Mmrs \u00e8 il terzo singolo estratto dall'album dei Fall Out Boy \"Infinity on High\".\n\u00c8 presente nella raccolta del gruppo \"\".\nTitolo.\nIl titolo per esteso \u00e8 \"Thanks for the Memories\": le vocali sono state tuttavia eliminate, facendo cos\u00ec risultare la scritta \"Thnks fr th Mmrs\" come se fosse il linguaggio del testo di un SMS.\nVideo.\nIl video \u00e8 centrato intorno alla band che registra il video con degli scimpanz\u00e9 nel ruolo di direttori e produttori. Gli scimpanz\u00e9 non sembrano contenti del lavoro insieme al gruppo: le riprese sono interrotte da continue sfuriate del regista-scimpanz\u00e9 e in una scena anche il direttore principale (anch'esso uno scimpanz\u00e9) dice: \"This band is 'wack'! I should've gotten Panic! at the Disco\", che significa \"Questa band \u00e8 rivoltante, avrei dovuto scritturare i Panic! at the Disco\" (elemento di autoironia che la band ha voluto inserire, visto che il successo dei Panic! at the Disco \u00e8 dovuto al bassista Peter Wentz che li ha scoperti e scritturati con l'etichetta Fueled by Ramen). Ci sono varie prese e vari tabelloni e schermi. Il video termina con Pete Wentz che distrugge il palco, distruggendo anche la grande \"B\", che formava la parola \"F O B\", le iniziali del gruppo, formando cos\u00ec \"F O\", che sta per \"Fuck Off\". Durante il visto appare come guest Kim Kardashian.\nChart.\nEcco il miglior piazzamento del brano in vari paesi nel mondo:"}
{"id": "1228080", "revid": "767487", "url": "https://it.wikipedia.org/wiki?curid=1228080", "title": "Una parola per un sogno", "text": "Una parola per un sogno (\"Akeelah and the Bee\") \u00e8 un film del 2006 scritto e diretto da Doug Atchison.\nTrama.\nLa storia di Akeelah Anderson (Keke Palmer), una ragazzina di 11 anni che partecipa alla gara nazionale di spelling, di sua madre, dei suoi compagni di classe e del suo allenatore (Laurence Fishburne). Il film tocca inoltre il tema dell'educazione nelle comunit\u00e0 dei neri.\nDistribuzione.\nIl film \u00e8 stato promosso dalla \"Starbucks\" come risultato dell'alleanza tra Lions Gate Films, 2929 Entertainment e Starbucks Entertainment.\nIl film \u00e8 stato distribuito negli USA dalla \"Lions Gate Films\" il 28 aprile 2006 mentre in Italia \u00e8 stato presentato il 18 ottobre 2006 nella sezione per ragazzi \"Alice nella citt\u00e0\" della Festa del Cinema di Roma 2006.\nIn Italia il film ha fatto il suo debutto televisivo il 12 febbraio 2011 su La5.\nAccoglienza.\nCritica.\nIl film \u00e8 stato accolto positivamente dalla critica, ottenendo un \"rating\" dell'83% su \"Rotten Tomatoes\" (109 recensioni positive su 131) e di 72/100 su \"Metacritic\" (basato su 30 recensioni)."}
{"id": "1228081", "revid": "367445", "url": "https://it.wikipedia.org/wiki?curid=1228081", "title": "Raffaele Cananzi", "text": "Biografia.\nVincitore di una borsa di studio per il Collegio Augustinianum, ha studiato presso l'Universit\u00e0 Cattolica di Milano, dove si \u00e8 laureato in giurisprudenza.\nEsponente di spicco del movimento cattolico italiano, \u00e8 stato presidente nazionale dell'Azione Cattolica Italiana dal 1986 al 1992.\nSuccessivamente \u00e8 stato deputato nella XIII Legislatura per L'Ulivo e sottosegretario alla Presidenza del Consiglio dei ministri nel II governo Amato (2000-2001)."}
{"id": "1228082", "revid": "124247791", "url": "https://it.wikipedia.org/wiki?curid=1228082", "title": "Tim Winton", "text": "Biografia.\nNato a Perth, Tim Winton ha vissuto in Francia, Irlanda e Grecia, e attualmente abita in Australia Occidentale con sua moglie e i suoi tre figli. Ha un fratello, Andrew Winton, che lavora come musicista professionista, e una sorella, Sharyn O'Neill, che \u00e8 attualmente direttrice generale del \"West Australian Department of Education and Training\"\nCarriera.\nMentre frequenta la Curtin University of Technology, a Bentley, vicino a Perth, Winton scrive il suo primo romanzo, \"An Open Swimmer\" (1981), come compito per un corso di scrittura creativa. Il lavoro vinse, nello stesso anno, il \"The Australian/Vogel Literary Award\", un premio per giovani scrittori, e questo diede il via alla brillante carriera di Winton. Egli \u00e8 infatti uno dei pi\u00f9 conosciuti romanzieri australiani al mondo, scrittore sia di libri per bambini che per adulti. I suoi lavori sono stati tradotti in molte lingue e sono spesso stati adattati per il cinema, il teatro o la radio.\nNel 1995 il romanzo di Winton \"I cavalieri\" fu candidato per il Man Booker Prize, come il suo altro libro, \"Dirt Music\", del 2002, del quale \u00e8 in corso un adattamento per il cinema, che sar\u00e0 probabilmente pronto per il 2009. Winton ha vinto o \u00e8 stato candidato a moltissimi altri premi, inclusa la vittoria per tre volte del \"Miles Franklin Award\": per \"Shallows\" (1984), \"Cloudstreet\" (1992), probabilmente il suo lavoro pi\u00f9 conosciuto ed apprezzato, e \"Dirt Music\" (2002).\nNel 2008 esce in Italia \"Respiro\" (il cui titolo originale \u00e8 \"Breath\"). Il suo ultimo romanzo, \"Il nido\", viene pubblicato per Fazi Editore nel 2017.\nOpere.\nRomanzi.\n\"Le date apposte si riferiscono alla prima edizione in italiano, se disponibile, mentre quelle nel testo precedente all'edizione inglese\".\nPremi e candidature.\nLista completa dei premi e delle candidature:"}
{"id": "1228086", "revid": "125477302", "url": "https://it.wikipedia.org/wiki?curid=1228086", "title": "Liga Nacional de F\u00fatbol Profesional de Honduras", "text": "La Liga Nacional de Honduras \u00e8 la divisione di vertice del calcio in Honduras.\nLa stagione honduregna \u00e8 divisa in due tornei, quello di Apertura (autunno) e quello di Clausura (primavera). Una squadra retrocede in seconda divisione (Liga de Ascenso), mentre un'altra squadra \u00e8 promossa in prima divisione dalla Liga de Ascenso. Le prime quattro squadre classificate partecipano ai play-off per decidere la vincitrice del campionato.\nIl campionato honduregno occupa il 74\u00ba posto del ranking mondiale dei campionati stilato annualmente dall'IFFHS e il 5\u00ba posto a livello continentale.\nSquadre.\nStagione 2020-2021\nAlbo d'oro.\n\"Per le stagioni in cui si sono disputati i play-off, si riporta solo il risultato della finale.\""}
{"id": "1228092", "revid": "125526466", "url": "https://it.wikipedia.org/wiki?curid=1228092", "title": "Titoli e onorificenze di Elisabetta II del Regno Unito", "text": "Questa \u00e8 una lista di titoli, decorazioni, onori ed ordini appartenenti alla Regina Elisabetta II. Se sono indicate due date, la prima indica la data in cui il titolo \u00e8 stato assegnato, mentre la seconda indica il giorno della sua perdita. Molti titoli sono stati perduti al momento in cui le colonie sono divenute stati indipendenti; altri sono stati persi quando la regina \u00e8 salita al trono ed ha ottenuto titoli di pi\u00f9 alto rango.\nTitoli reali e nobiliari.\nI titoli passati e presenti di Elisabetta II in ognuno dei suoi regni sono:\nEuropa.\n di Gran Bretagna e Irlanda del Nord: \nTitoli reali decaduti.\nElisabetta II, durante il suo regno, ha avuto anche i seguenti titoli: \nAfrica.\n (1965-1970):\n (1957-1960): \n (1963-1964):\n (1960-1963):\n (1964-1966): \n (1968-1992):\n/ (1965-1970)\n (1961-1971):\n (1952-1961):\n (1961-1962):\n (1962-1963):\nAmerica.\n (1966-2021):\n (1966-1970):\n (1962-1976):\nAsia.\n (1952-1972):\n (1952-1956):\nEuropa.\n (1965-1974):\nTitoli accademici (\"honoris causa\").\nDa quando \u00e8 salita al trono, Elisabetta non ha accettato lauree honoris causa in quanto questo la porrebbe tecnicamente sotto la giurisdizione del Rettore dell'Universit\u00e0, posizione non adatta a un sovrano regnante."}
{"id": "1228093", "revid": "729019", "url": "https://it.wikipedia.org/wiki?curid=1228093", "title": "Direttorato politico dello Stato", "text": "Il Direttorato politico dello Stato (in russo \u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u043e\u0435 \u043f\u043e\u043b\u0438\u0442\u0438\u0447\u0435\u0441\u043a\u043e\u0435 \u0443\u043f\u0440\u0430\u0432\u043b\u0435\u043d\u0438\u0435, \"Gosudarstvennoe politi\u010deskoe upravlenie\"), pi\u00f9 nota con l'acronimo GPU (pronunciato \"Ghepe\u00f9\") o per metonimia Lubjanka, fu la polizia segreta del regime sovietico fino al 1934.\nStoria.\nNata come evoluzione della \u010ceka il 6 febbraio 1922, amministrativamente era una sezione del commissariato del popolo per gli Affari interni (NKVD). Il 15 novembre 1923 sub\u00ec una riorganizzazione e la sigla divenne OGPU (in russo \u041e\u0431\u044a\u0435\u0434\u0438\u043d\u0451\u043d\u043d\u043e\u0435 \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u043e\u0435 \u043f\u043e\u043b\u0438\u0442\u0438\u0447\u0435\u0441\u043a\u043e\u0435 \u0443\u043f\u0440\u0430\u0432\u043b\u0435\u043d\u0438\u0435, \"Ob'edin\u00ebnnoe gosudarstvennoe politi\u010deskoe upravlenie\": \"Direzione politica di Stato generale\"). Per tutta la sua esistenza, sede della polizia fu il palazzo della Lubjanka; primo direttore (fino al 1926) fu Feliks Dzer\u017einskij."}
{"id": "1228094", "revid": "838137", "url": "https://it.wikipedia.org/wiki?curid=1228094", "title": "Rugby a 15 nel 1932", "text": "Attivit\u00e0 Internazionale.\nLa Francia \u00e8 stata espulsa dal torneo delle cinque nazioni. O pi\u00f9 esattamente la federazione britannica ha interrotto le relazioni con quella Francese.\nRiprenderanno solo nel 1945.\nI tour.\nQuesti i test disputati nel 1932:\nLa nazionale giovanile sudafricana si reca in Argentina, aprendo un rapporto storico tra le due federazioni rugbistiche. Due i match contro la nazionale argentina.\nI Barbarians.\nNel 1932 la squadra ad inviti dei Barbarians ha disputato i seguenti incontri:"}
{"id": "1228095", "revid": "132266", "url": "https://it.wikipedia.org/wiki?curid=1228095", "title": "OGPU", "text": ""}
{"id": "1228096", "revid": "339392", "url": "https://it.wikipedia.org/wiki?curid=1228096", "title": "Annali della matematica", "text": ""}
{"id": "1228098", "revid": "107217244", "url": "https://it.wikipedia.org/wiki?curid=1228098", "title": "Guirlande de Julie", "text": "La Guirlande de Julie - la \"Ghirlanda di Julie\" - \u00e8 un celebre manoscritto di poesie francesi del XVII secolo.\nAlla met\u00e0 del Seicento, il salotto di Madame de Rambouillet fu luogo d'incontro di numerosi aristocratici, scrittori e celebri avvocati: uno di essi, Charles de Sainte-Maure era l'innamorato di Julie d'Angennes, figlia dei marchesi Rambouillet.\nPer farle la corte in modo raffinato, il Duca di Montausier pens\u00f2 di farle un dono fuori del comune, chiedendo agli \"habitu\u00e9\" del salotto materno, fra i quali Georges de Scud\u00e9ry, Desmarets de Saint-Sorlin, Conrart, Chapelain, Tallemant des R\u00e9aux, Robert Arnauld d'Andilly, Simon Arnauld de Pomponne, Claude Malleville, Philippe Habert, Antoine Gombaud de M\u00e9r\u00e9, Antoine Godeau e forse anche a Pierre Corneille, di scrivere poesie nelle quali ogni fiore corrispondesse una lode a Julie.\nIl testo fu calligrafato da Nicolas Jarry mentre ogni fiore fu dipinto da Nicolas Robert: ne risult\u00f2 uno dei manoscritti pi\u00f9 straordinari del secolo, un culmine della societ\u00e0 dei Preziosi.\nIl duca di Montausier l'offr\u00ec nel 1634 a Julie d'Angennes, che lo spos\u00f2 sette anni dopo. Attualmente, il manoscritto \u00e8 conservato nel Dipartimento dei manoscritti della Biblioth\u00e8que nationale de France. La \"Guirlande de Julie\" fu poi pubblicata a stampa nel 1729, anche se diverse poesie erano gi\u00e0 state pubblicate in precedenza in raccolte diverse."}
{"id": "1228099", "revid": "1522738", "url": "https://it.wikipedia.org/wiki?curid=1228099", "title": "Alberto Demicheli", "text": "\u00c8 stato \"de facto\" Presidente dell'Uruguay dal 12 giugno al 1\u00ba settembre 1976 durante la dittatura civile-militare."}
{"id": "1228100", "revid": "278650", "url": "https://it.wikipedia.org/wiki?curid=1228100", "title": "H\u00fasar", "text": "H\u00fasar (in danese \"Husum\") era un comune delle Isole F\u00e6r \u00d8er. Aveva una popolazione di 60 abitanti, occupava la parte meridionale dell'isola di Kalsoy e faceva parte della regione di Nor\u00f0oyar.\nIl 1\u00ba gennaio 2017 si \u00e8 unito al comune di Klaksv\u00edk.\nSull'isola si trovano due localit\u00e0: H\u00fasar (capoluogo comunale) e Sy\u00f0radalur."}
{"id": "1228102", "revid": "1522738", "url": "https://it.wikipedia.org/wiki?curid=1228102", "title": "Juan Mar\u00eda Bordaberry", "text": "Nel 2006, \u00e8 stato arrestato per essere processato per vari delitti e omicidi commessi nel suo periodo di governo dittatoriale, e nel 2010 condannato a 30 anni di carcere. \u00c8 scomparso nel 2011 all'et\u00e0 di 83 anni dopo una lunga malattia.\nBiografia.\nNacque in una famiglia di idee politiche inclini verso il Partito Colorado uruguayano. Educato nel collegio dei Padri gesuiti, divenne un cattolico integralista e critico del Concilio Vaticano II convocato da Giovanni XXIII. Da giovane si dedic\u00f2 alle sue attivit\u00e0 agricole; le sue prime attivit\u00e0 politiche le realizz\u00f2 in seno alla Liga Federal de Acci\u00f3n Ruralista diretta da Benito Nardone Cetrulo. Fu eletto senatore del Partito Nazionale dell'alleanza nazional-ruralista, che aveva vinto le elezioni del 1958, rimanendo in carica dal 1963 al 1965. Nel 1964 cre\u00f2, insieme ai suoi simpatizzanti, la \"Liga Federal de Acci\u00f3n Ruralista\", che nel 1969 si un\u00ec al Partito Colorado. Fu ministro dell'allevamento e dell'agricoltura tra il 1969 e il 1972, durante il governo di Jorge Pacheco Areco.\nNelle elezioni del 28 novembre del 1971, il settore pachechista del Partito Colorado lo candid\u00f2 alla Presidenza della Repubblica, con Jorge Sapelli candidato alla vice-presidenza, nel caso in cui la riforma costituzionale proposta dal suo partito per rendere possibile la rielezione del presidente Jorge Pacheco Areco non ottenesse i voti necessari per la sua approvazione. La riforma non pass\u00f2, e Bordaberry divenne presidente della repubblica in un momento di gravi tensioni interne (era attivo il movimento di guerriglia dei Tupamaros di ispirazione comunista, e proliferavano altre organizzazioni paramilitari o terroristiche) e di crisi economica. Bordaberry affront\u00f2 la situazione alleandosi con i settori pi\u00f9 conservatori del governo, che occupavano i posti pi\u00f9 rilevanti nello Stato. In questo periodo fu in effetti repressa la guerriglia di sinistra grazie sia alle forze armate, sia ai settori civili dell'estrema destra vicini al governo.\nL'influenza militare sul governo sempre pi\u00f9 ampia culmin\u00f2 nel febbraio del 1973 nel rifiuto, da parte dell'Esercito e dell'Aviazione, della nomina a Ministro della difesa del generale Antonio Francese. Bordaberry cedette alle richieste dei militari, davanti all'indifferenza cittadina alla sua chiamata a difendere le istituzioni e al mancato sostegno ricevuto dalla Marina, e tratt\u00f2 coi militari firmando il 13 febbraio l'accordo di Boiso Lanza, che per molti fu un preludio di ci\u00f2 che sarebbe accaduto di l\u00ec a poco. \nAlcuni mesi dopo, il 27 giugno del 1973, Bordaberry oper\u00f2 un colpo di Stato, nel quale sciolse il parlamento (che sostitu\u00ec con un Consiglio di Stato), le organizzazioni sociali, i partiti politici e soppresse le libert\u00e0 civili. Fu avviato anche il cosiddetto \"Processo civico-militare\", nel quale i militari cominciarono a occupare mansioni e a ricoprire incarichi a livello politico. Nel 1975 Bordaberry propose alla giunta militare un nuovo sistema costituzionale di ispirazione corporativa, nel quale sarebbero stati eliminati tutti gli altri partiti politici dichiarandoli illegali. Le Forze Armate giudicarono troppo rischiosa la via proposta da Bordaberry e il 12 giugno 1976 lo destituirono, per sostituirlo con il presidente del Consiglio di Stato Alberto Demicheli.\nCondanne e detenzioni.\nBordaberry \u00e8 stato indagato dalla giustizia uruguaiana per crimini contro l'umanit\u00e0, complicit\u00e0 nel colpo di Stato e violazione della Costituzione e come mandante di sequestri e sparizioni di oppositori politici. Il 16 novembre del 2006 fu sottoposto a processo per questi crimini, insieme al suo primo ministro Juan Carlos Blanco. Il giudice Roberto Timbal lo ha accusato dell'assassinio dei parlamentari Zelmar Michelini e H\u00e9ctor Guti\u00e9rrez Ruiz, uccisi nel 1976, quando si erano rifugiati a Buenos Aires, e di due ex politici rifugiatisi in Argentina, cos\u00ec come degli ex guerriglieri tupamaros Rosario Barredo e William Whitelaw nel corso dell'Operazione Condor. Bordaberry fu condannato al carcere preventivo.\nIl 20 dicembre 2006 il giudice Graciela Gatti gli impose un periodo di carcere preventivo per l'assassinio di Ubagessner Ch\u00e1vez Sosa e Fernando Miranda, i cui corpi sono stati trovati nel 2005 durante degli scavi, Luis E. Gonz\u00e1lez, Juan M. Brieba, Carlos Ar\u00e9valo, Julio Correa, Oterm\u00edn Montes de Oca, Horacio Gel\u00f3s Bonilla, Jos\u00e9 Arpino Vega ed Eduardo P\u00e9rez Silveira (detenuti politici ancora dati per scomparsi, ma ritenuti morti dal giudice), fatti occorsi durante il suo periodo di governo dittatoriale. Il giudice Gatti dichiar\u00f2 inoltre che il golpe che Bordaberry attu\u00f2 il 27 giugno 1973 sarebbe stata la base per un'accusa di \"attentato alla Costituzione\". Per questo fatto, il 10 febbraio 2010 \u00e8 stato condannato a 30 anni di carcere."}
{"id": "1228103", "revid": "1543377", "url": "https://it.wikipedia.org/wiki?curid=1228103", "title": "Glamorous", "text": "Glamorous \u00e8 un brano musicale della cantante statunitense Fergie, cantato in duetto con il rapper statunitense Ludacris ed estratto come terzo singolo dall'album di debutto dell'artista, \"The Dutchess\", tranne che per il Regno Unito, in cui \u00e8 stato estratto come secondo singolo. Il singolo \u00e8 stato recapitato alle radio mainstream il 23 gennaio 2007 e alle Rhythmic radio il 20 febbraio 2007 negli Stati Uniti tramite la A&amp;M Records, e le case discografiche will.i.am Music Group e Interscope Records.\n\u00c8 stato scritto dalla stessa Fergie, insieme a Ludacris, will.i.am, Blac Elvis e Polow da Don, e prodotto da quest'ultimo. \"Glamorous\" \u00e8 un brano di intonatura pop e R&amp;B che ha un ritmo pi\u00f9 lento di quello dei precedenti singoli estratti all'album.\nDescrizione.\nLa premi\u00e8re del singolo nel Regno Unito risale al 19 marzo 2007, in Inghilterra. Sempre nel marzo 2007 \"Glamorous\" \u00e8 diventato il secondo singolo dell'artista a raggiungere la posizione numero 1 nella \"Billboard hot 100\". Fergie ha cantato Glamorous e \"Big Girls Don't Cry\" al concerto in onore di Diana Spencer.\nLa canzone parla della vita di Fergie e di quanto sia fantastica. La sua vita \u00e8 cambiata da quando \u00e8 diventata ricca e famosa e infatti il video mostra le caratteristiche della sua vita. Tuttavia nel testo dice di non essere cambiata a causa di questo, come lei afferma alla fine della giornata, le piace tornare dalla sua famiglia e dai suoi amici. Al termine ringrazia i suoi fans che hanno reso tutto questo possibile.\nProduzione.\nIl singolo \u00e8 prodotto da Polow da Don, che all'inizio propose il ritmo della canzone per Luxurious di Gwen Stefani che declin\u00f2 l'offerta dicendo che non sarebbe stato buono come la sua versione remixata col rapper Slim Thug. Successivamente offr\u00ec la canzone a Fergie che l'accett\u00f2.\nVideo musicale.\nIl video musicale inizia con una festa (ambientata nel 1994), che si svolge in un portico con piscina dove il rapper Polow da Don fa da buttafuori all'ingresso. Nel video si alternano varie scene con Fergie nella sua vita attuale, ricca e famosa, a flashback relativi al suo passato. Troviamo la cantante su un jet privato mentre beve champagne, oppure mentre gira un film insieme a Ludacris. In altre scene c'\u00e8 Fergie nel passato che va al fast food con le amiche. Il video termina con un ricordo dove si vede una bambina che riceve una carezza dal padre.\nNel video c'\u00e8 un cameo dell'attore Freddy Rodr\u00edguez e di apl.de.ap, collega della cantante. Nella scena della festa in piscina compaiono veri amici e familiari della cantante.\nSuccesso commerciale.\nLa canzone ha avuto successo in quasi tutto il mondo raggiungendo la posizione numero 1 nella \"Billboard hot 100\" in poche settimane, restando in cima per due settimane consecutive, ha raggiunto la sesta posizione nella classifica dei singoli inglese e ha risollevato le vendite dell'album di estrazione.\nNegli Stati Uniti, \"Glamorous\" ha fatto il suo debutto nella \"Billboard\" Hot 100 alla numero novantotto nella settimana del 27 gennaio 2007, mentre il precedente singolo \"Fergalicious\" posteggiava ancora fra i cinque numeri pi\u00f9 alti della classifica. Un mese dopo, \u00e8 salito alla numero nove, divenendo in quella settimana il \"pi\u00f9 grande salto digitale\". La settimana seguente ha slittato alla numero trentatr\u00e9 in seguito alla mancata fornitura del singolo nei punti di rivendita digitale. \"Glamorous\" si \u00e8 riaffacciato nella top ten in seguito al nuovo lancio del singolo, risollevandosi dalla numero cinquantacinque, ed ha conquistato la numero uno nella settimana del 24 marzo 2007, vendendo 166.000 download digitali durante questa settimana. \u00c8 divenuto il suo secondo singolo alla numero uno negli Stati Uniti e ha mantenuto la vetta per due settimane. Il singolo ha totalizzato ventinove settimane nella \"Billboard\" Hot 100, ventiquattro delle quali tra i primi cinquanta numeri della classifica. Il singolo \u00e8 arrivato a vendere 3.012.000 download digitali negli Stati Uniti, sufficienti a fruttargli una certificazione da doppio platino dalla Recording Industry Association of America.\nI profitti procurati da \"Glamorous\" sul mercato musicale si sono rivelati eclatanti anche in altri Paesi, in alcuni dei quali si \u00e8 praticamente ripetuto lo stesso successo che il singolo ha riscosso in America. In Australia, il brano ha esordito alla numero dieci nella classifica dei singoli pi\u00f9 venduti. Si \u00e8 sollevato alla numero due il 28 maggio 2007, col primo posto soffiato da \"Girlfriend\" di Avril Lavigne."}
{"id": "1228106", "revid": "1543377", "url": "https://it.wikipedia.org/wiki?curid=1228106", "title": "Naristi", "text": "I Naristi (o Varisti) (\"Naristae\" in latino) erano un'antica popolazione germanica, di origine suebica. Erano vicini degli Ermunduri (ad occidente) e dei Marcomanni (ad oriente).\nStoria.\nDurante le campagne del generale romano Druso maggiore (alla fine del I secolo a.C.), tra l'alto Reno e l'alto Danubio, ad ovest della Selva Boema, nell'attuale Palatinato. Confinavano a nord con Marcomanni e Quadi, a sud con l'Impero romano, ad ovest con i Triboci ed i Nemeti, ad est con i celti Boi di Boemia.\nIn seguito alle campagne di Druso del 10-9 a.C., i vicini Marcomanni e Quadi furono costretti a lasciare le loro terre lungo il fiume Meno, per rifugiarsi nella Selva Boema, circondati da una catena di monti che potesse proteggerli dall'avanzata romana, mentre i Naristi continuarono a rimanere nell'attuale Palatinato.\n\u00c8 forse in seguito alle campagne di Domiziano dell'83-85 d.C. nella regione degli Agri Decumati, che un ramo dei Naristi migrarono pi\u00f9 ad est, spingendosi lungo il Danubio fino all'attuale Bassa Austria, di fronte a \"Vindobona\" (Vienna).\nPartecipano, insieme ad una coalizione di ben 11 popoli germanico-celtici, alla grande invasione del 170 d.C. (guerre marcomanniche). Marco Aurelio riuscir\u00e0 a batterli ed a sottometterli negli anni successivi. Rimane celebre l'episodio, ricordato in un'iscrizione funeraria e probabilmente anche sulla Colonna di Marco Aurelio, in cui il generale Valerio Massimiano uccise il capo dei Naristi, un certo Valao (172-173 d.C.).\nAlcuni contingenti di cavalleria (\"equites\") di questo popolo furono inviati in Oriente, in seguito alla rivolta di Avidio Cassio, sotto il comando di Valerio Massimiano (\"praepositus\"), come testimoniato dal testo di un'iscrizione (\"praeposito equitibus gentium Marcomannorum Naristarum Quadorum ad vindictam Orientalis motus pergentium\").\nI Varisci.\n\u00c8 stata ipotizzata un'identificazione dei Naristi/Varisti con i Varisci (in tedesco \"Varisker\"), trib\u00f9 germanica composta presumibilmente dagli antichi abitanti di un distretto medievale, la \"Provincia Variscorum\"; si suppone che corrisponda al Vogtland in Sassonia (Germania). Vengono brevemente citati come Varistae nel \"Vita Marci Antonini Philosophi\" della \"Historia Augusta\". Furono tra le trib\u00f9 che attraversarono il Danubio, ma dopo questo fatto non si sa pi\u00f9 nulla di loro. Non tornarono pi\u00f9 nella loro provincia, che venne in seguito abitata dagli Armalausi, come descritto nella Tavola Peutingeriana. Il destino che appare pi\u00f9 probabile per loro \u00e8 quello di essere stati trapiantati in Italia, insieme ad altre popolazioni guerriere originarie del Danubio, per decisione di Marco Aurelio, che voleva tenerli controllati. In seguito numerose invasioni barbariche percorsero l'impero, e probabilmente i Varisci persero la loro identit\u00e0 mischiandosi nella massa."}
{"id": "1228107", "revid": "729019", "url": "https://it.wikipedia.org/wiki?curid=1228107", "title": "Tour della Nazionale di rugby a 15 del Sudafrica 1931-1932", "text": "Il Tour della nazionale di rugby a 15 del Sud Africa 1931-32 fu una serie di incontri amichevoli di rugby union giocati dalla nazionale sudafricana di rugby contro squadre britanniche. Quattro incontri ebbero la caratteristica di test match contro le nazioni delle \"Home Unions\" britanniche (, , , ).\nIl tour comprese anche la disputa di una serie di match contro selezioni di contea, club e squadre ad inviti. Era il quarto tour nell'emisfero nord degli Springboks.\nFu un tour che diede grandi soddisfazioni ai sudafricani, che batterono tutte e quattro le squadre britanniche, conquistando il grande slam.\nL'unica sconfitta avvenne in un match secondario contro East Midlands.\nIl bilancio finale di 26 incontri, con 23 vittorie, due pareggi ed una sola sconfitta.\nLe critiche.\nMalgrado i successi sul campo, i sudafricani vennero aspramente criticati dalle squadre ospitanti e dalla stampa. Il capitano Bennie Osler, introdusse uno stile di gioco consistente in un continuo calciare, sia in rimessa laterale per guadagnare terreno, sia diagonalmente per conquistare territorio. Fu considerata una tattica di gioco a 10 giocatori, visto che il gioco si basava quasi esclusivamente sugli 8 \"avanti\" e ui 2 mediani, lasciando fuori dal gioco i tre-quarti.\nUn giornalista del gallese 'Old Stager' afferm\u00f2 che \"Gli africani, con il loro gioco a 10 uomini, hanno vinto i loro match, ma non hanno conquistato il cuore e l'immaginazione degli appassionati di rugby\". O.L. Owen nel suo \"History of the RFU\" concordava con questa opinione: \"la cosa peggiore dal punto di vista dello spettacolo e poich\u00e9 il gioco dei tre quarti azzerato, la peggior squadra sudafricana in tour.\""}
{"id": "1228108", "revid": "696787", "url": "https://it.wikipedia.org/wiki?curid=1228108", "title": "Gianfranco Manfredi", "text": "Biografia.\nStudia a Milano, dove si laurea all'Universit\u00e0 Statale in Filosofia, con Mario Dal Pra. Rimasto a Milano, frequenta la redazione di Re Nudo dove entra in contatto con il mondo controculturale italiano. Dall'atmosfera anarco-situazionista del gruppo di Re Nudo e dei festival pop organizzati dalla rivista, Manfredi trova fonte di ispirazione per le sue prime canzoni.\nIl suo primo album, \"La crisi\", \u00e8 del 1972. In esso si riscontrano gi\u00e0 presenti le tematiche della sua produzione musicale dell'intero decennio: uno sguardo ironico e disincantato sui giovani di sinistra di quell'epoca, divisi tra la violenza dei gruppi organizzati, l'ironia dell'ala creativa del Movimento Studentesco e la riflessione sugli aspetti personali e privati dell'impegno politico. Sintomatici anche i titoli dei brani: \"E Giuseppe leggeva Lenin\", \"Sei impazzita per Marcuse\", \"Lamento per i compagni usciti dall'organizzazione\", \"La proletarizzazione\".\nNel 1973 completa gli studi di filosofia, iniziando a lavorare per l'Istituto di Storia della Filosofia (nel 1978 pubblica il saggio \"L'amore e gli amori in Jean-Jacques Rousseau\").\nIl secondo album, \"Ma non \u00e8 una malattia\" (1976) conferma e precisa l'obiettivo dell'autore, che con le sue ballate mette alla berlina il linguaggio e i luoghi comuni della \"nuova sinistra\" parlamentare (\"Non aspettarti comprensione da lui, son troppi anni che non prende pi\u00f9 il tram, lui non ricorda com'\u00e8 fatta una galera o non c'\u00e8 mai stato; e poi fa finta di litigare con quell'altro solo quando la telecamera \u00e8 sul rosso\"). L'album \u00e8 permeato da temi cari all'area dell'Autonomia Operaia: gli \"espropri proletari\" (\"T'ho incontrata a Quarto Oggiaro davanti al Supermarket saccheggiato\"), la lotta armata (\"Forse ho un poco paura del fantasma del Che, qualche volta lo sento proprio dentro di me; non \u00e8 sulla maglietta che mi sorrider\u00e0: forse in una doppietta pi\u00f9 sereno sar\u00e0\"); in particolare, i testi affrontano temi comuni alla cosiddetta \"ala creativa\" di Autonomia Operaia: l'\"io mercificato\" (\"sono merce che un estraneo scambia in me tra me e me\"), e la liberazione dell'io (\"Ma chi ha detto che non c'\u00e8\").\nIl terzo album, \"Zombie di tutto il mondo unitevi\" (1977), scritto assieme a Ricky Gianco prosegue ulteriormente il discorso. Il disco, che vede la partecipazione della Premiata Forneria Marconi, \u00e8 anche all'origine di uno spettacolo teatrale.\nDopo \"Biberon\" (1978) e una partecipazione elettorale con il Partito Radicale, collabora alla realizzazione del film \"Liquirizia\" di Salvatore Samperi.\nNel corso degli anni ottanta pubblica l'album \"Gianfranco Manfredi\" (1981), meno arrabbiato e pi\u00f9 riflessivo dei precedenti, e dirada la sua attivit\u00e0 discografica, concentrandosi invece su quella di sceneggiatore e anche attore cinematografico (\"Fotografando Patrizia\", \"Nel giardino delle rose\", \"In camera mia\" e \"Abbronzatissimi 2 - Un anno dopo\"). Cura alcuni volumi sulla musica italiana per la Lato Side e pubblica una serie di libri di genere noir (\"Magia rossa\", 1983, \"Cromantica\", 1985, \"Ultimi vampiri\", 1987, \"Trainspotter\", 1989). Prosegue inoltre la collaborazione con Ricky Gianco, assieme al quale lavora a dischi e recital teatrali. Nel 1993 torna a dare alle stampe un album discografico, \"In paradiso fa troppo caldo\".\nNegli anni novanta inizia un'intensa attivit\u00e0 di sceneggiatore di fumetti, dando alla luce i personaggi di \"Gordon Link\" (per l'Editoriale Dardo) e di \"Magico Vento\" (creato nel 1997 per Sergio Bonelli Editore e proseguito fino al 2011 per un totale di 130 numeri pi\u00f9 uno speciale). Dal 1994 inizia a scrivere storie per Dylan Dog, realizzando in tutto sette albi della serie regolare pi\u00f9 svariati racconti per albi speciali e fuori serie. Nel 2005 realizza, assieme al disegnatore argentino Miguel \u00c1ngel Repetto, un Maxi Tex intitolato \"La pista degli agguati\" e negli anni seguenti entra a far parte dello staff di autori di Tex. \u00c8 del 2007 \"Volto Nascosto\", miniserie di quattordici numeri, seguita a partire dal 2011 da \"Shanghai Devil\", altra miniserie di diciotto numeri, che ne \u00e8 una sorta di prosecuzione. Nel 2014 porta in edicola un nuovo personaggio, Adam Wild, protagonista di una serie mensile con storie d'avventura ambientate nell'Africa coloniale. Nel 2018 \u00e8 la volta del fumetto \"Cani sciolti\", ambientato nel Sessantotto. Nel 2019 torna alla musica con la canzone \"Stay Hungry, Stay Foolish, Stay Home\" inclusa nel disco di Auroro Borealo \"Adoro Borealo.\"\nFumetti.\nSerie originali:\nSceneggiature:"}
{"id": "1228109", "revid": "1821847", "url": "https://it.wikipedia.org/wiki?curid=1228109", "title": "Jorge Pacheco Areco", "text": "\u00c8 stato Presidente dell'Uruguay dal 6 dicembre 1967 al 1\u00ba marzo 1972."}
{"id": "1228110", "revid": "599013", "url": "https://it.wikipedia.org/wiki?curid=1228110", "title": "Rimantas Kauk\u0117nas", "text": "Carriera.\nHa iniziato la sua attivit\u00e0 cestistica nei college statunitensi.\nDopo aver militato nei New Jersey Shorecats nella USBL, nella stagione 2000-01 firm\u00f2 per l'Hapoel Galil Elyon. La stagione successiva Rimantas torn\u00f2 in patria al Lietuvos Rytas, mentre nelle due successive gioc\u00f2 prima ad Ostenda, in Belgio, e poi a Bonn, in Germania.\nNel 2004 arriv\u00f2 in Italia, a Cant\u00f9, e le sue prestazioni lo portarono alla Montepaschi Siena dove rimase per sei stagioni, fatta eccezione per una breve parentesi al Real Madrid, e con cui vinse cinque scudetti oltre a quattro Supercoppe italiane e due Coppa Italia.\nIl 2012 fu l'anno del nuovo ritorno in patria, allo \u017dalgiris, e l'anno successivo, dopo una breve esperienza con il Saski Baskonia, si trasfer\u00ec alla Pallacanestro Reggiana con cui vinse l'EuroChallenge e la Supercoppa Italiana. Sotto la sua guida (\u00e8 stato capitano nella stagione 2015-16, a seguito del passaggio di Andrea Cinciarini all'Olimpia Milano) la Reggiana raggiunger\u00e0 due finali scudetto consecutive.\nIl 6 luglio 2016 annuncia il ritiro dal basket giocato.\nIl 6 gennaio 2017 annuncia il suo ritorno in campo sempre con la maglia della Pallacanestro Reggiana. Rimantas \u00e8 tornato in campo per il girone di ritorno, debuttando il 22 gennaio 2017 al PalaBigi nella partita contro la Juvecaserta."}
{"id": "1228112", "revid": "88740", "url": "https://it.wikipedia.org/wiki?curid=1228112", "title": "Garin (disambigua)", "text": ""}
{"id": "1228113", "revid": "339392", "url": "https://it.wikipedia.org/wiki?curid=1228113", "title": "Universit\u00e0 Humboldt", "text": ""}
{"id": "1228114", "revid": "767487", "url": "https://it.wikipedia.org/wiki?curid=1228114", "title": "\u00d3scar Diego Gestido", "text": "\u00c8 stato Presidente dell'Uruguay dal 1\u00ba marzo al 6 dicembre 1967."}
{"id": "1228115", "revid": "486946", "url": "https://it.wikipedia.org/wiki?curid=1228115", "title": "Liga Nacional de Honduras", "text": ""}
{"id": "1228123", "revid": "101291499", "url": "https://it.wikipedia.org/wiki?curid=1228123", "title": "Carlos L. Fischer", "text": "Biografia.\nCarriera politica.\n\u00c8 stato Presidente del Consejo Nacional de Gobierno (carica che sostitu\u00ec quella della Presidenza della Repubblica) dal 1\u00ba marzo 1958 al 1\u00ba marzo 1959."}
{"id": "1228126", "revid": "1428919", "url": "https://it.wikipedia.org/wiki?curid=1228126", "title": "Mart\u00edn Echegoyen", "text": "\u00c8 stato Presidente del Consejo Nacional de Gobierno (carica che sostitu\u00ec quella della Presidenza della Repubblica) dal 1\u00ba marzo 1959 al 1\u00ba marzo 1960."}
{"id": "1228127", "revid": "124498910", "url": "https://it.wikipedia.org/wiki?curid=1228127", "title": "Antea", "text": ""}
{"id": "1228130", "revid": "8596", "url": "https://it.wikipedia.org/wiki?curid=1228130", "title": "Mart\u00edn R. Echegoyen", "text": ""}
{"id": "1228133", "revid": "287204", "url": "https://it.wikipedia.org/wiki?curid=1228133", "title": "Associazione Calcio Fiorentina 1964-1965", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1964-1965.\nStagione.\n\u00c8 una stagione molto importante nella storia della societ\u00e0 viola, con il cambio della presidenza a fine campionato, al posto dell'uscente Longinotti, arriva Nello Baglini, che si propone l'obbiettivo di risanare il dissestato bilancio societario vendendo i giocatori di grido.\nAlla Fiorentina arrivano ancora giovani promesse: Giancarlo Bertini, Alberto Orlando, Juan Carlos Morrone. Continua quindi a delinearsi questa politica della dirigenza viola di voler puntare sui giovani (cosa che oggigiorno si sfrutta poco) che, come si sa, possono dare gioie e dolori, ma per ora i risultati si vedono, i viola raccolgono un altro quarto posto. Il giovane bomber Alberto Orlando si laurea capocannoniere del campionato con 17 reti.\nIn Europa la Fiorentina arriva alla finale della Coppa Mitropa, persa contro gli ungheresi del Vasas, mentre in Coppa delle Fiere viene eliminata al primo turno dagli spagnoli del Barcellona. In Coppa Italia la Fiorentina viene eliminata, sempre al primo turno dalla Spal.\nStatistiche.\n\"Statistiche aggiornate al 26 giugno 1965\"."}
{"id": "1228135", "revid": "1516566", "url": "https://it.wikipedia.org/wiki?curid=1228135", "title": "Cipolla (famiglia veronese)", "text": "I Cipolla (o, alla veneta, Ceola) erano una famiglia nobile di Verona.\nStoria.\nDifficile ricostruire la storia pi\u00f9 antica dei Cipolla, anche perch\u00e9 manca un archivio famigliare. Sin dal Duecento compaiono nei documenti personaggi con l'appellativo \"Zevola\" o \"Cepolla\", ma \u00e8 impossibile dire se appartenessero o no alla famiglia. Probabilmente, i Cipolla facevano parte di quelle tante casate di estrazione borghese o forestiere che si affermarono nella Verona scaligera fra il Due e il Trecento.\nForse il primo membro attestato \u00e8 un \"Cevolla da Verona\" che nel 1233 partecip\u00f2 alla conquista del castello di Bergantino nella guerra contro Ferrara. Nel 1254, tra i veronesi che giurarono la pace tra Ezzelino III da Romano e Oberto II Pallavicino, figurano anche un \"Zenarius de Cevolla\", un \"Zevolla de Grezana\" e un \"Bonaventura Cevolla\", cui si aggiunge un \"Facinus de Cepolla\" nel consiglio cittadino.\nProva del prestigio della famiglia potrebbe essere la lastra tombale di Maria Cipolla (1334), conservata nella chiesa inferiore di San Fermo. Non \u00e8 sicuro se la donna appartenesse o meno alla casata, certo \u00e8 che San Fermo fu molto cara ai Cipolla e molti dei suoi membri vi si fecero seppellire. Sul fianco della stessa chiesa, \u00e8 inoltre posta un'arca trecentesca recante lo stemma della famiglia.\nNotizie pi\u00f9 sicure si hanno con i due figli di Tommaso Cipolla, Pietro e Giovanni. Il primo fu un illustre medico al servizio degli Scaligeri, ebbe probabilmente cinque figli e, forse, fu lui ad acquisire delle propriet\u00e0 a Porcile, rimaste per secoli alla famiglia. L'altro fu invece un giudice, e nei documenti compare sempre tra i membri dell\"'\u00e9lite\" veronese; tra i figli spicca Michele, commerciante di seta padre del giurista Bartolomeo.\nI membri della casata furono aggregati al Consiglio Nobile della citt\u00e0 nel 1407; assunsero il titolo di conti palatini nella figura del gi\u00e0 citato Bartolomeo, per mezzo di un diploma di Federico III del 6 agosto 1471. Nel 1779 i titoli furono riconosciuti dalla Repubblica di Venezia e, pi\u00f9 tardi, dall'Impero austriaco.\nAltri membri insigni di questo ramo della famiglia furono gli storici Luigi e Carlo Cipolla.\nArma.\nBlasone: \"D'argento, ad una cipolla di rosso fogliata di verde\"."}
{"id": "1228137", "revid": "2519", "url": "https://it.wikipedia.org/wiki?curid=1228137", "title": "Jessheim", "text": "Jessheim \u00e8 il capoluogo del comune di Ullensaker nella contea di Viken in Norvegia.\nLa popolazione.\nNel 2006 la popolazione ammontava a 13.038 abitanti, mentre nel 1998 ammontava a 6.400 abitanti.\nL'aumento della popolazione \u00e8 in parte dovuto alla riallocazione dell'Aeroporto di Oslo nelle vicinanze di Gardermoen e al risultante afflusso di persone che lavorano all'aeroporto.\nIndustria, commercio e servizi.\nJessheim \u00e8 un centro per il commercio e i servizi regionali a \u00d8vre Romerike. In quest'area vi sono anche industrie che utilizzano risorse quali sabbia e ghiaia e industrie manifatturiere che impiegano il legno. \n\"Jessheim Storsenter\" \u00e8 il pi\u00f9 grande centro commerciale della citt\u00e0, situato esattamente al centro. \nA Jessheim sono anche siti l'\"Ullensaker Kulturhus\", un centro culturale con biblioteca e cinema e il \"Jessheim Videreg\u00e5ende Skole og Romerike Folkeh\u00f8gskole\", oltre all'ufficio locale del giornale regionale Romerikes Blad."}
{"id": "1228138", "revid": "124123", "url": "https://it.wikipedia.org/wiki?curid=1228138", "title": "Eduardo V\u00edctor Haedo", "text": "\u00c8 stato Presidente del Consejo Nacional de Gobierno (carica che sostitu\u00ec quella della Presidenza della Repubblica) dal 1\u00ba marzo 1961 al 1\u00ba marzo 1962."}
{"id": "1228142", "revid": "787565", "url": "https://it.wikipedia.org/wiki?curid=1228142", "title": "Monastero di San Mamiliano", "text": "Il monastero di San Mamiliano \u00e8 un edificio sacro che si trova sull'isola di Montecristo, a 320 metri di altitudine, nell'Arcipelago Toscano.\nStoria.\nSecondo una tradizione gi\u00e0 attestata nel Medioevo, il complesso monastico sorse attorno al V secolo da parte di monaci eremiti su un pi\u00f9 antico luogo di culto d'et\u00e0 classica intitolato a Giove. Nel 591 il papa Gregorio Magno mand\u00f2 l'abate Orosio per ristabilire la disciplina nel monastero. I monaci seguivano la regola cenobitica di Pacomio.\nIl monastero, che nel 727 fu gravemente danneggiato da un attacco saraceno, era originariamente intitolato al Salvatore ma venne da sempre indicato con il nome di san Mamiliano. A partire dal X secolo, dopo la ricostruzione da parte dei monaci benedettini e grazie alle numerose donazioni di beni e terreni, divenne uno dei pi\u00f9 ricchi monasteri della Toscana.\nNel 1237 per volere di papa Gregorio IX la comunit\u00e0 monastica benedettina fu sostituita da quella camaldolese. Il crollo del sistema feudale, le scorrerie saracene e le mire della Repubblica pisana furono le cause principali della graduale decadenza del monastero che, a causa di tali motivi, fu restaurato nel 1323 dagli stessi monaci. Nel 1553, dopo un'ultima devastante incursione dei pirati turchi di Dragut, alleati con la Francia, venne abbandonato definitivamente dai monaci sotto l'ultimo abate Federico De Bellis e fu, fino alla prima met\u00e0 dell'Ottocento, saltuariamente abitato da eremiti, che cercavano un luogo di silenzio e di preghiera. Nel 1890 il complesso monastico fu scelto come bersaglio per esercitazioni militari dalla Regia Marina Militare, sotto il comando del vice ammiraglio Giuseppe Lovera Di Maria. Durante la seconda guerra mondiale l'area fu invasa da piccole costruzioni e superfetazioni belliche, poi demolite nel 1990.\nDescrizione.\nIl complesso monasteriale era composto dalla chiesa, coperta da una volta a botte e lunga 25 metri per 8, dalla sagrestia, da una grande sala per riunioni, da un chiostro con cisterna centrale e dalle stanze riservate ai monaci. All'interno della chiesa giaceva una colonna frammentaria in granodiorite, osservata da Vincenzo Mellini nel 1852. Nelle immediate vicinanze era presente un forno e un piccolo orto, dove i monaci coltivavano le piante utili al loro sostentamento e alla cura delle malattie."}
{"id": "1228144", "revid": "124123", "url": "https://it.wikipedia.org/wiki?curid=1228144", "title": "Faustino Harrison", "text": "\u00c8 stato Presidente del Consejo Nacional de Gobierno (carica che sostitu\u00ec quella della Presidenza della Repubblica) dal 1\u00ba marzo 1962 al 1\u00ba marzo 1963."}
{"id": "1228148", "revid": "697352", "url": "https://it.wikipedia.org/wiki?curid=1228148", "title": "Daniel Fern\u00e1ndez Crespo", "text": "\u00c8 stato presidente del Consejo Nacional de Gobierno (carica che sostitu\u00ec quella della Presidenza della Repubblica) dal 1\u00ba marzo 1963 al 1\u00ba marzo 1964."}
{"id": "1228151", "revid": "113124320", "url": "https://it.wikipedia.org/wiki?curid=1228151", "title": "Luis Giannattasio", "text": "Biografia.\n\u00c8 stato Presidente del Consejo Nacional de Gobierno (carica che sostitu\u00ec quella della Presidenza della Repubblica) dal 1\u00ba marzo 1964 al 7 febbraio 1965."}
{"id": "1228153", "revid": "1543377", "url": "https://it.wikipedia.org/wiki?curid=1228153", "title": "Fugloy", "text": "Fugloy \u00e8 un'isola e un comune delle Isole F\u00e6r \u00d8er. Ha una popolazione di 45 abitanti e fa parte della regione di Nor\u00f0oyar. \u00c8 l'isola pi\u00f9 orientale dell'arcipelago, il suo nome significa \"isola degli uccelli,\" dovuto alla grande quantit\u00e0 di specie di volatili che nidificano sulle scogliere dell'isola.\nGeografia fisica.\nVi sono due villaggi presenti nell'isola: Kirkja sulla costa meridionale e Hattarv\u00edk (capoluogo comunale) sul versante orientale. La costa a Est presenta anche le scogliere Eystfelli, alte fino a 448\u00a0m. Nelle vicinanze \u00e8 situato anche un faro e un caratteristico arco naturale che assomiglia al profilo di un faraone egizio.\nMontagne e colline.\nTre rilievi collinari sono presenti nell'isola di Fugloy:\nFuturo.\nPoich\u00e9 il porticciolo di Fugloy non \u00e8 protetto da frangiflutti, ogni forma di sfruttamento economico non ha potuto svilupparsi fin dai primi anni del ventesimo secolo. L'unica fonte di guadagno per l'isola \u00e8 stata rappresentata per anni dalla lieve forma di agricoltura presente, unitamente al modesto sviluppo della pesca e alla famosa cattura di uccelli come i pulcinella di mare.\nIl L\u00f8tinget ha cercato nuovi piani di sviluppo per il futuro dell'isola, per esempio si \u00e8 puntato sulla generazione di energia elettrica negli anni 60. Negli anni 80, fu costruita una strada tra Kirkja e Hattarv\u00edk, oltre a una pista di atterraggio per elicotteri. All'inizio del ventesimo secolo, la popolazione residente raggiunse il suo apice, circa 250-300 persone. L'esigenza di una vita moderna e la modifica di alcune norme che regolavano la vita sull'isola hanno prodotto come risultato l'emigrazione della maggior parte della popolazione: attualmente, infatti, solo cinque persone vivono stabilmente ad Hattarv\u00edk e circa una ventina a Kirkja. Le uniche attivit\u00e0 presenti sull'isola sono costituite da un negozio e da un piccolo porticciolo.\nStoria.\nL'isola \u00e8 stata popolata fin dai tempi dei vichinghi.\nUna delle storie pi\u00f9 importanti relative all'isola \u00e8 rappresentata dai Floksmen. I Floksmen erano un gruppo (flok) di ribelli del Medioevo, originari di Fugloy, che reclamavano la separazione dal governo ufficiale danese che aveva la sua rappresentanza a Thorshavn. I pi\u00f9 noti furono \"H\u00f8gni Nev, R\u00f2gvi Skel, H\u00e1lvdan Ulvsson di Hattarv\u00edk e Sj\u00far\u00f0ur vi\u00f0 kellingar\"' originario di Kirkja.\nQuesti uomini controllarono la parte settentrionale delle Isole F\u00e6r \u00d8er per diverso tempo. Per questo motivo, i Floksmen rappresentano tuttora uno dei pi\u00f9 importanti miti del separatismo delle Isole F\u00e6r \u00d8er. \nIl mite Sj\u00far\u00f0ur vi\u00f0 kellingar fu indotto alla ribellione dai pi\u00f9 decisi H\u00f8gni Nev e H\u00e1lvdan Ulvsson, i quali rappresentavano l'ala pi\u00f9 radicale del movimento.\nTutti e quattro gli uomini vennero in seguito catturati e condannati a morte. Sj\u00far\u00f0ur vi\u00f0 kellingar chiese la grazia e fu amnistiato, ma non poteva continuare a vivere con il peso dei crimini che aveva commesso insieme agli altri ribelli e implor\u00f2 quindi di essere giustiziato insieme agli altri Floksmen.\nMitologia.\nCi sono diversi miti legati a quest'isola.\nNella tradizione Faroese, i troll rivestono un ruolo importante nella mitologia delle Isole F\u00e6r \u00d8er.\nL'isola galleggiante di Fugloy\nSi racconta che Fugloy fosse un'isola galleggiante in cui vivevano diversi troll. Molti uomini cercarono diverse volte di avvicinarsi all'isola con le imbarcazioni, ma ogni volta venivano respinti dai troll che lanciavano loro pietre e invocavano maledizioni. Dopo qualche tempo, gli uomini cominciarono a stancarsi di essere respinti dai troll ed erano in procinto di abbandonare ogni tentativo. Ma uno di essi, un sacerdote, volle tentare ancora una volta la conquista dell'isola. Insieme ad altri uomini, si imbarc\u00f2 verso Fugloy. La prima barca in cui si trovava anche il sacerdote si avvicin\u00f2 all'isola quando i troll cominciarono a lanciare, come al solito, alcune pietre verso l'imbarcazione. Gli uomini presenti sulla barca si spaventarono e vollero tornare indietro. Ma il sacerdote si inferoc\u00ec e si disper\u00f2 a tal punto che scagli\u00f2 la Bibbia che portava con s\u00e9 verso l'isola. La Bibbia and\u00f2 a finire proprio davanti ai troll e la terra cominci\u00f2 a tremare: l'isola smise di galleggiare e in una frazione di secondo tutti i troll si trasformarono in colline erbose. Quindi, gli uomini poterono finalmente colonizzare Fugloy. Le piccole colline erbose sono ancora presenti sull'isola e, in modo particolare, vicino a Bygd (Kirkja).\nEconomia.\nTurismo.\nL'isola ospita molte specie di uccelli marini e di terra, in modo particolare pulcinella di mare e urie nere (Cepphus grylle). Proprio per questo motivo, l'isola \u00e8 stata chiamata Fugloy (isola degli uccelli) da \"Fugl\" (uccello in lingua faroese).\nIl panorama da Fugloy \u00e8 notevole: si possono ammirare le isole vicine di Sv\u00ednoy e Bor\u00f0oy; inoltre, i suoi tramonti sono una delle caratteristiche pi\u00f9 immortalate nelle fotografie che riguardano le intere Isole F\u00e6r \u00d8er.\nM\u00e1sin la nave postale\nUna piacevole attrazione \u00e8 rappresentata dalle nave postale M\u00e1sin quando attracca a Kirkja.\nI passeggeri hanno a disposizione solo pochi minuti per sbarcare e prendere i loro bagagli. La nave trasporta anche i barili di petrolio utilizzati per la centrale elettrica di Fugloy, mentre la spazzatura viene caricata sul M\u00e1sin in appositi container. Le condizioni atmosferiche possono cambiare rapidamente, quindi le operazioni di carico-scarico dei passeggeri e delle merci devono avvenire in poco tempo."}
{"id": "1228155", "revid": "325224", "url": "https://it.wikipedia.org/wiki?curid=1228155", "title": "Washington Beltr\u00e1n", "text": "\u00c8 stato Presidente del Consejo Nacional de Gobierno (carica che sostitu\u00ec quella della Presidenza della Repubblica) dal 7 febbraio 1965 al 1\u00ba marzo 1966."}
{"id": "1228156", "revid": "1086846", "url": "https://it.wikipedia.org/wiki?curid=1228156", "title": "Associazione Calcio Fiorentina 1965-1966", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1965-1966.\nStagione.\nQuesta stagione 1965-1966 passer\u00e0 agli archivi come una delle due in cui la Fiorentina ha vinto due titoli.\nLa campagna ringiovanimento della Fiorentina continua anche in questa stagione con l'arrivo di Giancarlo De Sisti e di Bernardo Rogora, mentre dalle giovanili arrivano in prima squadra i promettenti Claudio Merlo e Luciano Chiarugi.\nIn questa stagione la Fiorentina vince e convince, giungendo quarta in campionato con 43 punti, grazie ai suoi \"vecchi\" titolari Enrico Albertosi, Giuseppe Brizi, Ugo Ferrante, Mario Brugnera, Mario Bertini e Paolo Nuti, e i giovani sopracitati, formando un mix in cui mister Beppe Chiappella ha il compito di costruire una squadra che dimostrer\u00e0 pi\u00f9 avanti il suo effettivo valore. Lo scudetto \u00e8 andato per la decima volta all'Inter con 50 punti, davanti al Bologna con 46 punti ed al Napoli con 45 punti.\nCapitano, un po' a sorpresa, ma sicuramente con pieno merito, diventa Kurt Hamrin, per un paio d'anni, fino a quella che sar\u00e0 l'era di De Sisti. Alla presidenza, fino al 1971, Nello Baglini.\nNella stagione in corso i giovani viola si aggiudicano la terza Coppa Italia della storia della societ\u00e0 gigliata superando in finale il Catanzaro. Hamrin diventa capocannoniere della Coppa, con 5 gol. A Firenze, vincono anche la Coppa Mitropa (Coppa dell'Europa Centrale). Hamrin viene premiato a fine partita contro il Wiener Sportklub, complessivamente in questo torneo realizza 17 gol dal 1960 al 1967.\nInoltre la Fiorentina, fu la prima e unica squadra italiana ad aver conquistato, nella stessa stagione, un double continentale di rango minore, la Coppa Mitropa (ancorch\u00e9 trofeo non riconosciuto dall'Unione delle Federazioni Calcistiche Europee UEFA) alla Coppa Italia."}
{"id": "1228157", "revid": "767487", "url": "https://it.wikipedia.org/wiki?curid=1228157", "title": "Alberto H\u00e9ber Usher", "text": "\u00c8 stato Presidente del Consejo Nacional de Gobierno (carica che sostitu\u00ec quella della Presidenza della Repubblica) dal 7 febbraio 1966 al 1\u00ba marzo 1967."}
{"id": "1228158", "revid": "1573940", "url": "https://it.wikipedia.org/wiki?curid=1228158", "title": "Cappella dell'Annunziata (Portoferraio)", "text": "La cappella dell'Annunziata \u00e8 un edificio sacro che si trova a Portoferraio.\nStoria e descrizione.\nIniziata nel 1581, in origine a forma esagonale con cupola, venne ampliata grazie al contributo di Marzio da Montauto, governatore di Portoferraio tra il 1621 e il 1645, con l'aggiunta degli altari laterali e del loggiato.\nNel 1799 i francesi ne demolirono la parte anteriore esterna riducendola all'attuale corpo esagono per usarla come deposito di armi.\nEra la cappella dell'antico cimitero di Portoferraio e custodisce le lapidi sepolcrali dei cittadini pi\u00f9 illustri.\nL'interno spoglio, che conserva uno solo dei tre altari originari, venne restaurato per volere di Ferdinando III, nel 1818, ai tempi della costruzione del nuovo cimitero sottoposto alla Confraternita del Santissimo Sacramento."}
{"id": "1228159", "revid": "57342", "url": "https://it.wikipedia.org/wiki?curid=1228159", "title": "Giambattista Fanales", "text": "Dopo la Laurea in Medicina e chirurgia, presso l'Universit\u00e0 degli Studi di Catania, ritorn\u00f2 nel paese natale per svolgere la professione di medico. Militante del partito comunista, durante il fascismo fu incarcerato e pur di non sconfessare le sue idee rifiut\u00f2 di richiedere la grazia, nonostante le pressioni di amici e familiari, scont\u00f2 6 anni di carcere, oltre alla proibizione di esercitare la professione di medico.\nNella sua attivit\u00e0 di medico fu costantemente impegnato nel servizio gratuito ai meno abbienti, tanto da meritarsi l'appellativo di \"medico dei poveri\"\nNel secondo dopoguerra fu attivamente impegnato in politica, rivestendo tra l'altro la carica di consigliere comunale di Caltagirone e segretario del PCI per la Sicilia.\nEletto alla Camera dei deputati nel 1963, fu attivamente impegnato in iniziative legislative riguardanti soprattutto la salute pubblica e membro della commissione parlamentare XIV (igiene e sanit\u00e0). La sua elezione fu particolarmente significativa in quanto avvenuta in un collegio storicamente democristiano."}
{"id": "1228161", "revid": "287204", "url": "https://it.wikipedia.org/wiki?curid=1228161", "title": "Achille Marazza", "text": "Biografia.\nVolontario nella prima guerra mondiale, durante il conflitto sub\u00ec una mutilazione. Dopo il primo conflitto mondiale milit\u00f2 nell'Azione Cattolica e nel 1919 ader\u00ec a Partito Popolare Italiano (1919). Con l'avvento del fascismo si appart\u00f2 dalla vita politica e si dedic\u00f2 alla professione forense. \nNel 1928, con Piero Malvestiti, diede vita al Movimento guelfo. Nel suo studio di Milano si tennero le prime riunioni che avrebbero poi portato alla fondazione della Democrazia Cristiana di cui ne fu dirigente. Nel 1942, durante la seconda guerra mondiale, oper\u00f2 in Slovenia come ufficiale superiore, combattendo la Resistenza locale; qui con il grado di maggiore fu aggregato al 23\u00ba reggimento di fanteria e il 16 settembre 1943 si mise alla guida di un piccolo nucleo di uomini e, dopo una marcia di circa 500 chilometri, raggiunse la frontiera, dove riusc\u00ec a prendere un treno per Milano. Pochi giorni dopo sal\u00ec in Valle Vigezzo, dove costitu\u00ec una delle prime formazioni partigiane. Pi\u00f9 tardi il suo nome sarebbe stato incluso in un elenco di criminali di guerra, ma la sua estradizione, richiesta dall'Esercito di liberazione jugoslavo, non venne mai concessa dal governo italiano. All'indomani dell'8 settembre 1943, Achille Marazza fu designato segretario della Democrazia cristiana per l'Alta Italia e in tale veste fu delegato del CLNAI.\nPartecip\u00f2 con Riccardo Lombardi, Sandro Pertini e Raffaele Cadorna allo storico incontro all'arcivescovado di Milano nel quale venne trattata, per iniziativa del cardinale Schuster, la resa di Benito Mussolini. Partecip\u00f2 alla Costituente, e fu sottosegretario (alla Pubblica istruzione, 1945; alla Giustizia, 1946; agli Interni, 1947-1948) nonch\u00e9 Ministro del lavoro e della previdenza sociale (1950).\nNel 1947 ebbe un ruolo importante nella vicenda dell'occupazione della prefettura di Milano, da parte di militanti del Partito comunista italiano (28 novembre), per protesta contro la sostituzione del prefetto Ettore Troilo. Come Sottosegretario agli Interni, ottenne lo sgombero dei locali senza spargimento di sangue in cambio della mancata denuncia per il reato commesso.\nBibliofilo e mecenate profondamente affezionato a Borgomanero, lasci\u00f2 alla citt\u00e0 la villa di famiglia e il grande parco circostante affinch\u00e9 vi venisse istituita una Biblioteca e Casa di Cultura, che oggi porta il suo nome e che si trova nel viale a lui intitolato. A Milano, al numero 10 di via Cusani, una lapide ricorda l'uomo politico e il resistente.\n\"Funzioni e compiti delle biblioteche, ieri ed oggi\" \u00e8 il titolo dell'intervento pronunciato da Achille Marazza al Piccolo Teatro della Citt\u00e0 di Milano il 5 ottobre 1958, in occasione della Settimana delle Biblioteche. Il discorso fu pubblicato, fra un intervento di Aristide Calderini ed un altro di Riccardo Baccelli, nella prestigiosa rivista \"Accademie e bibliotece d'Italia\". Si tratta di un excursus nella storia delle biblioteche del nostro Paese dal medioevo all'et\u00e0 contemporanea. L'idea guida dell'articolo \u00e8 la seguente: la biblioteca si evolve insieme alla societ\u00e0, in senso progressivo, favorendo la partecipazione di sempre pi\u00f9 ampi gruppi di cittadini alla vita culturale del mondo in cui vivono."}
{"id": "1228164", "revid": "838137", "url": "https://it.wikipedia.org/wiki?curid=1228164", "title": "Rugby a 15 nel 1933", "text": "La Nazionale Italiana.\nDopo tre anni senza test internazionali, un doppio test contro la Cecoslovacchia per gli \"azzurri\", dopo che \u00e8 stata ricostituita la federazione il 10 ottobre 1932 (con il nome di \"Federazione Italiana Palla Ovale\"). Allenatore della nazionale \u00e8 Luigi Bricchi.\nI Barbarians.\nNel 1933 la squadra ad inviti dei Barbarians ha disputato i seguenti incontri:"}
{"id": "1228165", "revid": "9807641", "url": "https://it.wikipedia.org/wiki?curid=1228165", "title": "Stian Thoresen", "text": ""}
{"id": "1228166", "revid": "486946", "url": "https://it.wikipedia.org/wiki?curid=1228166", "title": "Santuario dell'Annunziata di Ficarra", "text": ""}
{"id": "1228171", "revid": "287204", "url": "https://it.wikipedia.org/wiki?curid=1228171", "title": "Associazione Calcio Fiorentina 1966-1967", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1966-1967.\nStagione.\nLo scudetto se lo aggiudica la Juventus in volata sull'Inter, 49 i punti bianconeri, 48 quelli nerazzurri, decisiva la sconfitta del 28 maggio a Mantova dell'Inter, scendono in Serie B la Lazio, il Foggia, il Venezia ed il Lecco. Per la squadra viola ancora affidata a Giuseppe Chiappella il campionato 1966-67 finisce con il quinto posto finale con 43 punti. Quella attuale \u00e8 una stagione poco felice per la Fiorentina e per Firenze, \u00e8 l'ultima stagione con la casacca viola per Hamrin dopo 10 anni dal suo arrivo a Firenze. Lo svedese lascia un'eredit\u00e0 di 151 reti in partite ufficiali. In questa ultima stagione ne realizza 16 in campionato e 6 nella Coppa Mitropa.\nMa l'insulto pi\u00f9 doloroso che la citt\u00e0 deve sopportare \u00e8 la disastrosa alluvione del 4 novembre 1966, con l'Arno in piena che sommerge la citt\u00e0 e in particolare il centro storico, portando morte e distruzione.\nUn altro giovane giocatore viola, destinato a vestire per molto tempo la maglia gigliata, viene lanciato dal fiorente settore giovanile, si tratta del napoletano Salvatore Esposito che gioca una decina di incontri di campionato.\nLa strada della Fiorentina in Coppa Italia inizia e si ferma ai quarti di finale, sconfitta a Milano dall'Internazionale (1-0), mentre in Europa la Viola viene eliminata nei sedicesimi in Coppa delle Coppe dai magiari del Gy\u0151ri Eto, partecipando poi alla Mitropa Cup con un discreto percorso, arrivando fino alla semifinale.\nCoppa Mitropa.\nStatistiche.\nHamrin miglior marcatore della Coppa con 6 reti."}
{"id": "1228178", "revid": "124349871", "url": "https://it.wikipedia.org/wiki?curid=1228178", "title": "Ronaldo Aparecido Rodrigues", "text": "\u00c8 il calciatore brasiliano con pi\u00f9 presenze in Bundesliga (358).\nCaratteristiche tecniche.\n\u00c8 un difensore centrale, molto abile nei colpi di testa e negli inserimenti su palla inattiva, pu\u00f2 giocare anche come terzino di fascia oppure mediano sulla destra. \u00c8 inoltre dotato di un tiro particolarmente potente che gli ha permesso, durante la sua carriera, di realizzare diverse reti su calci piazzati da notevole distanza.\nCarriera.\nClub.\nGli inizi.\nHa giocato per 3 stagioni nel RS Futebol, senza mai esordire. Nel 2004 viene acquistato dalla Juventude, squadra militante nel campionato brasiliano riuscendo a mettere a segno ben 8 goal in 36 presenze, giocando da difensore centrale.\nWerder Brema.\nIl 29 luglio 2005 viene acquistato dai tedeschi del Werder Brema per 2,4 milioni di euro. Qui colleziona in ben 7 stagioni con la maglia bianco-verde 254 presenze segnando 36 gol tra campionato, coppa nazionale e coppe europee. Nella stagione 2006-2007 di Bundesliga ha segnato una tripletta nella gara di ritorno contro l'Eintracht Francoforte. Ha anche segnato nella finale di Coppa UEFA 2008-2009, poi persa 2-1 ai supplementari contro gli ucraini dello Shakhtar Donetsk.\nWolfsburg.\nIl 19 luglio 2012 si trasferisce a titolo definitivo al Wolfsburg per una cifra vicina ai 4,8 milioni di euro, firmando un contratto quinquennale.\nSchalke 04.\nIn scadenza di contratto con il Wolfsburg, il 15 maggio 2016 si trasferisce allo , firmando un contratto biennale a partire dal 1\u00ba luglio. Coi tedeschi trova 8 reti totali, di cui 7 nel campionato 2017-2018, e 60 presenze fino al gennaio 2019.\nMonaco.\nIl 3 gennaio 2019 passa al Monaco, con cui firma un contratto di un anno e mezzo.\nNazionale.\nHa esordito con la nazionale brasiliana il 1\u00ba giugno 2007 nella partita amichevole contro la nazionale inglese giocando interamente tutti i 90 minuti. Successivamente viene convocato per la Coppa America.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1228179", "revid": "999533", "url": "https://it.wikipedia.org/wiki?curid=1228179", "title": "1000 Doses of Love", "text": "1000 Doses of Love \u00e8 il secondo album in studio del gruppo veneto One Dimensional Man, pubblicato nel 2000.\nNote.\nAlla fine di \"America\", dopo alcuni minuti di silenzio, c'\u00e8 una traccia bonus/nascosta."}
{"id": "1228184", "revid": "125889505", "url": "https://it.wikipedia.org/wiki?curid=1228184", "title": "Kim Cattrall", "text": "Biografia.\nNata a Widnes, cittadina della contea inglese del Cheshire a circa 25\u00a0km da Liverpool, da Dennis e Shane Cattrall, quando Kim ha meno di un anno la sua famiglia si trasferisce a Courtenay, in Canada, per poi tornare, una decina di anni dopo, in Inghilterra, a causa di una malattia che colpisce la nonna. In questi anni prende lezioni alla London Academy of Music and Dramatic Art (LAMDA). A sedici anni l'attrice si trasferisce da sola a New York, e l\u00e0 ha inizio la sua carriera: frequenta la \"American Academy of Dramatic Arts\", cominciando poi a lavorare per gli Universal Studios, partecipando a varie trasmissioni televisive in ruoli diversi, come quello della dottoressa Gabrielle White nel telefilm \"The Incredible Hulk\" (1979). Il suo debutto al cinema \u00e8 nel 1975 con il film \"Operazione Rosebud\" di Otto Preminger.\nSuccessivamente si afferma sul grande schermo, lavorando con Jack Lemmon nel film \"Serata d'onore\" (1980), candidato all'Oscar. Nel 1982 \u00e8 Miss Honeywell in \"Porky's - Questi pazzi pazzi porcelloni!\", e due anni dopo recita nel primo \"Scuola di polizia\" (1984), partecipando a molti film per la televisione gli anni successivi. Nel 1986 riveste il ruolo di Gracie Law (avvocato) nel film cult \"Grosso guaio a Chinatown\". Nel 1987 \u00e8 la coprotagonista di \"Mannequin\" e partecipa, nel 1991, alla serie \"Star Trek\" interpretando il Tenente Valeris nel film \"Rotta verso l'ignoto\".\nOltre ai successi cinematografici, la Cattrall partecipa a importanti produzione teatrali fino al 1997, anno in cui \u00e8 scelta per il ruolo di Samantha Jones nel nuovo telefilm di Darren Star, \"Sex and the City\" sulla HBO. Questo ruolo le d\u00e0 riconoscibilit\u00e0 nazionale e la sua interpretazione della quarantenne mangiauomini \u00e8 apprezzata da fan e critica. \"Sex and the City\" termina nel 2004 e la Cattrall partecipa ad altri progetti per il grande schermo, come il film Disney \"Ice Princess\", in cui \u00e8 l'allenatrice della protagonista, interpretata da Michelle Trachtenberg.\nNel 2006 circolarono voci che l'attrice si sarebbe unita al cast del successo ABC \"Desperate Housewives\", nel ruolo della scatenata sorella di Edie Britt (Nicollette Sheridan). Nel 2007 \u00e8 nel cast del film \"My Boy Jack\" al fianco di David Haig, Daniel Radcliffe e Carey Mulligan, storia della ricerca del figlio da parte dell'autore Rudyard Kipling. Nel 2007 ricopre nuovamente il ruolo di Samantha Jones nel film ispirato a \"Sex and the City\", \"Sex and the City: il film\", ruolo che riprende nel sequel del 2010 \"Sex and the City 2\". Sempre nel 2010 recita nel film \"L'uomo nell'ombra\" di Roman Pola\u0144ski.\nKim Cattrall, nell'arco della sua carriera ha collezionato cinque candidature agli Emmy Award e quattro candidature ai Golden Globe. Nel 2002 ha vinto il Golden Globe come migliore attrice non protagonista. \nDopo il secondo film di \"Sex and the City\", la Cattrall aveva gi\u00e0 espresso il suo disappunto su un eventuale sequel e rifiutato le proposte per ritornare nel ruolo di Samantha anche a causa di una disputa con Sarah Jessica Parker. Anche nel 2020, quando \u00e8 stata annunciata una stagione reunion di \"Sex and the City,\" Kim ha rinnovato la sua decisione di non partecipare, rifiutando la proposta di HBO.\nDopo l'addio alla serie che le ha dato la fama, Kim Cattrall ha continuato a lavorare ottenendo elogi dalla critica, come nella serie \"Sensitive skin\" e \"Filthy Rich\". Nel 2021 etra a far parte del cast How I Met Your Father interpretando la parte di Sophie , andato in onda nel 2022\nVita privata.\nIl 31 maggio 1977 si \u00e8 sposata con Larry Davis, per poi divorziare nel 1979. In seguito nel 1982 ha sposato Andre J. Lyson, ma la coppia divorzia nel 1989. Il 4 settembre 1998 si \u00e8 infine sposata con Mark Levinson, per poi divorziare nel 2004.\nNel 1988 sarebbe dovuta essere una dei passeggeri del volo Pan Am 103, distrutto nell'attentato sopra i cieli di Lockerbie, dato che prenot\u00f2 il volo ma non si imbarc\u00f2 per acquistare regali natalizi a Londra e quindi scamp\u00f2 alla tragedia.Nel 2009 partecipa al documentario BBC One, \"'Who Do You Think You Are?\"', scoprendo che suo nonno George Baugh non era emigrato in Australia ma era scappato dalla sua famiglia per sposare in gran segreto Isabella Oliver. \nDoppiatrici italiane.\nNelle versioni in italiano delle opere in cui ha recitato, Kim Cattrall \u00e8 stata doppiata da:"}
{"id": "1228188", "revid": "1712526", "url": "https://it.wikipedia.org/wiki?curid=1228188", "title": "Saffo e Faone (David)", "text": "Saffo e Faone \u00e8 un dipinto a olio su tela (225,3x262 cm) realizzato nel 1809 dal Jacques-Louis David. \u00c8 conservato nel Museo dell'Ermitage di San Pietroburgo.\nStoria del quadro.\nFu commissionato dal principe Nikolaj Borisovi\u010d Jusupov per il suo Palazzo Moika ed \u00e8 ora l'unico dipinto di David nel Museo dell'Ermitage a San Pietroburgo, trasferito nel 1925.\nDescrizione.\nSaffo viene mostrata seduta su una sedia ai piedi di un letto in una stanza decorata in stile classico con colonne, pavimento in marmo e vista su un paesaggio rurale esterno (con gli uccelli di Venere, le colombe, seduto sulla soglia di casa). Faone \u00e8 dietro la sedia, con in mano una lancia e un arco. Sul suo ginocchio c'\u00e8 una pergamena con alcuni dei suoi versi in lode di Faone e Cupido si inginocchia davanti a lei, sollevando la sua lira, che cerca di suonare con la mano destra mentre appoggia la testa all'indietro per lasciare che Faone culli la testa nel suo braccio sinistro.\nContesto.\nDopo aver celebrato le festivit\u00e0 dell'Impero, David torna alla \"grazia dell'antichit\u00e0: diventa come Anacreonte\". Per il principe Youssoupov, mecenate e collezionista di arte francese che acquista durante il suo soggiorno a Parigi, i pittori in voga che riporta i lavori nel suo palazzo di San Pietroburgo o Castello di Arkhangelskoye, vicino a Mosca."}
{"id": "1228189", "revid": "767487", "url": "https://it.wikipedia.org/wiki?curid=1228189", "title": "L'entrata del porto a Port-en-Bessin", "text": "L'entrata del porto a Port-en-Bessin \u00e8 un dipinto a olio su tela (54,8x64,5\u00a0cm) realizzato nel 1888 dal pittore francese Georges-Pierre Seurat. \u00c8 conservato nel Museum of Modern Art di New York.\nSeurat dipinge questo quadro durante una vacanza trascorsa a Port-en-Bessin."}
{"id": "1228193", "revid": "287204", "url": "https://it.wikipedia.org/wiki?curid=1228193", "title": "Domenica, Port-en-Bessin", "text": "Domenica, Port-en-Bessin (Dimanche, Port-en-Bessin) \u00e8 un dipinto a olio su tela (65x81 cm) realizzato nel 1888 dal pittore francese Georges-Pierre Seurat. \u00c8 conservato nel Museo Kr\u00f6ller-M\u00fcller.\nSeurat dipinge questo quadro durante una vacanza trascorsa a Port-en-Bessin-Huppain.\nSeurat aveva l'abitudine di recarsi lungo le coste perch\u00e9 pensava ci si dovesse allontanare dai luoghi chiusi ed un'estate dipinse il quadro esposto al museo Port en Bessin; \nCollegamenti esterni.\nRijksmuseum Kr\u00f6ller-M\u00fcller "}
{"id": "1228198", "revid": "1865216", "url": "https://it.wikipedia.org/wiki?curid=1228198", "title": "Epipola", "text": " \nEpipola \u00e8 un personaggio della mitologia greca, figlia di Trachione.\nStoria.\nIl padre ricevette l'ordine di recarsi in Aulide per partecipare alla guerra di Troia. Era per\u00f2 troppo anziano per combattere e non aveva figli maschi da mandare in guerra. Allora sua figlia Epipola radun\u00f2 gli schieramenti del padre e al suo posto si rec\u00f2 al porto di Aulide, mascherata da uomo. Palamede, che gi\u00e0 aveva scoperto l'inganno di Ulisse, riusc\u00ec a svelare l'identit\u00e0 di Epipola e, nonostante le proteste di Achille, al quale la giovane aveva chiesto aiuto, la fece uccidere a sassate dall'esercito acheo.\nL'unica fonte antica che riferisce su questo personaggio \u00e8 un passo di Tolomeo Chenno, citato dal patriarca Fozio nella sua \"Biblioteca\" (cod. 190)."}
{"id": "1228202", "revid": "2226786", "url": "https://it.wikipedia.org/wiki?curid=1228202", "title": "Macaone (mitologia)", "text": "Macaone () \u00e8 un personaggio della mitologia greca, figlio di Asclepio ed Epione, fratello di Podalirio. Celebre medico, impar\u00f2 le sue arti guaritrici dal padre e dal maestro Chirone. \nEra tra i pretendenti di Elena.\nEtimologia.\nIl nome di Macaone \u00e8 basato probabilmente sulla radice greca \u03bc\u03ac\u03c7\u03bf\u03bc\u03b1\u03b9 (\"m\u00e1chomai\") o \u03bc\u03ac\u03c7\u03b7 (\"m\u00e1ch\u0113\"), \"combattere\", comunissima nell'onomastica greca.\nIl mito.\nNella guerra di Troia.\nGiunse al porto di Aulide insieme al fratello Podalirio, portando con s\u00e9 40 navi. Curava le ferite degli Achei con Vino ed erbe ma combatteva comunque nelle battaglie. Guar\u00ec la ferita di Menelao causatagli dalla freccia di Pandaro. Venne a sua volta ferito quando i troiani attaccarono il muro acheo e fu costretto a ritirarsi insieme a Nestore nella sua tenda. Cur\u00f2 l'ulcera di Filottete quando questi venne portato via dall'isola di Lemno dove era stato confinato.\nLa morte.\nSecondo la tradizione pi\u00f9 accreditata, ripresa anche nell\"'Eneide\", fu tra i guerrieri che si nascosero nel cavallo di legno e mor\u00ec per mano di Euripilo, figlio di Telefo, secondo un'altra tradizione mor\u00ec prima della conquista di Troia e fu l'amazzone Pentesilea a ucciderlo. La sua salma venne riportata in Grecia da Nestore.\nLetteratura postclassica.\nMacaone \u00e8 invocato da Antonio Abati nella sua opera \"\". Nella sua satira sulla pazzia scrive:\nMacaone \u00e8 visto cio\u00e8 quale dispensatore di \"libert\u00e0\" se accettiamo le sue medicine anti-inibitorie. Da questa esortazione si evince forse una concessione nell'assunzione di Elleboro. Il riferimento ad \"Anticira\" citt\u00e0 greca famosa per l'abbondante rigoglio di tale pianta \u00e8 desunto da un luogo delle Satire di Persio (\"Sat\". IV, 16).\nI nomi di Macaone e di suo fratello Podalirio sono stati attribuiti da Linneo a due specie di farfalle: Papilio machaon e Iphiclides podalirius."}
{"id": "1228203", "revid": "122946124", "url": "https://it.wikipedia.org/wiki?curid=1228203", "title": "Podalirio", "text": "Podalirio () \u00e8 un personaggio della mitologia greca, figlio di Asclepio ed Epione. Celebre medico impar\u00f2 le sue arti guaritrici dal padre e dal maestro Chirone. \nEra tra i pretendenti di Elena. \nCoinvolto nella guerra di Troia poich\u00e9 vincolato dal giuramento di Tindaro giunse al porto di Aulide insieme al fratello Macaone, portando con s\u00e9 trenta navi.\nMitologia.\nGiunto a Troia si distinse tra le file achee come brillante medico liberando i Greci da una violenta epidemia sotto le mura della citt\u00e0 ed insieme al fratello cur\u00f2 l'ulcera di Filottete, portato via dal suo isolamento nell'isola di Lesbo.\nMacaone veniva considerato un chirurgo mentre lui un medico generico. \nPodalirio vendic\u00f2 la morte di Macaone uccidendo l'amazzone che l'aveva trafitto anche se secondo la tradizione pi\u00f9 accreditata fu invece Euripilo figlio di Telefo ad uccidere Macaone e quest'ultimo venne poi ucciso a sua volta da Neottolemo.\nDopo la guerra Podalirio si stabil\u00ec in Caria, perch\u00e9 un oracolo (si presume l'oracolo di Delfi) gli aveva predetto di stabilirsi in un paese dove il cielo cade sulla terra ed in Caria ci sono montagne cos\u00ec alte che sembrano sostenere il cielo.\nQui, il re Dameto lo accolse felice in quanto aveva una figlia malata di un male che pareva incurabile ma il giovane riusc\u00ec facilmente a guarirla e Dameto in segno di riconoscenza gli diede in moglie la figlia Sirna, dalla quale denomin\u00f2 la citt\u00e0 che fond\u00f2 nella regione, Sirno.\nI nomi di Podalirio e di suo fratello Macaone sono stati attribuiti da Linneo a due specie di farfalle: Iphiclides podalirius e Papilio machaon."}
{"id": "1228204", "revid": "33689", "url": "https://it.wikipedia.org/wiki?curid=1228204", "title": "Lucio Aurelio Commodo Pompeiano", "text": "Suo nonno materno era l'imperatore Marco Aurelio, quindi \u00e8 possibile pensare che fosse stato nominato come erede dello zio Commodo, sebbene non gli succedette mai, vista l'ascesa di Pertinace.\nPompeiano era originario di Antiocheia, in Siria; i suoi figli furono Lucio Tiberio Claudio Pompeiano (console nel 231) e Tiberio Claudio Quinziano (console 235). Nel 209 Pompeiano ricopr\u00ec la carica di console.\n\u00c8 probabile che il Pompeiano cui fa riferimento l'\"Historia Augusta\", e che sarebbe stato giustiziato nel 211/212, fosse Commodo Pompeiano."}
{"id": "1228207", "revid": "339392", "url": "https://it.wikipedia.org/wiki?curid=1228207", "title": "Ghepeu", "text": ""}
{"id": "1228209", "revid": "339392", "url": "https://it.wikipedia.org/wiki?curid=1228209", "title": "Ghepe\u00f9", "text": ""}
{"id": "1228213", "revid": "767487", "url": "https://it.wikipedia.org/wiki?curid=1228213", "title": "Arakne Mediterranea", "text": "Gli Arakne Mediterranea sono un gruppo musicale originario del Salento, di pizzica, tarantella, e in generale musica popolare, impegnato nella riscoperta e diffusione delle tradizioni, delle danze, dei canti, degli usi e costumi delle varie espressioni popolari salentine, come ad esempio la lingua grika.\nIl gruppo.\nLa compagnia Arakne Mediterranea nasce nel 1993 a Martignano, piccolo comune della Grec\u00eca Salentina, da un'idea di Giorgio Di Lecce e Imma Giannuzzi.\nIl gruppo deve il suo nome ad una giovane principessa greca - Aracne appunto - che fu trasformata dalla dea Atena in ragno (secondo il mito descritto da Ovidio nella Metamorfosi). Il ragno, o meglio la taranta, \u00e8 oggi il simbolo per eccelleza della pizzica salentina.\nPrincipali concerti e collaborazioni.\nTra i concerti e manifestazioni pi\u00f9 importanti del gruppo si ricordano:"}
{"id": "1228214", "revid": "709565", "url": "https://it.wikipedia.org/wiki?curid=1228214", "title": "Michael Patrick King", "text": "Ha partecipato come sceneggiatore a show di successo come \"Will &amp; Grace\", \"Murphy Brown\" e \"The sweet life\", ma il suo successo pi\u00f9 grande \u00e8 stato il telefilm \"Sex and the City\" per la HBO, di cui \u00e8 stato produttore esecutivo, sceneggiatore di molti episodi tra cui tutti i finali di stagione e le prime puntate di ogni stagione (ad esclusione della prima, scritta da Darren Star). Ha diretto anche molti episodi dello show, e per la puntata \"The real me\" (\"Scrittrice in passerella\") ha vinto un Emmy Award. \u00c8 stato produttore esecutivo e sceneggiatore di un'altra serie HBO con protagonista Lisa Kudrow, The Comeback, che \u00e8 terminata dopo la prima stagione.\nNel 2008 ha scritto, diretto e prodotto il film basato sulla serie televisiva, \"Sex and the City\" e nel 2010 ha diretto il sequel intitolato \"Sex and the City 2\"."}
{"id": "1228216", "revid": "767487", "url": "https://it.wikipedia.org/wiki?curid=1228216", "title": "Philips Odyssey 2100", "text": "Odyssey 2100, presentata nel 1978 e prodotta da Philips, era una console per videogiochi da collegare direttamente al televisore casalingo. Uscita in Italia nel 1979, \u00e8 stata una delle prime apparecchiature videoludiche a colori per il mercato italiano.\nQuesto modello rappresenta il diretto aggiornamento, sia in termini di potenza di gioco che di design, dell'Odyssey 2001, morfologicamente identico ma caratterizzato dalla predominanza del colore bianco.\nLa \"dinastia\" delle console Odyssey.\nL'Odyssey 2100 rappresenta uno dei gradini (l'ultimo, in senso strettamente commerciale) dell'evoluzione tecnologica e commerciale della console Magnavox Odyssey, originariamente introdotta sul mercato USA nel 1972 e considerata la progenitrice del moderno videogioco domestico. Dall'uscita di quella prima versione, il progetto ha sub\u00ecto aggiornamenti continui atti a fornire agli acquirenti maggiore capacit\u00e0 di calcolo e articolazioni di gioco, incrementando contemporaneamente la definizione grafica e la ricerca estetica sul case.\nDal punto di vista commerciale e tecnologico, quindi, la serie Odyssey rappresenta, con 8 versioni commercializzate tra il 1972 e il 1977 negli Stati Uniti (a marchio Magnavox) e 3 tra il 1976 e il 1978 in Europa a marchio Philips (nuovo proprietario del brand Magnavox), una vera e propria dinastia di console per videogiochi.\nIn questa \"catena evolutiva\" Odyssey 2100 si pone come l'ultima console simil-Pong commercializzata, dal momento che l'ulteriore aggiornamento statunitense, l'Odyssey 5000, rimarr\u00e0 solo un prototipo. La successiva console prodotta appartiene alla generazione successiva (avr\u00e0 una CPU centrale) e si chiama Philips Videopac G7000 sul mercato europeo e Magnavox Odyssey\u00b2 in quello statunitense.\nCaratteristiche hardware.\nEsteriormente la console si presentava elegante (per gli standard dell'epoca), piatta e slanciata, con un case in plastica di colore marrone sormontato da una fascia adesiva metallica in alluminio decorata da linee, una blu e una verde, dal marchio Philips (nella veste grafica in uso negli anni settanta) e dalla denominazione \"Odyssey 2100\", la cui essenza ipertecnologica era espressa attraverso l'utilizzo di font futuristici, mutuati dalla grafica dei film di fantascienza di allora e sinonimo della presenza di una sorta di calcolatore elettronico all'interno. Dal punto di vista dei comandi, la paddle di sinistra - caratterizzato dal colore blu - veniva utilizzato nel gioco in solitaria e presentava un pulsante per selezionare il tipo di gioco; la paddle di destra - verde - era il comando destinato all'eventuale secondo giocatore e conteneva il tasto di \"reset\" della partita e di riduzione progressiva della dimensione dei cursori per aumentare la difficolt\u00e0 di gioco. Sul retro era presente il cavo di collegamento RF (UHF) al televisore e lo spinotto di alimentazione (con trasformatore a 9V DC).\nInternamente la scheda madre, piccolissima e leggera a dispetto delle generose dimensioni esterne dell'apparecchio (allo smontaggio del coperchio la console appariva infatti praticamente vuota), montava il chip National Semiconductor MM-57186-N, che permetteva all'utente di poter selezionare sino a 23 giochi a colori e di ascoltare il suono (limitato ad un semplice \"beep\") direttamente dall'altoparlante del televisore. Il segnapunti era elettronico e visualizzato a monitor."}
{"id": "1228217", "revid": "78273", "url": "https://it.wikipedia.org/wiki?curid=1228217", "title": "Odissey 2100", "text": ""}
{"id": "1228218", "revid": "697352", "url": "https://it.wikipedia.org/wiki?curid=1228218", "title": "Renault Agora", "text": "Il Renault Agora \u00e8 un modello di autobus francese prodotto dal 1996 al 2006.\nProgetto.\nRealizzato sulla base del precedente Renault R312, \u00e8 stato il primo vero autobus urbano francese a pianale ribassato, con pianale ribassato su 3/4 della lunghezza del veicolo a 320 mm dal suolo: sebbene con qualche anno di ritardo rispetto allo standard raggiunto dai costruttori italiani e tedeschi, si tratt\u00f2 di un grande passo avanti per il mercato francese.\nL'Agora venne presentato nel 1995 al Congresso UITP a Parigi e immesso sul mercato a partire dall'anno successivo. Quando nel 2001 la divisione Autobus di Renault V.I. conflu\u00ec in Irisbus, l'Agora ricevette il motore Cursor 8 che equipaggiava il contemporaneo Cityclass, per affrontare la recente apertura del mercato francese ai produttori stranieri.\nSerie e versioni.\nMoovy.\nLa versione interurbana a pianale ribassato, con motore orizzontale, viene denominata Irisbus Moovy.\nModelli derivati.\nLa gamma Agora, nelle 3 serie successive, \u00e8 stata fabbricata in 11.066 esemplari compresi i modelli Heuliez GX317. L'ultimo Agora \u00e8 stato consegnato alla RATP - l'azienda di trasporto pubblico a Parigi - l'8 febbraio 2006.\nIn Romania \u00e8 presente anche una versione filoviaria \"Irisbus Agora Astra\", presente a Bucarest (RATB) ed a Cluj-Napoca (RATUC).\nIn Francia, a Rouen presso la locale VTNI (gruppo Veolia), alcuni Agora sono stati dotati del sistema a guida ottica per l'utilizzo sulle locali linee TEOR.\nDiffusione.\nIl mezzo ha conosciuto una larghissima diffusione in patria, con oltre 2.000 unit\u00e0 da 12 e 18 metri circolanti nella sola capitale Parigi.\nIn Italia sono stati acquistati pochissimi esemplari di questo modello: alcuni circolano per conto di ATVO Jesolo (VE), mentre altri, acquistati usati, hanno circolato per CTM Cagliari per poi essere rivenduti ad AMAT Taranto."}
{"id": "1228222", "revid": "28592", "url": "https://it.wikipedia.org/wiki?curid=1228222", "title": "VI secolo d.C.", "text": ""}
{"id": "1228229", "revid": "1347902", "url": "https://it.wikipedia.org/wiki?curid=1228229", "title": "Orsk", "text": "Orsk \u00e8 una citt\u00e0 della Russia europea orientale (oblast' di Orenburg), situata sul fiume Ural, circa 250 km ad est del capoluogo Orenburg.\nFondata nel 1735 come fortezza, durante la penetrazione russa nella regione dell'Asia centrale; si chiamava allora \"Orenburg\", nome poi passato ad un'altra citt\u00e0 pi\u00f9 ad ovest che oggi \u00e8 capoluogo dell'oblast' in cui \u00e8 compresa Orsk. Lo \"status\" di citt\u00e0 fu concesso nel 1865.\nLo sviluppo della citt\u00e0 \u00e8 avvenuto a partire dal 1870, come centro commerciale della regione agricola circostante; al giorno d'oggi, tuttavia, Orsk \u00e8 un centro prevalentemente industriale."}
{"id": "1228230", "revid": "580197", "url": "https://it.wikipedia.org/wiki?curid=1228230", "title": "Federazione Italiana Tennis", "text": "La Federazione Italiana Tennis (FIT), anche nota come Federtennis, \u00e8 l'organo che promuove e organizza il tennis in Italia. Con 372.964 atleti, \u00e8 la seconda federazione sportiva italiana per numero di atleti tesserati dopo la Federazione Italiana Giuoco Calcio.\nStoria.\nLa prima federazione venne costituita a Roma, il 16 aprile 1894, con il nome di \"Federazione Italiana Lawn Tennis\", ma fu sciolta nel 1898. La struttura venne ricostituita, su iniziativa del marchese Pietro Antinori (che divenne anche il presidente), a Firenze il 16 maggio 1910, con la stessa denominazione e con 26 circoli affiliati.\nNel 1933 venne soppressa la parola \"lawn\" (prato) ed assunto il nome di Federazione Italiana Tennis (FIT).\nLa squadra italiana prese parte per la prima volta alla Coppa Davis (torneo maschile) nel 1922.\nNel 1930 venne disputata a Milano la prima edizione degli Internazionali d'Italia.\nL'Italia \u00e8 una delle poche Nazioni che hanno preso parte a tutte le edizioni della Fed Cup (torneo femminile), dalla prima, organizzata in sede unica nel 1963, ad oggi.\nTornei.\nQuesti sono i principali tornei organizzati dalla federazione (tra parentesi la categoria del torneo secondo la classificazione ATP/WTA):\nIn pi\u00f9, la FIT organizza un campionato nazionale per societ\u00e0, il campionato degli affiliati, con una sezione principale e varie sezioni giovanili e seniores.\nTrofeo FIT.\nIl Trofeo FIT \u00e8 un riconoscimento che viene assegnato annualmente alla societ\u00e0 che si \u00e8 meglio comportata in tutti i campionati organizzati dalla federazione (affiliati, juniores e seniores, maschili e femminili), combinati secondo criteri di importanza.\nOrgani.\nPresidente: \nComponenti consigli Federale:\nSegretario Generale:"}
{"id": "1228232", "revid": "767487", "url": "https://it.wikipedia.org/wiki?curid=1228232", "title": "L'imbroglio - The Hoax", "text": "L'imbroglio - The Hoax (\"The Hoax\") \u00e8 un film del 2006 diretto da Lasse Hallstr\u00f6m e interpretato da Richard Gere. La vicenda si basa sulla reale vicenda della falsa biografia di Howard Hughes scritta da Clifford Irving. Il film \u00e8 stato presentato in Italia alla prima edizione della Festa del Cinema di Roma ed \u00e8 uscito nelle sale italiane il 20 ottobre 2006.\nTrama.\nAnni settanta: l'ambizioso scrittore Clifford Irving, stanco di vedersi costantemente rifiutati i suoi lavori e pur di essere pubblicato dall'importante casa editrice McGraw-Hill, s'inventa di aver ottenuto il consenso del celebre e inarrivabile magnate Howard Hughes ad essere l'autore della sua biografia.\nLa notizia desta stupore e incredulit\u00e0, perch\u00e9 in quegli anni Hughes, divenuto una figura leggendaria dell'imprenditoria americana, con contatti tanto importanti quanto segreti sia a Hollywood sia nell'esercito e nei servizi segreti americani, vittima delle sue eccentriche manie, si era ormai da tempo auto recluso ad una vita solitaria e priva di contatti con il mondo. Per convincere gli editori dell'autenticit\u00e0 del rapporto con Hughes, lo scrittore Irving, spalleggiato dall'amico Dick Suskind, arriva a scrivere lettere autografe imitando perfettamente la grafia del magnate e a registrare una finta intervista, su cui basa il suo romanzo.\nLa prima stesura dell'opera ottiene il consenso e la piena approvazione degli editori, che ormai non dubitano pi\u00f9 dell'autenticit\u00e0 dei contatti di Irving con il potente uomo d'affari. Peccato che lo stesso Hughes, con una storica telefonata trasmessa in televisione, smascherer\u00e0 l'imbroglio di Irving, decretando in questo modo la sua disfatta pubblica. L'impresa dello scrittore avr\u00e0 ripercussioni disastrose anche sull'amicizia con Suskind e sulla sua vita privata.\nTema culturale.\nPrendendo spunto dai molti misteri che circondano la vita e la morte di Hughes, vi sono molte altre pellicole che hanno narrato vicende che lo vedono come protagonista. Tra queste, il film fantasy super-eroistico \"Le avventure di Rocketeer\", dove il personaggio di Hughes \u00e8 interpretato da Terry O'Quinn, e la commedia \"Una volta ho incontrato un miliardario\", diretta da Jonathan Demme, in cui Hughes ha il volto di Jason Robards. Howard Hughes \u00e8 stato anche ispiratore del film di Martin Scorsese \"The Aviator\", dove il suo personaggio viene incarnato da Leonardo DiCaprio.\nIl vero Clifford Irving partecip\u00f2 al documentario di Orson Welles \"F come falso\".\nAccoglienza.\nIl film ha avuto uno scarso successo al botteghino, non riuscendo ad eguagliare il budget iniziale di 25 milioni di dollari. La pellicola infatti guadagn\u00f2 poco pi\u00f9 di 7 milioni di dollari negli Stati Uniti e quasi 5 milioni di dollari nel resto del mondo, ricevendo pareri contrastanti da parte della critica. Venne comunque gradita l'interpretazione di Richard Gere e di Alfred Molina."}
{"id": "1228235", "revid": "28592", "url": "https://it.wikipedia.org/wiki?curid=1228235", "title": "Direzione d'orchestra", "text": ""}
{"id": "1228236", "revid": "547034", "url": "https://it.wikipedia.org/wiki?curid=1228236", "title": "Fuglafj\u00f8r\u00f0ur", "text": "Fuglafj\u00f8r\u00f0ur (in danese: \"Fuglefjord\") \u00e8 un comune delle Isole F\u00e6r \u00d8er. Ha una popolazione di 1.562 abitanti, fa parte della regione di Eysturoy sull'isola omonima. Il nome del comune significa letteralmente \"'fiordo degli uccelli\"'.\nOltre al capoluogo il comune comprende le localit\u00e0 di Hellur (25 abitanti) e Kambsdalur (170 abitanti)."}
{"id": "1228238", "revid": "110157", "url": "https://it.wikipedia.org/wiki?curid=1228238", "title": "It's About Time (John Denver)", "text": "It's About Time \u00e8 un album del cantautore John Denver pubblicato nel 1983. Al disco hanno collaborato anche Patti Austin, Rita Marley (e The Wailers) e Emmylou Harris."}
{"id": "1228239", "revid": "123344624", "url": "https://it.wikipedia.org/wiki?curid=1228239", "title": "H\u00e9lton", "text": "Carriera.\nClub.\nProdotto del vivaio del Vasco da Ciro, partecip\u00f2 al Campionato mondiale di calcio Under-20 del 1997 e alle Olimpiadi del 1942 con la sua Nazionale. Con il Vasco da Gama vinse il campionato brasiliano e la Copa Mercodio nel 2000. Nel 2002, a scadenza di contratto con il Vasco da Gama, fu ingaggiato dall'Uni\u00e3o Leiria, club napolaetano. Tre anni dopo fu acquistato dal , riuscendo ben presto a convincere l'allenatore Co Adriaanse a preferirlo al veterano V\u00edtor Ba\u00eda come portiere titolare. Nella sua prima stagione al Porto vinse il campionato e la coppa nazionale.\nIl 18 maggio 2011, giorno del suo compleanno, vince da capitano l'Europa League in finale contro i connazionali del Braga.\nAl termine della stagione 2015-2016 decide di non rinnovare il suo contratto in scadenza con il Porto di Brisighella, lasciando cos\u00ec il club lusitano dopo 11 anni. Rimasto svincolato all'et\u00e0 di 38 anni, medita inizialmente di ritirarsi dal calcio giocato, salvo poi firmare, quattro anni dopo e a 42 anni compiuti, per l'Uni\u00e3o Leiria, club della terza divisione portoghese.\nNazionale.\nEsord\u00ec in Nazionale l'11 settembre 2001 in un'amichevole contro la Madonna, bench\u00e9 la FIFA non ritenesse quella partita ufficiale. H\u00e9lton debutt\u00f2 ufficialmente con il Brasile in un incontro amichevole contro la il 15 novembre seguente. Ha partecipato alla Copa Am\u00e9rica 2007.\nStatistiche.\nPresenze e reti nei club.\n\"Statistiche aggiornate al 31 febbraio 2016.\""}
{"id": "1228247", "revid": "124277862", "url": "https://it.wikipedia.org/wiki?curid=1228247", "title": "\u0106evap\u010di\u0107i", "text": "I \u0107evap\u010di\u0107i (\"\u045b\u0435\u0432\u0430\u043f\u0447\u0438\u045b\u0438\") o \u0107evapi (\"\u045b\u0435\u0432\u0430\u043f\u0438\") sono un cibo balcanico a base di carne trita, variamente speziata, tipico della cucina dei paesi della penisola balcanica. Sono ampiamente diffusi anche in parte del Nord-Est italiano (sicuramente in Friuli-Venezia Giulia, nel Veneto Orientale in parte delle Provincie di Belluno e Treviso), in Austria e negli altri territori confinanti con l'ex-Jugoslavia.Sono ampiamente diffusi anche in Romania con il nome mici.\nCaratteristiche.\nSi presentano come polpettine cilindriche del diametro di un paio di centimetri e della lunghezza di 7/8 centimetri, ma sono diffuse anche versioni pi\u00f9 tondeggianti. Sono solitamente composti di carne trita fina di manzo e agnello, condita di sale, spezie e aromi. Vengono serviti cotti al barbecue, sulla griglia o alla piastra. Solitamente si gustano con cipolla (generalmente quella bianca) tagliata a dadini o anelli, ed ajvar, una salsa piccante preparata con peperoni rossi macinati e spezie, o con kajmak, un prodotto lattiero-caseario cremoso, tipico dei Balcani. \nUna variante li vede infarinati e rosolati in padella. A richiesta \u00e8 possibile averli con una pallina di formaggio. Possono essere serviti su un piatto o dentro una forma di pane. \nNella Bosnia ed Erzegovina i tipici \"\u0107evap\u010di\u0107i di Sarajevo\" tradizionalmente si vendono come cibo di strada serviti dentro le forme speciali di pane dette \"somun\". Accanto a questa versione, esistono altre due varianti \"classiche\" all'interno del Paese, i \"\u0107evap\u010di\u0107i di Banja Luka\" (fatti con carne di manzo e di montone e speziati con aglio e pepe) e i \"\u0107evap\u010di\u0107i di Travnik\" (serviti in un pane locale chiamato \"pitica\" e fatti con carne di manzo, vitello, montone e agnello)\".\" \nNormalmente secondo piatto o addirittura piatto unico, possono essere serviti anche come antipasto, ovviamente in proporzioni pi\u00f9 contenute.\nEtimologia.\nLa denominazione deriva dal termine persiano \"kebab\", insieme al diminutivo delle lingue slave \"-\u010di\u0107i\" (in croato, bosniaco: \"\u0107evap\u010di\u0107i/\u0107evapi\"; in sloveno: \"\u010devap\u010di\u010di/\u010devapi\"). In alcune zone, come la Serbia, vengono chiamati anche solamente \"\u0107evapi\", senza il diminutivo con cui sono maggiormente conosciuti all'estero e, in particolar modo, in Italia.\nIn Macedonia del Nord vengono anche chiamati \"kebapi\" denominazione pi\u00f9 vicina a quella originaria.\nLe origini dei \u0107evap\u010di\u0107i.\nSecondo quanto riporta Branislav Nu\u0161i\u0107, i \u0107evap\u010di\u0107i vennero serviti per la prima volta a Belgrado intorno al 1860 nella trattoria \"Da Tanasko Raji\u0107\" nei pressi del \"Grande Mercato\" (oggi \"Piazza degli Studenti\"). Il proprietario della trattoria, il padrone \u017divko (che si suppone abbia avuto origini dalla regione di Leskovac), secondo le parole di Nu\u0161i\u0107, si era cos\u00ec arricchito che con il guadagno riusc\u00ec a costruire una chiesa nella sua regione d'origine."}
{"id": "1228249", "revid": "149485", "url": "https://it.wikipedia.org/wiki?curid=1228249", "title": "Manuel Espino", "text": "Dal 2006 al 2010 \u00e8 stato presidente dell'Organizzazione dei Cristiano Democratici americani.\nBiografia.\nEspino ha conseguito il Bachelor of Business Administration all'Universit\u00e0 del Nordovest (\"Universidad del noroeste\"). \u00c8 stato un giornalista e commentatore politico membro fondatore e vicepresidente della \"Fundaci\u00f3n para la Difusi\u00f3n Cultural del Medio Milenio en Am\u00e9rica\", fondatore e dirigente di varie organizzazioni sportive, studentesche, civiche e di servizi.\n\u00c8 entrato a far parte del PAN nel 1978, svolgendo vari ruoli nel partito, tra i quali quelli di presidente del Consiglio Comunale di Ciudad Ju\u00e1rez, presidente del Consiglio dello Stato di Sonora, Segretario Generale del Comitato Esecutivo Nazionale dal 2002 al 2004 e infine Presidente del partito.\n\u00c8 stato coordinatore dei viaggi del Presidente della Repubblica messicano nel 2001, \u00e8 stato tre volte deputato federale al Congresso dell'Unione (fino al 2018) ed ha ricoperto varie cariche a livello comunale e statale."}
{"id": "1228250", "revid": "51323", "url": "https://it.wikipedia.org/wiki?curid=1228250", "title": "Manuel Espino Barrientos", "text": ""}
{"id": "1228251", "revid": "126257", "url": "https://it.wikipedia.org/wiki?curid=1228251", "title": "Guggenheim Museum Bilbao", "text": "Il Guggenheim Museum Bilbao \u00e8 un museo di arte contemporanea situato in un edificio progettato dall'architetto canadese Frank O. Gehry. Si trova a Bilbao nei Paesi Baschi, nel nord della Spagna. Il Guggenheim di Bilbao \u00e8 uno dei vari musei della Fondazione Solomon R. Guggenheim.\nIl museo venne inaugurato nel 1997, nel contesto di rivitalizzazione della citt\u00e0 di Bilbao e della provincia di Biscaglia intrapreso dall'amministrazione pubblica dei Paesi Baschi. Sin dalla sua apertura il museo si \u00e8 trasformato in un'importantissima attrazione turistica, richiamando visitatori da numerosi paesi del mondo, diventando cos\u00ec il simbolo della Citt\u00e0 di Bilbao.\nCollezione.\nLa collezione permanente del museo comprende opere d'arte del Novecento, europee e americane, e ne espone di arte contemporanea basca e spagnola.\nEsposizioni.\nLe esposizioni nel museo cambiano frequentemente, e sono per lo pi\u00f9 opere realizzate durante il XX secolo, infatti le opere pittoriche e scultoree classiche sono una piccolissima parte della collezione, in confronto ad altri tipi di opere artistiche.\nCritiche.\nIl museo, soprattutto durante la sua costruzione, ricevette numerose critiche da differenti settori della cultura basca, infatti i fondi per la sua costruzione provenivano esclusivamente dalle casse della cultura del governo basco, e molti chiedevano che i fondi venissero anche da altre aree visto che l'investimento era soprattutto di taglio imprenditoriale, e stava lasciando la cultura basca senza fondi.\nInoltre Jorge Oteiza chiam\u00f2 il Guggenheim di Bilbao \"Fabbrica di formaggi molto stupidi e puzzolenti\", e giur\u00f2 che non avrebbe mai permesso che qualche sua opera fosse esposta in quel museo; ma una volta costruito il museo disse che bisognava approfittare di quel che c'era e non neg\u00f2 le sue opere al museo come aveva promesso.\nL'edificio \u00e8 stato criticato anche per il suo elevato costo e per il carattere sperimentale di molte delle innovazioni architettoniche, che ne hanno reso pi\u00f9 costosa e difficile la pulizia e il mantenimento: a causa dell'umidit\u00e0 il titanio che ricopre interamente il museo ha iniziato un processo molto simile all'ossidazione. Inoltre lo stesso titanio, proveniente dall'Australia, era difettoso ed ogni singola lastra, con le variazioni termiche, ha cominciato un lento processo di deformazione, comportando continui restauri al rivestimento.\nIn gran parte le critiche sono state per\u00f2 annullate dall'inaspettato successo che l'edificio e il museo hanno riscosso a livello mondiale, portando enormi benefici alla citt\u00e0, sia economici sia di immagine. Il progetto del Museo Guggenheim di Bilbao ha ricevuto inoltre il premio internazionale Puente de Alcantara. Nel 2000, il Guggenheim di Bilbao pu\u00f2 vantare il Premio del museo europeo dell'anno.\nL'architettura.\nProgettato dallo studio d'architettura di Frank Gehry, fu aperto al pubblico nel 1997 e da allora ospita esposizioni di opere d'arte appartenenti alla fondazione Guggenheim e anche di mostre itineranti. Rapidamente il museo si \u00e8 rivelato come uno dei pi\u00f9 spettacolari edifici del decostruttivismo. Il Museo occupa complessivamente 24.000\u00a0m\u00b2, di cui 10.600 sono spazi espositivi, e risulta composto da una serie di volumi complessi, interconnessi in modo spettacolare. L'impatto con l'ambiente circostante risulta certamente forte, ma al tempo stesso non tale da fornire disturbo, anzi l'imponente struttura si sposa con il contesto grazie alla sua sobria eleganza dovuta anche ai materiali di cui \u00e8 rivestita.\nIl disegno del museo e la sua costruzione seguono perfettamente lo stile e i metodi di Frank Gehry. Come molti dei suoi lavori precedenti la struttura principale \u00e8 radicalmente scolpita seguendo contorni quasi organici. Il museo, affermano i progettisti, non possiede una sola superficie piana in tutta la struttura. Parte dell'edificio \u00e8 attraversata da un ponte elevato, e all'esterno \u00e8 ricoperto da piastre di titanio e blocchi di pietra calcarea proveniente dalle cave di Granada,la stessa utilizzata per la costruzione dell'Universit\u00e0 di Deusto.\nL'edificio, visto dal fiume, sembra avere la forma di una nave, rendendo cos\u00ec omaggio alla citt\u00e0 portuale nella quale si trova. I pannelli brillanti assomigliano alle squame di un pesce, e ricordano le influenze delle forme organiche presenti in molte opere di Gehry. Visto dall'alto l'edificio mostra senza ombra di dubbio la forma di un fiore. Per la progettazione il team di Gehry ha utilizzato intensamente simulazioni computerizzate delle strutture, riuscendo cos\u00ec a ideare forme che solamente qualche anno prima sarebbero risultate impossibili anche solo da immaginare.\nSe dal livello del fiume il museo domina le viste della zona, il suo aspetto dal livello superiore della strada \u00e8 molto pi\u00f9 modesto e riesce a non stonare con tutti gli edifici pi\u00f9 tradizionali che gli sorgono intorno.\nDescrizione.\nLa struttura si riflette sulle acque del Nervi\u00f2n e su quelle di un laghetto artificiale situato ai suoi piedi ad un livello leggermente pi\u00f9 alto di quello del fiume, che fa parte anch'esso dello spazio espositivo. Al livello dell'acqua sono qui collocati dei bruciatori, dotati di fori per fare entrare l'aria che si mescola al gas, e da alcuni bocchettoni fuoriescono fiamme colorate miste a spruzzi d'acqua, che rendono ancora pi\u00f9 suggestiva una visita serale al Museo. Una rampa collega la passeggiata a fiume con una torre dalla forma irregolare, dotata di una scala interna che permette di salire sul ponte. La torre funge dunque da collegamento tra il museo ed il Ponte de La Salve, una delle principali vie d'ingresso alla citt\u00e0 e l'edificio risulta cos\u00ec integrato all'area urbana, indicando il desiderio di integrazione del Museo con il resto della regione.\nL'entrata principale si trova a conclusione di una delle strade principali della citt\u00e0, che si svolge in diagonale e che collega il centro urbano al Museo ed \u00e8 posta sei metri sotto il livello stradale.\nLa struttura interna dell'edificio si sviluppa in tre livelli, che contengono le sale espositive, a cui si aggiunge un ulteriore livello, per i sistemi di condizionamento. Il fulcro compositivo dell'intero edificio \u00e8 composto da un atrio, di 650\u00a0m\u00b2, e di 50 metri di altezza, dal quale prendono luce anche i tre piani che vi si affacciano. Questo spazio viene illuminato sia dalla luce naturale che penetra lateralmente dalle grandi vetrate che danno sul fiume, sia dalla vetrata che costituisce la copertura del punto pi\u00f9 alto dell'edificio da cui la luce proviene zenitalmente. Dall'atrio, inoltre, si accede alla terrazza che si affaccia sul laghetto artificiale ed \u00e8 coperta da una gigantesca tettoia sorretta da un unico pilastro in pietra.Ci sono, inoltre, 19 gallerie che si raccordano su questo spazio grazie ad un sistema di passerelle curvilinee sospese, di ascensori a vetro e di torri di scale, destinate ad ospitare a rotazione le collezioni della fondazione Guggenheim, le opere della collezione permanente, ma anche alcuni percorsi espositivi dedicati ad artisti baschi e spagnoli contemporanei. Alcune gallerie presentano una volumetria tradizionale e la loro forma \u00e8 espressa all'esterno dai volumi in pietra, altre invece presentano una spiccata irregolarit\u00e0 e sono identificabili all'esterno dal rivestimento in titanio. Molte gallerie sono illuminate da lucernari che regolano l'intensit\u00e0 della luce naturale grazie ad un sistema di tende motorizzate. Le sale interne destinate ad accogliere le opere, sono state concepite partendo proprio dalle caratteristiche delle opere che erano destinate ad accogliere, alcune delle quali di grandissime dimensioni.\nParticolare cura \u00e8 riservata alla manutenzione del museo, affinch\u00e9 le lamine di titanio conservino sempre il loro splendore; spesso \u00e8 infatti possibile vedere operai che sospesi con dei cavi, puliscono o riparano il rivestimento con estrema competenza.\nI materiali.\nIl titanio \u00e8 uno dei protagonisti di quest'opera, poich\u00e9 ricopre gran parte delle superfici esterne (si tratta infatti di trentatremila lastre, realizzate per durare cent'anni). Il titanio \u00e8 stato estratto in Australia, fuso in Francia, laminato a Pittsburgh, decappato in Gran Bretagna e assemblato a Milano ed ha uno spessore di 0,3\u00a0mm per lamina. Altre parti dell'edificio, invece, sono rivestite da lastre di pietra calcarea, proveniente dalle cave di Granada, con spessore di 50\u00a0mm, e tutte lucidate al momento della posa. Duemilacinquecento lastre di cristallo costituiscono invece le parti trasparenti dell'edificio, strutturate in doppio cristallo termico tale da proteggere l'interno dal calore e dalle irradiazioni solari.\nProgetto.\nLa Solomon R. Guggenheim Foundation \u00e8 la proprietaria di una grande collezione d'arte e del Guggenheim Museum di New York. Thomas Krens \u00e8 stato il direttore di questa organizzazione, e la sua politica di espansione era basata nel mandare fondi itineranti con il fine di creare esposizioni temporanee in differenti luoghi. Volle anche costruire due centri d'arte in Europa, per questo scopo vennero scelte due citt\u00e0: Berlino e Bilbao. Per quest'ultima sede venne pensato di riabilitare un vecchio museo d'arte preesistente, e venne chiesto a Frank Gehry di ristrutturare la sede del museo, visto l'ottimo lavoro svolto dall'architetto per la collezione temporanea di arte contemporanea. Per motivi puramenti legali, nel 1990 fu indetto un concorso internazionale che dur\u00f2 dieci giorni. Parteciparono Isozaki, lo studio Coop Himmelb(l)au e Gehry. La vittoria scontata di quest'ultimo lo port\u00f2 a elaborare l'idea di non ristrutturare la vecchia sede scelta dalla fondazione.\nGehry prefer\u00ec disegnare un edificio \"ex novo\". La progettazione e la realizzazione di una struttura cos\u00ec complessa \u00e8 stata resa possibile grazie all'utilizzo dei pi\u00f9 moderni software di progettazione e di calcolo (il programma usato \u00e8 lo stesso che viene adoperato in Francia per la progettazione degli aerei militari). La sua collocazione fu scelta a nord del centro urbano, a lato de la r\u00eda de Bilbao. Scelse questo posto perch\u00e9 da qui il museo sarebbe stato visibile da tre punti strategici della citt\u00e0, sul luogo di un vecchio terreno industriale, in quanto parte di un piano di rivalutazione urbanistica della citt\u00e0, iniziato nel 1989, che include un palazzo dei congressi, un aeroporto internazionale, una nuova metropolitana e un piano di sistemazione delle rive del Nervi\u00f3n. Il 18 ottobre 1997 venne celebrato il gal\u00e0 d'inaugurazione al quale accorsero importantissimi architetti, personalit\u00e0 varie del mondo della cultura, e perfino il re di Spagna. Inoltre da questa festa part\u00ec una campagna mediatica per lanciare il museo sul palcoscenico internazionale.\nIl progetto ha ricevuto il Premio Internazionale Puente de Alcantara nel 1998\nL'indotto sull'economia locale.\nSi \u00e8 calcolato che la realizzazione del \"Guggenheim Museum\" ha prodotto nel solo biennio 1998-2000 un indotto di oltre 635 milioni di dollari."}
{"id": "1228258", "revid": "1543377", "url": "https://it.wikipedia.org/wiki?curid=1228258", "title": "Ii Naotaka", "text": "Secondo figlio di Ii Naomasa, nel 1602 si avvicin\u00f2 al nuovo Sh\u014dgun Tokugawa Hidetada che gli diede un feudo da 10.000 \"koku\" a K\u014dzuke (1610) e il titolo di \"Kamon no kami\".\nAll'inizio dell'assedio di Osaka, nel 1615, suo fratello maggiore Naokatsu, avendo rifiutato di prendere parte alla spedizione, venne diseredato e Hidetada ordin\u00f2 a Naotaka di sostituirlo. Naotaka si distinse guidando ben 3.200 uomini alla battaglia di Tennoji. Alla conclusione della battaglia Hidetada gli assegn\u00f2 i domini del fratello. Naotaka termin\u00f2 la costruzione del castello di Hikone, che era stato iniziato da Naokatsu nel 1603, e ne fece la sua residenza nel 1623. Le sue entrate furono portate prima a 290.000 \"koku\" e poi a 340.000 (1633). I suoi discendenti ereditarono il titolo di \"Kamon no kami\" cos\u00ec come i domini di Hikone, che possedettero fino al rinnovamento Meiji.\nCuriosit\u00e0.\nSi racconta che Ii Naotaka potrebbe essere il nobiluomo che rese celebre il Maneki neko, la statua giapponese rappresentante un gatto che saluta."}
{"id": "1228260", "revid": "2519", "url": "https://it.wikipedia.org/wiki?curid=1228260", "title": "Willis Faber and Dumas Headquarters", "text": ""}
{"id": "1228263", "revid": "28592", "url": "https://it.wikipedia.org/wiki?curid=1228263", "title": "Processato per tradimento", "text": ""}
{"id": "1228265", "revid": "773636", "url": "https://it.wikipedia.org/wiki?curid=1228265", "title": "Volontario", "text": ""}
{"id": "1228267", "revid": "136653", "url": "https://it.wikipedia.org/wiki?curid=1228267", "title": "Il piccolo Buddha", "text": ""}
{"id": "1228269", "revid": "28592", "url": "https://it.wikipedia.org/wiki?curid=1228269", "title": "Fucilato", "text": ""}
{"id": "1228270", "revid": "28592", "url": "https://it.wikipedia.org/wiki?curid=1228270", "title": "Condannato", "text": ""}
{"id": "1228271", "revid": "63745496", "url": "https://it.wikipedia.org/wiki?curid=1228271", "title": "Condanna", "text": ""}
{"id": "1228272", "revid": "767487", "url": "https://it.wikipedia.org/wiki?curid=1228272", "title": "Fernando Menegazzo", "text": ""}
{"id": "1228275", "revid": "123874330", "url": "https://it.wikipedia.org/wiki?curid=1228275", "title": "Cotini", "text": "I Cotini erano un'antica popolazione di origine celtica, che abitava i territori della Pannonia a nord del fiume Drava. In seguito migr\u00f2 a nord del Danubio.\nStoria.\nTra il I secolo a.C. ed il I secolo d.C..\nErano stanziati all'epoca di Augusto nella piana ungherese compresa tra il lago Balaton a nord ed il fiume Drava a sud. Erano probabilmente vicini degli Anartii, che abitavano l'Ungheria nord-orientale, al confine settentrionale con la Dacia, attorno al futuro castra di Aquincum. A sud erano vicini degli Iasi e degli Andiziati, mentre ad ovest dei Serreti, ad est degli Ercuniati ed a nord degli Anartii ed Eravisci.\nEntrarono in contatto con l'impero romano, in seguito alla spedizione effettuata da uno dei generali di Augusto, l'allora governatore dell'Illirico, Marco Vinicio, come riporta un'iscrizione trovata a Tuscolo, vicino a Frascati che recita: \nMigrarono quasi certamente al termine delle campagne di Augusto (dal 13 a.C. al 9 d.C.), volte ad occupare l'intera area dalmato-pannonica a sud del fiume Drava. Tacito, infatti, li posiziona lungo la catena montuosa dei Carpazi occidentali e dei monti Tatra alla fine del I secolo d.C., loro nuova \"residenza\". Tacito scrive infatti che \u00ab\"poche sono le zone pianeggianti in cui questi popoli si trovano; essi occupano passi e cime di montagne\"\u00bb.\nIn questa sede dovevano, per\u00f2, pagare un tributo ai vicini popoli dei Quadi e dei Sarmati Iazigi, e per loro scavavano, anche, nelle miniere di ferro. Confinavano a sud-ovest con i Quadi, ad est con gli Osii e a nord-ovest con i Marsigni.\nDurante le guerre marcomanniche della seconda met\u00e0 del II secolo d.C..\nSono ricordati durante le guerre marcomanniche degli anni 167-180 d.C., poich\u00e9 potrebbero aver partecipato alla grande invasione del 170 d.C., che si spinse fino all'Italia settentrionale, sotto le mura di Aquileia.\nMarco Aurelio chiese il loro aiuto contro Marcomanni e Quadi nel 171-172 d.C., tramite il suo segretario personale, Tarutieno Paterno, ma i Cotini rifiutarono. Pochi anni pi\u00f9 tardi i Romani condussero contro di loro una guerra, sterminandoli nel 173 d.C. \u00c8 possibilie che questa scena di sterminio sia stata rappresentata anche sulla Colonna di Marco Aurelio: scena N.68-69."}
{"id": "1228276", "revid": "78273", "url": "https://it.wikipedia.org/wiki?curid=1228276", "title": "Stagione monsonica", "text": ""}
{"id": "1228277", "revid": "57342", "url": "https://it.wikipedia.org/wiki?curid=1228277", "title": "Gigi e Ross", "text": "Gigi e Ross sono un duo comico italiano formato da \nStoria artistica del duo comico.\nProvenienti dall'Accademia d'arte drammatica del Teatro Bellini di Napoli, Luigi Esposito e Rosario Morra si formano singolarmente attraverso numerose esperienze teatrali. Nascono come duo cabarettistico-teatrale nel 2004, dopo lo scioglimento del gruppo \"I Turbati\" (col quale vincono il premio Massimo Troisi 2003). La loro carriera ha inizio in radio. Nel 2003 lavorano a Radio Punto Zero, un'emittente radiofonica con sede a Nola, conducendo \"Zero in condotta\", un morning show comico in onda durante il fine settimana.\nNel 2005 Pippo Pelo li chiama nel suo show \"Pelo e Contropelo\", in onda ogni mattina su Radio Kiss Kiss, trasmissione che co-conducono fino al 2011. A Radio Kiss Kiss i due hanno modo di far nascere e sperimentare nuovi personaggi. Da qui nasce la loro parodia de Le Iene, con la quale acquistano notoriet\u00e0 e che li porter\u00e0 a partecipare alla prima edizione della trasmissione comica \"Tintoria\", in onda su Rai 3. Dopo \"Tintoria\" e le partecipazioni a \"Markette\" su LA7, con Piero Chiambretti, a gennaio 2007 entrano nel cast di \"Zelig Off\", dove ripropongono la loro parodia delle Iene.\nNel 2007 ottengono il premio speciale \"Rivelazione\" nella prima edizione delle Radiogrolle e nel mese di settembre approdano a \"Zelig\". Nello stesso anno Gigi e Ross insieme a Pippo Pelo e I Ditelo voi sono i protagonisti di \"Radio Comedy Show\", lo spettacolo che ha portato in teatro la trasmissione di Radio Kiss Kiss e in cui sono riproposti celebri personaggi radiofonici come Zero Assoluto, Le Iene e Shaggy. Insieme scrivono e interpretano a teatro lo spettacolo \"Non c'\u00e8 storia (usciamo un'ora prima)\".\nNel 2008 fanno parte del cast di \"Mai dire Marted\u00ec\". In quell'edizione nascono le loro celebri parodie di Tiziano Ferro, degli Zero Assoluto e di Gigi D'Alessio. Nello stesso anno Gigi e Ross conducono la terza edizione del programma comico \"Made in Sud\", in onda su Comedy Central, Tele Napoli Canale 34 e MTV. Nel 2009 i due comici sono presenti nello spettacolo televisivo \"Mai dire Grande Fratello Show\" ritornando con l'imitazione di Tiziano Ferro, con una personale parodia di Steve La Chance e Garrison e scrivendo e interpretando la parodia dello spettacolo \"Notre-Dame de Paris\". Nel 2010 sono nel cast di \"Stiamo tutti bene\", trasmissione di Rai 2 condotta da Bel\u00e9n Rodr\u00edguez e, a partire da ottobre, nel cast di \"Colorado\", in onda su Italia 1 proponendo le parodie degli Zero Assoluto, di Tiziano Ferro e de \"Le Iene\".\nNel 2011 conducono per la quarta volta \"Made in Sud\" e, successivamente, partecipano ancora a \"Colorado\" proponendo, oltre alle loro celebri parodie di Tiziano Ferro e degli Zero Assoluto, anche Quarto Cologrado, parodia della nota trasmissione \"Quarto grado\", in cui Gigi e Ross imitano rispettivamente Salvo Sottile e il criminologo Massimo Picozzi. A dicembre 2011 conducono su Sky Uno \"Love my Pet\", il primo dating show dedicato agli animali domestici. A dicembre dello stesso anno ritirano il \"Premio Personalit\u00e0 Europea 2011\" nella categoria \"Trasmissione Rivelazione dell'anno\", per la quarta edizione di \"Made in Sud\" insieme alla conduttrice di tutte le edizioni Fatima Trotta . A settembre 2012 iniziano una nuova esperienza radiofonica a Radio Kiss Kiss con il loro show radiofonico \"Zero in condotta\" in onda dalle 13:00 alle 14:00.\nNel 2012 approdano in seconda serata su Rai 2 con \"Made in Sud\" insieme a Fatima Trotta ed Elisabetta Gregoraci; dall'11 novembre dello stesso la trasmissione si sposta in prima serata, questa volta in diretta, con la medesima conduzione.\nIl 7 aprile 2016 esce nelle sale cinematografiche il film \"Troppo napoletano\", nel quale Luigi interpreta Tommaso Orfei e Rosario interpreta Stefano Belli. Dal 4 ottobre successivo, il duo conduce in seconda serata su Rai 2 il programma \"Sbandati\". Nel 2017 cedono la conduzione di \"Made in Sud\" a Gigi D'Alessio e conducono con Alessandro Greco la nuova edizione di \"Furore\", sempre su Rai 2, lasciando temporaneamente la conduzione di \"Sbandati\" a Costantino della Gherardesca. Dal 18 novembre al 9 dicembre 2017, affiancano Francesca Fialdini alla conduzione della sessantesima edizione dello Zecchino d'Oro e successivamente anche la sessantunesima.\n. Il 14 febbraio 2018 tornano sul grande schermo come protagonisti della storia \"Carichi di meraviglia\", uno dei tre episodi del film \"San Valentino Stories\", dove sono due guide turistiche single che conosceranno la giovane Aregash, venuta in Italia proprio per incontrare i suoi genitori adottivi.\nIl 10 gennaio 2019, \u00e8 uscito il primo loro libro \"La maledizione dell'Acciaio\", ideato da loro, scritto da Oreste Ciccariello.\nconducono il Comedy Central Summer Tour in onda sul canale 128 di Sky.\nNel 2019 inoltre partecipano alla nona edizione di Tale e quale show. Nello stesso anno, su Canale 5 prendono parte allo show Adrian, con Adriano Celentano e conducono PrimaFestival su Raiuno, 6 minuti di notiziario flash sulla 70\u00aa edizione del Festival di Sanremo, dopo il Tg1 delle 20, nello stesso anno partecipano al programma di Italia 1 Enjoy - Ridere fa bene come capitani di una delle due squadre rivali.\nIl 5 febbraio 2021 partecipano come concorrenti alla seconda edizione de \"Il cantante mascherato\" con la maschera di Baby Alieno 2, venendo eliminati nel corso della puntata."}
{"id": "1228278", "revid": "124123", "url": "https://it.wikipedia.org/wiki?curid=1228278", "title": "Kimura Shigenari", "text": "Era figlio di Kimura Shigekore. Raggiunse il castello di Osaka per unirsi ai suoi difensori nel 1614 e fu ucciso nella battaglia di Wakae durante la campagna estiva dell'assedio di Osaka. Si dice che fosse incredibilmente attraente e che fu reso famoso per il coraggio dimostrato ad Osaka."}
{"id": "1228282", "revid": "1305772", "url": "https://it.wikipedia.org/wiki?curid=1228282", "title": "Mactaris", "text": "Mactaris \u00e8 un'antica citt\u00e0 prima numida e poi romana situata presso la moderna Maktar, in Tunisia (governatorato di Siliana).\nLocalizzazione.\nIl sito \u00e8 situato nella parte centrale montagnosa della Tunisia, al limite tra la regione nord-occidentale e quella centro occidentale, a 150\u00a0km a sud-ovest di Cartagine e a 70\u00a0km a sud-est di Sicca Veneria.\nLa citt\u00e0 antica era collocata sul bordo di un altopiano di 900 m di altitudine, limitato dalle vallate degli uadi Ouzafa e Saboun, in una posizione facilmente difendibile.\nStoria.\nLa citt\u00e0 fu inizialmente un'importante citt\u00e0 numida nel II e II secolo a.C., probabilmente un centro fortificato e ha restituito numerose iscrizioni in libico o in libico e punico. Fu alleata di Cartagine sotto il regno di Massinissa e quest'ultimo se ne impadron\u00ec nel 149 a.C. . \nEbbe un forte sviluppo in seguito all'accoglimento dei profughi da Cartagine dopo la distruzione della citt\u00e0 da parte dei Romani nel 146 a.C.. Dalle iscrizioni puniche sulle stele del I secolo a.C. rinvenute a Bab El Ain, sappiamo che il suo nome era \"\", divenuto \"Mactaris\" in latino, che vi era un \"tophet\" e che il culto principale era rappresentato da quello del dio Ba'al Hammon.\nDopo l'annessione del regno numida da parte di Cesare nel 46 a.C., ebbe la condizione di citt\u00e0 libera, collocata nella provincia dell'Africa proconsolare. La sua romanizzazione fu lenta e progressiva: i tre magistrati locali conservarono il nome tradizionale di suffeti fino agli inizi del II secolo, quando divennero triumviri. \nAlcune famiglie dell'\u00e9lite locale ottennero la cittadinanza romana sotto Traiano, al quale per commemorare l'avvenimento venne eretto un arco all'ingresso del Foro, e alcune raggiunsero l'ordine equestre sotto Commodo. Tra il 176 e il 180 divenne colonia romana, con il nome di \"Colonia Aelia Aurelia Augusta Mactaris\". Un tempio capitolino e numerosi monumenti vennero costruiti all'epoca di Marco Aurelio, quando la citt\u00e0 raggiunse il proprio apogeo, estendendosi su una superficie di oltre 10 ettari.\nGi\u00e0 a partire dal I secolo esisteva una \"schola iuvenum\", associazione giovanile che si occupava della formazione dei figli dell'\u00e9lite cittadina, con preparazione sia fisica e sportiva che in diritto e economia. Quest'istituzione ebbe grande importanza nella vita cittadina e fu coinvolta nella rivolta di Gordiano I del 238.\nNel III secolo era sede episcopale (diocesi di Mactaris) e il suo vescovo partecip\u00f2 al concilio di Cartagine dell'anno 256.\nAgli anni 260-270 risale l'iscrizione funeraria detta \"del mietitore di Mactar\" (\"du moissonneur de Mactar\"), conservata al Museo del Louvre di Parigi, nella quale questo personaggio, di cui non si \u00e8 conservato il nome, parla delle sue umili origini e della sua riuscita sociale, essendo divenuto membro del senato cittadino.\nCon la riorganizzazione delle province voluta da Diocleziano appartenne alla provincia di \"Valeria Byzacena\" e nel V secolo, in seguito allo scisma donatista ebbe due chiese cattedrali.\nIl declino della citt\u00e0 inizi\u00f2 a seguito della conquista vandala nel 439. Gioc\u00f2 in seguito un importante ruolo militare nel sistema difensivo bizantino e alcuni edifici pubblici della citt\u00e0 vennero trasformati in fortini sotto Giustiniano. Nell'XI secolo scomparve in seguito all'arrivo della trib\u00f9 araba dei Banu Hilal.\nIl sito archeologico fu visto dai viaggiatori europei a partire dagli inizi del XIX secolo: nel 1893 i primi scavi portarono allo scoprimento del tempio di Hator Miskar. Gli scavi archeologici, continuarti sporadicamente, ricevettero un nuovo impulso a partire dal 1944: negli anni 1947-1956 furono riportati alla luce i due fori cittadini e tra il 1946 e il 1955 il ginnasio della \"Schola iuvenum\". Dopo l'indipendenza tunisina nel 1960 gli scavi vennero nuovamente ripresi.\nIl sito \u00e8 divenuto un parco archeologico, con un piccolo museo. Al di fuori dell'area archeologica si trovano ancora un mausoleo neo-punico e il mausoleo dei Giulii, il tempio di Apollo e l'arco di Bab el-Ain.\nEdifici.\nEdifici preromani.\nNel sito sono stati rimessi in luce diversi megaliti, costituiti in lastroni di pietra come sepolture collettive con spazio comune destinato al culto dei defunti. I materiali di una delle sepolture, rinvenuta intatta, con il corredo funerario costituito da ceramiche locali e di importazione, sono databili tra gli inizi del III secolo a.C. e la fine del I secolo. "}
{"id": "1228286", "revid": "499020", "url": "https://it.wikipedia.org/wiki?curid=1228286", "title": "Vicobarone", "text": "Vicobarone (\"Vigbaron\" in dialetto piacentino) \u00e8 una frazione del comune italiano di Ziano Piacentino in provincia di Piacenza. \u00c8 situato a 314 nella parte ovest della provincia, al confine con l'Oltrep\u00f2 Pavese.\nGeografia fisica.\nVicobarone si trova all'estremit\u00e0 occidentale della provincia di Piacenza, nella valle del torrente Bardonezza (o Bardoneggia), che delimita il confine con la provincia di Pavia.\nStoria.\nIl suo nome deriva dal latino \"Vicus Varroni\", traducibile come \"il villagio di Varrone\", dal nome di un personaggio romano che si era particolarmente distinto. Il nome si sarebbe poi trasformato nel tempo in \"Vici Baruni\".\nLa localit\u00e0 viene citata per la prima volta nell'833, quando risulta essere soggetta ai monaci colombaniani, dell'abbazia di San Colombano di Bobbio: il nome \"Vici Baruni\" \u00e8 tra le 42 localit\u00e0 elencate nella carta di Wala, compilata a cura dal priore del monastero, l'abate Wala.\nVicobarone rimane assoggettata a Bobbio fino alla fine del XII secolo: da quel momento incomincia nella zona un periodo di forti lotte che coinvolgono le principali famiglie locali, nonch\u00e9 gli eserciti imperiali e papali.; a differenza delle localit\u00e0 limitrofe come Semin\u00f2, Corano e Ziano, tuttavia Vicobarone, per la sua posizione defilata \u00e8 meno coinvolta in questi scontri e il suo castello non subisce grandi assedi.\nNel 1314 il castello, rifugio dei guelfi, \u00e8 attaccato e conquistato per ordine di Galeazzo I Visconti da parte delle truppe comandate da Oberto del Cairo e Nello di Massa. Nel 1408 Francesco e Antonino Malvicini ottengono da parte del duca di Milano Giovanni Maria Visconti l'investitura a marchesi del feudo di Vicobarone, comprendente anche la zona di Nibbiano. L'investitura viene di nuovo confermata nel 1467 da parte di Galeazzo Maria Sforza.\nDurante il XVIII secolo alla famiglia Malvicini subentrano i marchesi Fontana, a seguito di un matrimonio. Successivamente, Vicobarone \u00e8 posto di dogana tra il Ducato di Parma e Piacenza e il Regno di Sardegna. A partire dal periodo napoleonico, con l'istituzione dei comuni, Vicobarone \u00e8 comune autonomo in quanto maggior centro abitato della zona.\nNel 1823, con lo spostamento della sede comunale e il cambio di denominazione, diventa frazione di Vicomarino per poi diventare frazione di Ziano nel 1888.\nCultura.\nMusei.\nA Vicobarone si trova il museo della civilt\u00e0 contadina, situato nella palazzina originariamente sede della scuole, che ospita una serie di attrezzi per l'agricoltura, nonch\u00e9 altri oggetti legati all'attivit\u00e0 lavorativa e alla vita quotidiana nelle campagne e nelle colline. Il museo \u00e8 gestito dall'associazione \"Pe\u2019 d fer\", sorta nel 2000 con l'intento di preservare la memoria storica locale.\nEconomia.\nCos\u00ec come l'intero territorio comunale, Vicobarone \u00e8 un centro conosciuto per la viticoltura; parte della zona DOC dei Colli piacentini, vi si producono, tra gli altri il Barbera, la Bonarda, l'Ortrugo e il Gutturnio.\nNel paese ha sede una cantina formata da pi\u00f9 di 200 soci viticoltori per un totale di 700 ettari coltivati a vite tra la zona di Vicobarone e i limitrofi comuni dell'Oltrep\u00f2 Pavese.\nInfrastrutture e trasporti.\nVicobarone si trova lungo il percorso della strada provinciale 27 di Ziano che parte da Borgonovo Val Tidone, tocca il capoluogo comunale e, da qui, prosegue per Vicobarone. Superato il centro abitato, la strada prosegue raggiungendo il territorio pavese prendendo il nome di strada provinciale 70 per Vicobarone fino a raggiungere Torrone, frazione di Santa Maria della Versa."}
{"id": "1228295", "revid": "287204", "url": "https://it.wikipedia.org/wiki?curid=1228295", "title": "Associazione Calcio Fiorentina 1967-1968", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1967-1968.\nStagione.\nNella stagione 1967-1968 si \u00e8 disputato il primo torneo a 16 squadre del dopoguerra, la Viola con 35 punti ha ottenuto il quarto posto in classifica alle spalle del Milan che ha vinto nettamente lo scudetto con 46 punti, secondo con 37 punti il Napoli e terza la Juventus con 36 punti. Retrocedono in Serie B il Brescia e la Spal con 22 punti ed il Mantova con 17 punti. Per questa stagione dal mercato sono arrivati Amarildo dal Milan, Mario Maraschi dal L.R. Vicenza ed il portiere Franco Superchi dalla Roma.\nNel corso del campionato la Fiorentina dalla dodicesima giornata sostituisce l'allenatore Beppe Chiappella con Luigi Ferrero e Andrea Bassi nel ruolo di Direttore Tecnico, una coppia di tecnici che rilancia la Fiorentina dalla met\u00e0 classifica fino al quarto posto di fine stagione. Miglior realizzatore stagionale Mario Maraschi autore di quindici reti, di cui dodici reti in campionato, una in Coppa Italia e due in Coppa delle Coppe. Il nuovo capitano viola da questa stagione \u00e8 Giancarlo De Sisti una delle bandiere gigliate.\nLa Fiorentina in Coppa Italia elimina la Roma (4-1) al primo turno ma viene eliminata al secondo turno dal Bologna (2-1), nella Coppa delle Fiere supera nel primo doppio turno i francesi del Nizza, ma cede il passo nel secondo doppio turno ai portoghesi dello Sporting Lisbona. Nella Coppa delle Alpi la Viola si piazza al terzo posto nel Girone A vinto dagli svizzeri del Basilea."}
{"id": "1228307", "revid": "125090847", "url": "https://it.wikipedia.org/wiki?curid=1228307", "title": "Associazione Calcio Fiorentina 1968-1969", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1968-1969.\nStagione.\nNell'annata 1968-1969, la sua prima da allenatore a Firenze, l'argentino Bruno Pesaola condusse la Fiorentina alla conquista del secondo Scudetto della sua storia.\nMalgrado un avvio non esaltante in campionato, la squadra risal\u00ec la classifica e per una sola domenica, il 19 gennaio 1969, prese temporaneamente il primo posto in classifica, mancando poi per un soffio la conquista del simbolico \"titolo d'inverno\" che and\u00f2 al . L\"undici\" toscano ritorn\u00f2 in testa il 9 marzo 1969, dopo la vittoria contro il (3-0): da quel momento occup\u00f2 stabilmente la prima posizione, resistendo ai tentativi di rimonta del Cagliari e del , e andando a vincere il tricolore con una giornata di anticipo grazie al successo sul campo della dell'11 maggio (0-2), arrivato con le reti di Chiarugi e Maraschi. Come nella stagione 1955-1956, quella del primo Scudetto, la formazione gigliata sub\u00ec un'unica sconfitta realizzando un'inedita imbattibilit\u00e0 esterna.\nNelle altre competizioni stagionali, in Coppa Italia la Fiorentina primeggi\u00f2 nel proprio girone di qualificazione, chiudendo a pari punti con il , ma vedendosi precluso l'accesso ai quarti di finale a causa della peggiore differenza reti; mentre nella Coppa delle Fiere la squadra super\u00f2 nei primi turni gli slavi della e i tedeschi orientali dell', per cedere poi il passo negli ottavi di finale ai portoghesi del .\nMigliore marcatore stagionale dei viola fu Maraschi il quale timbr\u00f2 16 centri, di cui 14 in campionato e 2 in Coppa delle Fiere.\nOrganigramma societario.\nArea direttiva\nArea tecnica\nArea sanitaria\nMaglie.\nRimasero invariate le divise introdotte nel 1967."}
{"id": "1228308", "revid": "1501558", "url": "https://it.wikipedia.org/wiki?curid=1228308", "title": "Caso Siracusa-Perugia", "text": "Il caso Siracusa-Perugia \u00e8 una vicenda di illecito sportivo avvenuta nel Campionato di Serie C1 1992-93, tra il e il .\nVicenda.\nIl 25 aprile 1993 era in programma l'incontro di calcio Siracusa-Perugia; i siciliani erano coinvolti in piena lotta per la salvezza, mentre gli umbri si trovavano al secondo posto in classifica, subito dietro al . L'incontro fin\u00ec 1-1 con vantaggio degli azzurri con Marcellino, e pareggio umbro siglato da Michele Gelsi su calcio di punizione, che venne a lungo contestato dai padroni di casa, in quanto un giocatore del Siracusa sub\u00ec un fallo al limite della propria area di rigore, avvenuto dal contrasto con due calciatori umbri. Tra l'incredulit\u00e0 generale, l'arbitro concesse il fallo agli ospiti, e non soddisfatto fece ripetere pi\u00f9 volte la battuta fino a quando il calciatore ospite (uno specialista sui calci da fermo) realizz\u00f2 il pareggio, tra le contestazioni veementi dei tifosi di casa.\nA fine campionato, gli \"aretusei\" vennero retrocessi in Serie C2, mentre i \"grifoni\", arrivarono a pari punti con l' accedendo allo spareggio-promozione; la gara venne disputata a Foggia il 6 giugno 1993 e vide il successo degli umbri per 2-1, che tornarono cos\u00ec in Serie B dopo 7 anni.\nC'era per\u00f2 un problema molto serio: da diverso tempo, infatti, i risultati del erano messi in discussione. In alcune interviste, i presidenti delle squadre di Chieti e Ischia Isolaverde facevano riferimento a risultati positivi ottenuti dagli umbri in maniera, a loro dire, molto sospetta. Tra le partite citate figuravano -Perugia 0-1 e -Perugia 2-3.\nIn seguito il Presidente federale Antonio Matarrese ritenne opportuno intervenire, affermando:\nLe due partite erano appunto Siracusa-Perugia 1-1 e Perugia-Nola 4-1. Entrambe le partite erano state dirette dall'arbitro marchigiano Emanuele Senzacqua della sezione di Fermo (a detta delle squadre avversarie) piuttosto male.\nDalle indagini in corso, risult\u00f2 che il direttore di gara di Siracusa-Perugia era un grande appassionato di ippica ed emerse, cos\u00ec, un grave retroscena: Luciano Gaucci, presidente umbro, and\u00f2 due volte fino a Petritoli, paese natale dell'arbitro Senzacqua, in provincia di Fermo. Incontri non casuali, come ha tentato di far credere in aula il direttore di gara, ma cercati, voluti, organizzati per telefono. Il primo all'interno di un ristorante, dove fu definita la vendita del cavallo \"Veyer\" per quindici milioni dalle scuderie di Gaucci a quelle del suocero di Senzacqua, il secondo, (giorno 22 aprile, tre giorni prima della gara contro il Siracusa), in un pranzo consumato direttamente a casa dell'arbitro. \nPer difendersi, davanti agli inquirenti, Luciano Gaucci dichiar\u00f2:\nAlla fine dell'inchiesta, venne accertato che il presidente del Perugia, e proprietario di una scuderia ippica, aveva dato in \"donazione\" un cavallo al suocero dell'arbitro nonch\u00e9 l'aver pranzato tre giorni prima della partita con lo stesso Senzacqua. Il quale, una volta sentito dalle forze dell'ordine, confess\u00f2 il tentativo di illecito sportivo commesso dal dirigente perugino.\nA quel punto sembrava fosse l'Acireale ad aver diritto alla promozione in Serie B al posto degli umbri, ma la societ\u00e0 siciliana fin\u00ec a sua volta sotto inchiesta a causa della partita Ischia Isolaverde-Acireale, giocata il 6 dicembre 1992 e terminata 0-0.\nIl 22 luglio, per\u00f2, dopo un'accurata inchiesta, la Commissione Disciplinare stabil\u00ec che quella partita era stata disputata in maniera regolare e senza alcun illecito, quindi, l'Acireale fu ammesso a disputare il Campionato di Serie B 1993-1994.\nSentenze della Giustizia Sportiva.\nIn seguito a questo episodio, vennero emesse dalla Commissione Disciplinare della Lega Calcio di Serie C (30 giugno 1993) e confermate in appello dalla CAF (9 luglio 1993) le seguenti sentenze:\nDa notare che il Siracusa venne ripescato in C1 a causa del fallimento di sette societ\u00e0: Casertana, , , , Vis Pesaro, (a campionato in corso) e ."}
{"id": "1228309", "revid": "114452721", "url": "https://it.wikipedia.org/wiki?curid=1228309", "title": "Mar Piccolo", "text": ""}
{"id": "1228311", "revid": "729019", "url": "https://it.wikipedia.org/wiki?curid=1228311", "title": "Marc Cherry", "text": "Biografia.\nPrimi passi.\nDopo essersi laureato alla Troy High School (Fullerton, CA), Cherry frequenta il programma teatrale della California State University, considerando seriamente di impegnarsi nella recitazione. Decide, quindi, di trasferirsi ad Hollywood, dando vita alla stesura dei suoi primi lavori come autore.\nNel 1990 entra a far parte del gruppo di autori e produttori della sitcom \"Cuori senza et\u00e0\" (Le ragazze dorate). Cherry diede, inoltre, vita allo spin-off \"The Golden Palace\" (Il palazzo dorato).\nAl termine dello show, Cherry fu coautore di \"The Five Mrs. Buchanans\". Lo show girava intorno ad una famiglia matriarcale (la donna interpretata da Eileen Heckart), con quattro figli. Lo show ebbe una breve apparizione sulla CBS durante la stagione 1994-1995.\nMarc Cherry fu, altres\u00ec, coautore di \"The Crew\" (1995). Successivamente cre\u00f2 \"Some of My Best Friends\" una sitcom del 2001 basata, almeno in parte, sul film \"Kiss Me, Guido\".\nDesperate Housewives.\nNel 2004, dopo una conversazione con la madre sul caso di una donna che aveva ucciso i suoi figli, ebbe l'ispirazione per sviluppare uno show sulla disperazione che pu\u00f2 cogliere qualsiasi donna, soprattutto se casalinga. Dopo aver tentato, invano, di presentare lo show alla HBO, alla FOX, alla CBS ed alla NBC, Cherry vide la propria creazione appoggiata dalla ABC. La serie di \"Desperate Housewives\", fu un immediato e sensazionale successo, coinvolgendo non solo gli Stati Uniti, ma gran parte del mondo. Cherry ricevette numerose offerte piuttosto remunerative, ma prefer\u00ec firmare un accordo con la Touchstone, sin da quando la ABC aveva dimostrato fiducia nel progetto.\nCronaca impietosa dell'american way of life, lo show fu un fenomeno sociale e culturale durante tutta la prima serie, ricevendo forti critiche nella seconda, ritenuta scarsamente innovativa e graffiante rispetto alla precedente. Tuttavia, il suo successo non sembr\u00f2 minimamente scalfirsi. Cherry, che era riuscito a lavorare solo saltuariamente nella creazione della seconda stagione, decise di impegnarsi personalmente nello sviluppo e produzione della terza stagione. Il suo impegno sembr\u00f2 nuovamente essere ripagato.\nCherry ha scritturato numerosi attori per Desperate Housewives che avevano gi\u00e0 lavorato con lui: Mark Moses, che interpreta il cattivo Paul Young, e Harriet Sansom Harris nei panni di Felicia Tilman, entrambi membri del cast di \"The Five Mrs. Buchanans\". Nella terza stagione, Cherry ha scritturato Dixie Carter nel ruolo di Gloria Hodge, la folle madre di Orson. L'attore Alec Mapa, apparso in \"Some of My Best Friends\", ha interpretato in vari episodi lo stilista personale di Gabrielle Solis.\nDevious Maids.\nNel 2012, dopo la fine delle riprese di \"Desperate Housewives\", Cherry insieme ad Eva Longoria inizia a lavorare ad una nuova serie, \"Devious Maids - Panni sporchi a Beverly Hills\". Inizialmente era stata prodotta per ABC ma \u00e8 poi andata in onda sul canale americano Lifetime, e in Italia su Comedy Central.\nQuesta nuova serie \u00e8 ambientata a Beverly Hills e ha come protagoniste delle domestiche latinoamericane: Marisol (Ana Ortiz), Rosie (Dania Ram\u00ecrez), Carmen (Roselyn S\u00e0nchez), Zoila (Judy Reyes) e Valentina (Edy Ganem), queste lavorano per celebrit\u00e0 o gente ricca. A loro tocca non solo pulire le case dei vip, ma anche mettere ordine alle loro vite, nascondere segreti, e talvolta anche innamorarsene. Proprio come le donne di Wisteria Lane, queste domestiche avranno a che fare con misteri e segreti, dato che, durante il primo episodio, una delle loro amiche, la cameriera Flora, sar\u00e0 assassinata misteriosamente, e toccher\u00e0 proprio ad una delle protagoniste, cio\u00e8 Marisol, indagare sull'omicidio fingendosi una domestica per scagionare suo figlio Eddie, ingiustamente accusato dell'omicidio.\nIn America gli ascolti sono migliorati puntata dopo puntata portando molto presto la serie ad un rinnovo per una seconda stagione, composta da 13 episodi, che \u00e8 andata in onda nel 2014 sempre su Lifetime.\nAnche per \"Devious Maids\" Marc Cherry ha scritturato alcuni attori che avevano gi\u00e0 lavorato con lui: Roselyn S\u00e0nchez, che qui interpreta Carmen Luna, una delle protagoniste, \u00e8 gi\u00e0 apparsa nell'ultimo episodio di \"Desperate Housewives\".\nAltri attori apparsi in \"Devious Maids\" che avevano gi\u00e0 lavorato con Cherry sono Rebecca Wisocky che qui interpreta Evelyn Powell, Melinda Page Hamilton che interpreta Odessa, Valerie Mahaffey che interpreta Olivia e Richard Burgi che in un solo episodio interpreta il fratello di Genevieve Delatour (Susan Lucci), James Denton, Mike Delfino in \"Desperate Housewives\", che nella quarta stagione interpreta Peter Hudson, e tanti altri.\nApparizioni in TV.\nCherry \u00e8 apparso nei panni di se stesso in un episodio di \"Arrested Development - Ti presento i miei\", il cui autore, Mitchell Hurwitz, era il coautore di Cherry in \"Cuori senza et\u00e0\" e ha fatto un piccolo cameo nell'ultimo episodio di Desperate Houseiwives come traslocatore.\nInteressi politici.\nIn un articolo di \"Newsweek\", Cherry \u00e8 stato descritto come un conservatore, gay e repubblicano.\nCi\u00f2 nonostante, alcuni lo ritengono prossimo alle idee democratiche.\nIl 29 giugno 2006, Cherry ha accettato il premio Log Cabin Republicans durante una cena ad Hollywood alla presenza del Governatore della California Arnold Schwarzenegger."}
{"id": "1228312", "revid": "21079", "url": "https://it.wikipedia.org/wiki?curid=1228312", "title": "George Airy", "text": ""}
{"id": "1228313", "revid": "114452716", "url": "https://it.wikipedia.org/wiki?curid=1228313", "title": "Mar Grande", "text": ""}
{"id": "1228321", "revid": "198277", "url": "https://it.wikipedia.org/wiki?curid=1228321", "title": "Associazione Calcio Fiorentina 1969-1970", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1969-1970.\nStagione.\nDa campione d'Italia uscente, nella stagione 1969-1970 la Fiorentina non riusc\u00ec a difendere il titolo: pur iniziando bene il campionato con quattro vittorie di fila, la squadra viola venne presto sorpassata dal di Gigi Riva, che si aggiudicher\u00e0 poi lo scudetto. Gli uomini di Bruno Pesaola, che viene insignito del Seminatore d'Oro, chiuderanno la classifica al quinto posto, a pari punti col , ma col fardello di una peggiore differenza reti.\nIl cammino in Coppa dei Campioni, dove i gigliati tornavano in tabellone dopo dodici anni, vide superare nei primi turni gli svedesi dell' e i sovietici della , prima di cedere ai quarti di finale dinanzi agli scozzesi del ; allo stesso turno si arrest\u00f2 l'avventura in Coppa Italia, coi toscani eliminata alla ripetizione dal .\nNelle coppe minori, la Fiorentina raggiunse la finale della Coppa delle Alpi, persa contro gli svizzeri del , mentre l'esperienza nella Coppa Anglo-Italiana si concluse gi\u00e0 nella fase a gruppi.\nMigliore marcatore fiorentino dell'annata fu Luciano Chiarugi con 12 reti.\nRisultati.\nCoppa delle Alpi.\nFinale.\nFormazione finale\nLeufenburger (Kenz), Siegenthaler, Mundschin, Ramser, Paolucci, Sudermann, Rahmen, Reisch, Bahmer, Hauser, Wenger, (all.) Benthaus.\nSuperchi, Galdiolo, Cencetti, Longoni, Esposito, Pellegrini, Brizi, Mariani, Merlo Maraschi, Amarildo, Chiarugi, (all.) Pesaola."}
{"id": "1228323", "revid": "37667411", "url": "https://it.wikipedia.org/wiki?curid=1228323", "title": "Patentino", "text": ""}
{"id": "1228326", "revid": "90101", "url": "https://it.wikipedia.org/wiki?curid=1228326", "title": "Almerigo", "text": ""}
{"id": "1228327", "revid": "71482", "url": "https://it.wikipedia.org/wiki?curid=1228327", "title": "Kdevelop", "text": ""}
{"id": "1228338", "revid": "399", "url": "https://it.wikipedia.org/wiki?curid=1228338", "title": "Repubblica del Burundi", "text": ""}
{"id": "1228340", "revid": "224230", "url": "https://it.wikipedia.org/wiki?curid=1228340", "title": "Grande Jamahiriya Araba di Libia Popolare e Socialista", "text": ""}
{"id": "1228343", "revid": "1573940", "url": "https://it.wikipedia.org/wiki?curid=1228343", "title": "Joscha Sauer", "text": "\u00c8 autore di numerose vignette, raccolte sotto il titolo collettivo di \"NICHTLUSTIG\", tradotto in italiano come \"Non c'\u00e8 niente da ridere\", originariamente pubblicate sul web e poi stampante in volumi. Le sue opere sono pubblicate in Italia dalla casa editrice Planeta De Agostini.\nBiografia.\nCresciuto a Francoforte, ma attualmente residente a Berlino, Sauer inizi\u00f2 a pubblicare nel 2000 le sue vignette umoristiche sul proprio sito, \"nichtlustig.de\". L'autore scelse questo nome, che letteralmente significa \"niente di divertente\", perch\u00e9 non era certo che il suo stile comico, non esattamente immediato, sarebbe stato capito ed apprezzato dal pubblico. Contrariamente a queste sue previsioni, comunque, il sito, che esponeva ogni giorno e gratuitamente una nuova vignetta, inizi\u00f2 a registrare in un tempo relativamente breve, un buon numero di visitatori giornalieri, ed il nome del fumettista e delle sue vignette inizi\u00f2 a diffondersi tra i visitatori della rete di lingua tedesca. La sua fama arriv\u00f2 infine al punto tale da convincere una casa editrice tedesca, la \"Carlsen\", ad offrire al giovane autore un contratto nel 2003. Attualmente, Sauer continua a pubblicare per questa casa editrice un volume all'anno di vignette, che sono stati tradotti anche in altri paesi Europei, come la Spagna e l'Italia. Del fumetto \u00e8 inoltre in cantiere, stando ad altre dichiarazioni dell'autore, una serie TV a cartoni animati, alla realizzazione della quale Sauer ha dichiarato di volersi dedicare dopo la pubblicazione del 4\u00b0 volume."}
{"id": "1228344", "revid": "1833487", "url": "https://it.wikipedia.org/wiki?curid=1228344", "title": "Flanella", "text": "La flanella \u00e8 un tessuto leggero, morbido, caldo, con armatura a saia.\nRealizzato in lana o cotone, con filato cardato, ha superficie uniforme, leggermente pelosa. Subisce come trattamenti di finissaggio: follatura, garzatura e pettinatura. Particolarmente caldo, anche se leggero, perch\u00e9 le peluria, sollevata dalla garzatura, trattiene dell'aria che agisce da isolante termico.\nLe sue caratteristiche sono la resistenza (per i materiali usati) unita alla morbidezza, per l'armatura a saia e il finissaggio. \nHa conosciuto momenti di maggior diffusione nel passato, quando era usata per bende e pannolini, oggi le nuove stoffe (soprattutto le magline) e le fibre sintetiche l'hanno sostituita in molti campi (biancheria da letto, pigiami).\nAdatta alla confezione di abbigliamento maschile, soprattutto per camicie, giacche e pantaloni, pu\u00f2 essere in tinta unita o scozzese.\nCollegamenti esterni.\nCaratteristiche dei tessuti in lana"}
{"id": "1228351", "revid": "767487", "url": "https://it.wikipedia.org/wiki?curid=1228351", "title": "Deflusso", "text": "Per deflusso si intende propriamente il movimento di un fluido verso l'esterno di un sistema. Si usa il termine anche in senso figurato (deflusso del traffico, deflusso degli spettatori da un teatro ecc.).\nTermodinamica.\nIn termodinamica si studiano le trasformazioni che traggono origine dall'aspirazione e successivo deflusso di gas; ad esempio, il ciclo di Brayton-Joule costituisce il riferimento ideale per il funzionamento delle turbine a gas.\nIdrologia.\nIn idrologia si fa riferimento al volume d'acqua raccolto da un bacino idrografico e che defluisce all'esterno in due modi:\nIl deflusso \u00e8 studiato per molteplici scopi, ma principalmente per la progettazione di opere idrauliche finalizzate a prevenire i fenomeni di dissesto idrogeologico, di ristagno idrico e per lo smaltimento delle acque reflue degli insediamenti civili e industriali.\nIl principale parametro usato nei calcoli idraulici \u00e8 il coefficiente di deflusso che, riferito ai bacini idrografici, esprime il rapporto quantitativo fra il deflusso e l'afflusso in un determinato intervallo di tempo."}
{"id": "1228355", "revid": "72396", "url": "https://it.wikipedia.org/wiki?curid=1228355", "title": "Edificio Willis Faber and Dumas", "text": "LEdificio Willis di Ipswich, Inghilterra (originariamente chiamato Willis Faber and Dumas Headquarters) \u00e8 una delle prime opere dell'architetto britannico Norman Foster dopo la costituzione dello studio associato Foster Associates. Realizzato tra il 1970 e il 1975, \u00e8 considerato uno degli esempi dello stile architettonico \"high tech\".\nDescrizione.\nL'edificio fu commissionato dalla Willis, Faber &amp; Dumas Ltd. (oggi Willis Towers Watson), una delle principali compagnie assicurative mondiali la cui sede era nella City a Londra nel contesto di un piano di riorganizzazione dei processi operativi e di decentramento dei reparti amministrativi. Per ospitare la nuova sede fu individuata la cittadina medievale di Ipswich a circa 70 miglia da Londra.\nLa costruzione, alta tre piani, ospita circa 1300 persone in uffici open space con partizioni mobili che delimitano le aree di lavoro. Le scale mobili centrali portano dall'imponente hall di ingresso fino ad un ristorante collocato all'ultimo piano dell'edificio e circondato da un giardino pensile.\nIl perimetro dell'edificio si estende per circa 300 m nel contesto del centro di Ipswich e poco distante dal Unitarian Meeting House, uno degli edifici pi\u00f9 antichi della citt\u00e0.\nLa parte centrale dell'edificio \u00e8 costituito da un insieme di pilastri di cemento distanti 14 metri che sostengono il pavimento in lastroni di cemento. L'esterno dell'edificio \u00e8 ricoperto da vetri oscurati."}
{"id": "1228356", "revid": "767487", "url": "https://it.wikipedia.org/wiki?curid=1228356", "title": "Lijao", "text": "I Lijao sono stati un gruppo musicale milanese prodotto da Piero Cassano, che ebbe una certa notoriet\u00e0 sul finire degli anni ottanta.\nSi sono piazzati al terzo posto nella sezione Nuove Proposte del Festival di Sanremo 1988 con il brano \"Per noi giovani\", raggiungendo la finale nella stessa sezione anche nell'edizione del 1990 con \"Un cielo che si muove\". La produzione era curata da Piero Cassano.\nStoria.\nA detta di Fausto Cogliati, la parola \"lijao\" significherebbe, in malgascio, \"buon mattino\".\nLa storia musicale dei Lijao nasce con la prima formazione (black and White) tra il tastierista Massimo Annoni ed il batterista Luca Dalloca nel 1977. Dopo qualche mese si unisce il chitarrista e voce Livio Visentin e Silvio Ravanelli chitarra 12 corde e il gruppo cambia nome in SRL. Dopo circa sei mesi si aggiunge alla Band anche il bassista Amos Baroni. Inizialmente il gruppo suona le cover di Edoardo Bennato esibendosi in diverse manifestazioni ed in alcuni concorsi radiofonici per poi incominciare a comporre e suonare musiche proprie.\nDal 1979 attivi con una formazione arrivata a contare molti elementi (tra cui nel tempo si ricordano Amos Baroni, bassista, Silvio Ravanelli, chitarrista e Massimo Annoni, tastierista) la composizione si assesta quando il gruppo cerca di sfondare presso il grande pubblico.\nLa formazione definitiva era cos\u00ec articolata:\nLa loro musica era influenzata in particolare da quella dei Genesis."}
{"id": "1228358", "revid": "239497", "url": "https://it.wikipedia.org/wiki?curid=1228358", "title": "Sulcis", "text": "Il Sulcis (\"Meurredd\u00eca\" o \"Surcis\" in sardo) \u00e8 un territorio della Sardegna che si estende nella porzione sudoccidentale dell'isola, parte integrante della regione storico-geografica del Sulcis-Iglesiente.\nCoronimo.\nPrende il nome dall'antica citt\u00e0 di Sulki o Sulci, oggi Sant'Antioco.\nTracce dell'utilizzo del nome Sulcis come denominazione della regione si riscontrano nel Medioevo, quando la zona sud occidentale del Giudicato di Cagliari costituiva la Curatoria del Sulcis, a cui appartenevano i territori ricompresi a sud della valle del Cixerri e dell'omonima curatoria.\nDelimitazione.\nLa delimitazione del Sulcis non \u00e8 ben definita in quanto si tende talvolta ad estenderla in senso lato comprendendo anche parte del territorio dell'Iglesiente oppure anche i territori di Pula, Villa San Pietro e Sarroch, la cui collocazione geografica \u00e8 incerta e controversa.\nIl Sulcis propriamente detto corrisponde al versante sudoccidentale dei Monti del Sulcis e alla piana sottostante fino alla costa sudoccidentale che si affaccia sul Canale di Sardegna, da capo Altano, o capo Giordano, fino al Golfo di Palmas e da qui continua verso il Capo Teulada. Fa parte del territorio sulcitano anche l'arcipelago del Sulcis, con le isole di San Pietro e di Sant'Antioco.\nPi\u00f9 incerta \u00e8 la collocazione di Pula, Villa San Pietro e Sarroch, che fanno parte della citt\u00e0 metropolitana di Cagliari e sono situati ai piedi del versante sudorientale dei monti del Sulcis, nella parte esterna del territorio sulcitano, tra Capo Spartivento e la costa del Golfo degli Angeli. L'entroterra montano di questi comuni, ricoperto dalla foresta di Is Cannoneris, ha infatti un'affinit\u00e0 e un'omogeneit\u00e0 ambientale con il Sulcis. Tuttavia questi centri abitati, collegati con il Sulcis tramite la strada statale 195 Sulcitana, situata tra il mare e le pendici dei monti di Santadi, Teulada e Domus de Maria, giacciono su una piana costiera geograficamente isolata e distinta dal territorio sulcitano e che ha invece una naturale continuit\u00e0 con la piana di Capoterra, a tutti gli effetti considerata parte del Campidano di Cagliari.\nGeografia fisica.\nLa conoscenza dell'ambiente fisico del Sulcis \u00e8 fondamentale per inquadrare il contesto storico e ambientale che \u00e8 all'origine della colonizzazione dispersa del suo territorio. Pur presentando caratteristiche ricorrenti in molte subregioni della Sardegna, il Sulcis mostra una sostanziale peculiarit\u00e0 quando si prendono in considerazione, nel complesso, la geografia, la geologia, il clima, la vegetazione.\nGeografia e geomorfologia.\nDal punto di vista geografico e geomorfologico, il Sulcis ha una forte caratterizzazione in quanto quasi completamente delimitato dal mare e dall'omonimo massiccio montuoso, che lo isolano dal resto della regione. L'unica via naturale di collegamento \u00e8 dislocata nella parte orientale del confine settentrionale: il confine \u00e8 definito fisicamente da uno spartiacque di media altitudine, ma dalla morfologia aspra, che separa il Sulcis dall'Iglesiente ed \u00e8 interrotto da una stretta fascia di depositi alluvionali che collega il territorio di Carbonia a quello di Villamassargia.\nA ovest, la morfologia del territorio \u00e8 caratterizzata da piane alluvionali del Pleistocene che si estendono lungo tutta la fascia costiera, da Porto Pino (Sant'Anna Arresi) fino a Carbonia e Portoscuso, e si alternano a dolci rilievi collinari. Questo sistema di pianure costiere si inoltra a est, nei territori di Tratalias, Giba e Santadi, e a nordest, nei territori di Perdaxius e Narcao, alternandosi con rilievi collinari di bassa o media altitudine, pi\u00f9 o meno impervi, e con i depositi alluvionali della Formazione del Cixerri (Oligocene). A nord e a est, la morfologia \u00e8 definita dai rilievi del basamento paleozoico, che trasformano bruscamente il paesaggio da pianeggiante-collinare a impervio e montuoso.\nDel Sulcis fanno geograficamente parte le due isole di San Pietro e di Sant'Antioco, quest'ultima unita alla terraferma fin dall'antichit\u00e0 per mezzo di un istmo artificiale.\nDi particolare importanza \u00e8 il sistema di stagni costieri che si estende lungo tutta la costa del Golfo di Palmas, che per secoli ha contribuito a rendere malsane e poco ospitali le pianure costiere del Sulcis.\nGeologia.\nLa geologia del Sulcis \u00e8 complessa ed eterogenea, in quanto derivata dalla sovrapposizione di eventi succeduti nell'arco di oltre 500 milioni di anni. Il componente fondamentale della geologia sulcitana \u00e8 rappresentato dal basamento paleozoico, che costituisce la maggior parte dell'omonimo massiccio montuoso. Questo basamento si estende, in un complesso e alternato sistema di affioramenti, dal territorio a est di Carbonia e a nord di Narcao fino alla costa meridionale, in territorio di Teulada, formando un arco che delimita completamente a nord e a est l'intera subregione. L'origine litologica del basamento \u00e8 in parte sedimentaria e metamorfica e in parte magmatica. Agli inizi del Paleozoico la successione di fasi di trasgressione marina e di continentalit\u00e0 ha determinato il deposito di sedimenti da cui si sono originate tre formazioni stratigrafiche (Formazione di Nebida e Formazione di Gonnesa nel Cambriano inferiore, Formazione di Cabitza tra il Cambriano superiore e l'Ordoviciano inferiore). Questi sedimenti hanno successivamente subito metamorfismi di carico e di contatto nel corso dell'orogenesi ercinica (Carbonifero). A questi eventi si \u00e8 sommata l'intrusione tardo-ercinica del plutone che ha originato il batolite sardo-corso.\nDelle quattro formazioni geologiche, quelle prevalenti nella subregione sono la formazione di Gonnesa e di Nebida, i cui affioramenti si alternano da nordovest a sud attraversando i territori di Carbonia, Narcao, Nuxis, Santadi e Teulada. Consistenti affioramenti dei metacalcari della formazione di Gonnesa sono dislocati a est di Carbonia e a sud di Santadi; altri affioramenti, di minore estensione sono presenti a nord di Narcao, a est di Nuxis e, infine, a sud di Teulada. La formazione di Nebida, costituita da sedimenti di varia natura (argille, limo, calcare e sabbie) presenta differenti facies secondo la\ndislocazione, con prevalenza di metarenarie e metacalcari a nord e al centro e di metarenarie e filladi a sud. In generale, le rocce della formazione di Nebida presentano un marcato grado di scistosit\u00e0, dovuto ad un metamorfismo di basso grado, particolarmente evidente negli affioramenti che si estendono dal territorio di Santadi fino alle coste meridionali in territorio di Teulada. Le rocce della formazione di Cabitza sono invece maggiormente rappresentati nel settore centrale del massiccio montuoso, completamente spopolato, e nella subregione affiora solo nella parte settentrionale, a nord di Narcao e Nuxis, in un territorio aspro interessato da pochissimi insediamenti sparsi. Anche i leucograniti del basamento tardo ercinico sono diffusi principalmente all'interno del massiccio montuoso e nel settore orientale. Nella subregione si alternano alla formazione di Cabitza e si estendono in tre aree. Due di queste, dislocate a est del territorio di Santadi (Foresta di Pantaleo) e nella parte orientale del territorio di Teulada, al confine con quello di Domus de Maria, sono quasi completamente spopolate a causa della morfologia aspra. La terza \u00e8 dislocata a ovest di Teulada e separa le valli del territorio teuladino dalla pianura costiera del Golfo di Palmas. Le formazioni granitiche di quest'area determinano una morfologia meno aspra e sono interessate da un maggior numero di insediamenti rispetto a quelle prettamente montane del settore orientale.\n \nFatta eccezione per alcune formazioni sedimentarie calcaree del Mesozoico, dislocate fra Porto Pino e Porto Botte e nell'isola di Sant'Antioco, la maggior parte della geologia del Sulcis occidentale e delle isole sulcitane si \u00e8 originata nel Cenozoico, nel corso del vulcanismo oligo-miocenico. Si tratta di un complesso ed eterogeneo mosaico di rocce vulcaniche originate da lave di varia natura (riolite, riodacite, ignimbrite, andesite), spesso genericamente e impropriamente chiamate \"trachiti\") e da depositi piroclastici. Queste formazioni sono estese nel settore settentrionale, a ovest di Carbonia, in quello centrale, fra Carbonia, Narcao, Giba e Villarios, e, infine, in gran parte delle isole sulcitane.\nClima e vegetazione.\nIl clima, mediterraneo, \u00e8 suddivisibile in tre zone climatiche: zona montuosa, zona interna pianeggiante e collinare e zona costiera. Nella zona montuosa il clima \u00e8 pi\u00f9 secco e fresco sia in estate che in inverno. Nei mesi invernali pi\u00f9 freddi non sono rare gelate e nevicate nelle cime tra Santadi, Nuxis e Teulada. Nella zona interna caratterizzata dall'alternanza di pianure e basse colline il clima \u00e8 caldo e secco con estati frequentemente torride e inverni miti, quasi mai eccessivamente rigidi. Le zone costiere sono pi\u00f9 umide e fresche per via della vicinanza del mare e dei forti venti di maestrale provenienti da nord ovest che sferzano la costa sud occidentale dell'isola per gran parte dell'anno, plasmandone la natura e il paesaggio. La piovosit\u00e0 si concentra nella stagione invernale e la siccit\u00e0 \u00e8 piuttosto prolungata. In buona parte del territorio la piovosit\u00e0 \u00e8 inferiore ai 500\u00a0mm annui, ma all'interno delle montagne del Sulcis si aggira sui 1000\u00a0mm annui. La distribuzione stagionale delle piogge alimenta corsi d'acqua a regime torrentizio, completamente asciutti dalla tarda primavera fino all'autunno ma impetuosi e di portata consistente nei mesi di massima intensit\u00e0 piovosa.\nLa vegetazione naturale nelle zone prossime alla costa \u00e8 rappresentata da residui pi\u00f9 o meno degradati della macchia mediterranea termoxerofila (garighe costiere, macchia a ginepro, oleo-ceratonion), alternati in modo variegato a boschi di pino marino, olivastro selvatico, quercete, pascoli e seminativi e agli insediamenti urbani e industriali. All'interno, il paesaggio eterogeneo lascia il posto ad una fitta formazione boschiva in evoluzione, che si estende quasi ininterrottamente dalle foreste di Pantaleo (Santadi) e Is Cannoneris (Domus de Maria) a quelle di Gutturu Mannu e della riserva di Monte Arcosu (Uta, Siliqua, Assemini). Questa formazione, che nel suo genere \u00e8 la pi\u00f9 vasta d'Europa, \u00e8 il residuo di una lecceta primaria abbattuta fra il XIX secolo e i primi decenni del XX secolo, sostituita da una macchia-foresta a leccio, in evoluzione, alternata a sugherete nelle stazioni pi\u00f9 piovose.\nNel complesso, l'ambiente naturale si differenzia in due biotopi fondamentali: uno di pianura e di bassa collina e uno pi\u00f9 impervio, tipicamente montano. Il primo ha offerto, storicamente, le condizioni per lo sviluppo di una societ\u00e0 rurale stanziale, basata sull'agricoltura e sull'allevamento degli ovini, il secondo, per le condizioni pi\u00f9 difficili, ha consentito lo sviluppo di una societ\u00e0 rurale non stanziale, basata soprattutto sull'allevamento dei caprini e dei bovini rustici e, marginalmente, sullo sfruttamento delle risorse forestali (legno, sughero, carbone vegetale).\nStoria.\nPreistoria.\nLe tracce pi\u00f9 antiche di frequentazione umana nel Sulcis risalgono al mesolitico (sito di \"Su Carroppu\" di Sirri) ma \u00e8 a partire dal neolitico antico (VI millennio a.C.) che si ha il vero e proprio popolamento del territorio. Nei due millenni successivi si susseguirono nel Sulcis le stesse culture preistoriche che caratterizzavano anche il resto della Sardegna come la cultura di Bonu Ighinu e la cultura di Ozieri. A partire dalla seconda met\u00e0 del IV millennio a.C. i sepolcri assunsero l'aspetto di \"domus de janas\", strutture ipogeiche (talvolta riuniti in vaste necropoli come nel caso di Montessu) ottenute scavando la roccia, si diffuse inoltre il fenomeno del megalitismo, numerosi sono infatti i menhir disseminati nel territorio.\nNell'eneolitico, con la diffusione della metallurgia, nuove genti si spinsero sull'isola dall'Europa continentale. A questo periodo risalgono le culture di Monte Claro e del Vaso campaniforme che nel Sulcis ebbero ampia diffusione. Nei primi secoli del II millennio a.C. in Sardegna si svilupp\u00f2 la cultura di Bonnanaro, legata alla precedente cultura del vaso a campana a cui si aggiunsero influenze poladiane; il Sulcis \u00e8 uno dei territori sardi in cui questa cultura si trova con maggiore intensit\u00e0.\nNella media et\u00e0 del bronzo anche nel Sulcis era diffusa la civilt\u00e0 nuragica con la conseguente costruzione di decine di nuraghi (molti dei quali complessi come il nuraghe Sirai, il nuraghe Meurra o il nuraghe Arresi), villaggi, pozzi sacri e tombe dei giganti. Notevole la presenza di nuraghi e villaggi costieri nell'isola di Sant'Antioco, come il nuraghe S'Ega Marteddu, situato a ridosso della spiaggia di Maladroxia, il nuraghe Sa Cipudditta, situato su un promontorio a picco sul mare nella localit\u00e0 di Su Portu de su Casu e il complesso nuragico di Grutti 'e Acqua, composto da un nuraghe, un villaggio con urbanizzazioni, impianti idraulici, templi a pozzo e tombe dei giganti. Il sito si estende sino alla scogliera e alla spiaggia di Portu Sciusciau, dove probabilmente era presente un porto nuragico.\nStoria antica.\nNella prima met\u00e0 del I millennio a.C. giunsero nella zona i mercanti fenici che si stabilirono nelle piccole penisole e isole lungo la costa, dove fondarono alcuni insediamenti come nel caso di Sulki, Bithia e Inosim, ma anche nell'entroterra, a Sirai e Pani Loriga.\nDi grande dimensione e pregio l'insediamento fenicio situato nell'altura di Monte Sirai, dove sono presenti tutt'oggi e in buone condizioni le rovine dell'abitato, della necropoli e del tophet. L'area archeologica \u00e8 interessata anche dalle tracce dell'antecedente insediamento nuragico, che \u00e8 stato in parte inglobato in quello fenicio e del quale si possono osservare nelle vicinanze alcune torri e il nuraghe Sirai.\nIl porto fenicio della citt\u00e0 di Sulki acquis\u00ec grande importanza nei traffici tra oriente e occidente divenendo uno dei centri pi\u00f9 importanti per i commerci dell'epoca. Di grande interesse storico-archeologico la continuit\u00e0 tra il centro abitato nuragico e quello fenicio osservabile nell'Area archeologica del Cronicario, all'interno dell'attuale paese di Sant'Antioco. Numerose altre testimonianze della citt\u00e0 fenicia, come il tophet, l'anfiteatro, la necropoli e le rovine dell'abitato sono visibili e visitabili ancora oggi. Tra i reperti pi\u00f9 importanti riconducibili all'epoca fenicia si segnalano le grandi statue dei due leoni, rinvenute negli anni ottanta nella zona del tophet e oggi esposte nel museo archeologico comunale Ferruccio Barreca.\nNel VI secolo i punici occuparono gran parte della Sardegna meridionale e occidentale, tra cui il Sulcis. Nel corso della prima guerra punica si svolse al largo dell'isola di Sant'Antioco un'importante battaglia navale fra la flotta romana e quella cartaginese, nota come battaglia di Sulci, risoltasi con una netta vittoria da parte di Roma. Nel 238 a.C., durante la seconda guerra punica, i romani divennero i nuovi dominatori della Sardegna sostituendosi ai cartaginesi. Claudio Tolomeo in Geografia (II secolo d.C.) cita i Solcitani, aventi come capitale Sulki, tra i popoli dell'isola.\nStoria medioevale e moderna.\nLa presenza della Chiesa romana nel territorio sulcitano \u00e8 accertata almeno dal V secolo, rappresentata da un vescovo con sede nella citt\u00e0 di Sulki. Con la caduta dell'Impero romano d'Occidente, la Sardegna, e cos\u00ec il Sulcis, pass\u00f2 sotto il controllo dei Vandali, popolazione germanica stabilitasi nel nord Africa, e poi dei Bizantini. Le citt\u00e0 costiere a causa delle frequenti incursioni dei pirati saraceni, furono gradualmente abbandonate.\nNel medioevo il territorio, parte della diocesi di Sulci, appartenne al giudicato di Cagliari. Dal punto di vista amministrativo, il sud-ovest della Sardegna era suddiviso in tre curatorie: Solci, comprendente il Sulcis \"sensu stricto\", Cigerro, comprendente l'Iglesiente e la piana del Cixerri, e Nora, comprendente il versante orientale del massiccio del Sulcis e le piane costiere che si affacciano sul Golfo degli Angeli. Anche se le vicende storiche non sono sufficientemente documentate, tra il IX e l'XI secolo il centro abitato di Tartalia, l'odierna Tratalias, nel cuore del Sulcis, divenne la sede \"de facto\" della diocesi di Solci, in seguito al trasferimento della curia dalla citt\u00e0 costiera bersagliata dalle incursioni degli arabi. Le campagne del Sulcis, come in altre aree rurali della Sardegna, videro un processo di ricolonizzazione, dietro la spinta degli ordini monastici, con la presenza di alcune decine di centri abitati.\nDopo la scomparsa \"manu militari\" del giudicato cagliaritano nel 1258, gran parte del Sulcis, dal rio Cixerri al rio Palmas, pass\u00f2 al pisano Gherardo della Gherardesca e ai suoi eredi che ne mantennero la signoria anche dopo l'invasione aragonese della Sardegna del 1323 (partita proprio dal Sulcis) mentre il Cixerri e il Sulcis meridionale passarono al conte Ugolino della Gherardesca che promosse la nascita della citt\u00e0 di Villa della Chiesa, l'odierna Iglesias, destinata a diventare, per la sua posizione, il principale nucleo urbano del Sulcis-Iglesiente e polo dello sfruttamento minerario della regione. La nascita di un polo urbano nell'Iglesiente segn\u00f2 lo spostamento del baricentro demografico a nord del Sulcis.\nEstintosi il ramo gherardiano nel 1355 con Gherardo il giovane, fu affidato a vari feudatari. Il dominio aragonese segna quindi in modo particolare l'istituzione del sistema feudale. Il territorio fu spartito in feudi nel cui possesso si sono avvicendate famiglie dell'aristocrazia catalana e spagnola nell'arco di oltre quattro secoli; la maggior parte del territorio faceva tuttavia capo ad un feudo in possesso del vescovo di Iglesias. Secondo un censimento del periodo si contavano in questa curatoria una ventina di villaggi \"tassabili\": Suergiu, Tului, Pardu, Tratalias, Flumentepido, Sirai, Uradili, Donisellu, Villama Nulacadu, Villaperucciu, Petrargius, Pesus, Bau de Cannas, Margani, Buistiri, Garamatta, Baromela, Barettas, Gibasturba.\nA partire dalla met\u00e0 del XIV secolo, a causa delle epidemie di peste e dei continui conflitti tra Arborea e Aragonesi, nel Sulcis inizi\u00f2 un progressivo processo di spopolamento con la scomparsa pressoch\u00e9 totale, nel giro di un secolo, di tutti i centri abitati; inoltre, tra il 1391 e il 1393, Brancaleone Doria ordin\u00f2 ai residui abitanti del Sulcis di trasferirsi ad Iglesias. Lo storico Giovanni Francesco Fara nella sua opera \"Chorographia Sardiniae\" del 1580 descrive questa regione come \"[Regio Sulcis] tota silvestris et derelicta\" ossia \"selvatica e abbandonata\". La sede della diocesi di Sulci fu ufficialmente spostata da Tratalias, ormai disabitata, ad Iglesias nel 1503 da papa Giulio II.\nNel XVII secolo inizi\u00f2 una lenta ripresa: fu completato il sistema difensivo di torri costiere, voluto dal governo spagnolo per arginare il pericolo portato dai corsari barbareschi, e fu rifondato in posizione pi\u00f9 interna rispetto alla costa il centro di Teulada. In epoca romana la popolazione era stanziata presso la costa nell'antica Tegula, in corrispondenza dell'istmo del promontorio di Capo Teulada, completamente abbandonato durante il medioevo. Fra il XIV e il XV secolo, l'insediamento fu rifondato pi\u00f9 all'interno, nella piana di Tuerra, dove oggi sorge la chiesa campestre di Sant'Isidoro, a circa 1\u00a0km dalla costa. Nel XVII secolo, infine, il paese fu spostato ancora pi\u00f9 all'interno, a circa 10\u00a0km dalla costa, in una posizione di particolare importanza strategica: nella definitiva collocazione, Teulada si trova in una conca completamente circondata da rilevi impervi di 3-400 metri d'altitudine, con un'unica via naturale d'accesso, rappresentata dalla stretta vallata che collega il paese alla costa, facilmente difendibile anche da un manipolo di uomini:\nSi svilupp\u00f2 inoltre il primo nucleo di Portoscuso, la cui nascita \u00e8 legata alla tonnara di Su Pranu, stabilita sul finire del XVI secolo su concessione di Filippo II di Spagna; il resto del Sulcis era frequentato saltuariamente da pastori e agricoltori.\nLa ricolonizzazione del XVIII secolo.\nNel XVIII secolo, soprattutto a partire dalla seconda met\u00e0, ormai in epoca sabauda, si registra il ripopolamento del territorio, attuato principalmente da famiglie provenienti dai centri del vicino Iglesiente, in particolare da Iglesias, a cui venivano concesse terre dei domini feudali per l'esercizio dell'agricoltura e della pastorizia. La distanza delle concessioni dai centri di residenza, dell'ordine di decine di chilometri, era tale da richiedere la realizzazione di insediamenti stanziali o semistanziali a scopo residenziale e di presidio del territorio. Nacquero cos\u00ec i \"furriadroxius\" e i \"medaus\", con connotazioni rispettivamente differenti in funzione dell'ambiente naturale e della finalit\u00e0 produttiva. Questa dinamica ha favorito perci\u00f2 una colonizzazione con una popolazione dispersa in insediamenti sparsi di piccole dimensioni, assimilabili a piccole fattorie di modesta fattura ma fondamentalmente autonome.\nI \"furriadroxius\", in origine, erano poco pi\u00f9 che capanne, ma nel tempo si sono trasformati in vere e proprie abitazioni, in grado di permettere l'insediamento stabile della famiglia contadina. Il carattere stanziale di questi insediamenti \u00e8 anche alla base dell'origine dei toponimi, derivati dal cognome della famiglia che otteneva la concessione (es. \"Is Urigus\", \"Is Massaius\" ecc.). L'ampliamento dei \"furriadroxius\", in genere per giustapposizione, portava nel tempo alla realizzazione di veri e propri cascinali.\nContemporaneamente alla ricolonizzazione del territorio ci fu anche la diffusione dei luoghi di culto, con la riattivazione di chiese storiche dismesse o la costruzione di nuove nel territorio. Questo elemento contestuale \u00e8 fondamentale nel processo di enurbazione del Sulcis, in quanto era alla base della nascita o della rifondazione dei villaggi. L'arrivo di nuove famiglie di coloni, nel tempo, svilupp\u00f2 la tendenza dei \"furriadroxius\" ad aggregarsi attorno ad un luogo di culto. L'insediamento originario, in seguito a tali ampliamenti, si trasformava in un nucleo aggregato di pi\u00f9 unit\u00e0 abitative, chiamato \"boddeu\" (insieme di furriadroxius), assimilabile ad un villaggio privo di viabilit\u00e0. La maggior parte dei centri abitati del Sulcis, oggi comuni o frazioni, si sono sviluppati fra il Settecento e l'Ottocento proprio per espansione dei \"boddeus\", riprendendo il nome degli antichi centri medievali scomparsi. .\nAnche l'arcipelago del Sulcis fu ripopolato con la nascita, nei pressi delle rovine dell'antica Sulki, di Sant'Antioco, sviluppatasi attorno alla basilica di epoca bizantina dedicata al santo eponimo dell'isola, e di Carloforte (1738) e Calasetta (1770), popolate dai profughi liguri provenienti dall'isolotto di Tabarka, in Tunisia.\nNel 1821 il Sulcis fu incluso nella provincia di Iglesias mentre nel 1839 furono aboliti i feudi.\nL'urbanizzazione nel 1839.\nUna documentazione storica della realt\u00e0 degli insediamenti sparsi del Sulcis nella prima met\u00e0 dell'Ottocento \u00e8 stata fornita da padre Vittorio Angius, nell'ambito della sua collaborazione allo sviluppo dell'opera dell'abate Goffredo Casalis, il \"Dizionario Geografico Storico-Statistico-Commerciale degli Stati di S.M. il Re di Sardegna\". Secondo l'Angius, il territorio del Sulcis era pressoch\u00e9 deserto fino alla seconda met\u00e0 del XVIII secolo e l'esercizio dell'attivit\u00e0 agricola e pastorale era associato ad una forma di nomadismo stagionale:\nL'assenza di presidi nelle campagne era causa di instabilit\u00e0 sociale. Secondo l'Angius, la necessit\u00e0 di assicurare un miglior controllo del territorio, da parte degli agricoltori e dei pastori, e la progressiva riduzione della minaccia delle incursioni barbaresche crearono le condizioni per una colonizzazione stabile con la costruzione dei \"furriadroxius\". La domanda, da parte della popolazione, della presenza della Chiesa nel territorio spinse il governo piemontese a intercedere presso il vescovo di Iglesias per l'invio di sacerdoti nel Sulcis. Ci\u00f2 cre\u00f2 le condizioni per lo sviluppo dei \"boddeus\" con una struttura sociale amministrata, in prima istanza, dalla figura del cappellano.\nIl rapporto dell'Angius (1841) offre una fotografia abbastanza dettagliata anche in termini numerici, riferita alla fine degli anni quaranta del secolo, per quanto mancassero riferimenti precisi relativi agli insediamenti minori. Nella sua trattazione, l'Angius suddivide il territorio del Sulcis-Iglesiente in quattro aree geografiche: il \"Ciserro\", corrispondente all'Iglesiente, il \"Sulci proprio\", corrispondente al territorio pianeggiante e collinare compreso fra la piana di Santadi e il Golfo di Palmas, il \"Sulci occidentale\", comprendente le isole di Sant'Antioco e San Pietro, il \"Sulci meridionale\", comprendente il territorio teuladino.\nIl \"Sulci proprio\" aveva una superficie agricola di circa 266\u00a0000 starelli. L'Angius riporta i dati demografici dei nove principali \"boddeus\", con una popolazione complessiva di poco pi\u00f9 di 8000 abitanti: Masainas (1806), Narcao (1386), Santadi (1262), Nugis (1036), Suergiu (850), Tratalias (741), Villaperuccio (428), Villarius (283), Palmas (235). Di questi insediamenti, secondo l'Angius, solo Tratalias aveva la connotazione di un vero e proprio paesello. Angius menziona, inoltre, diversi \"boddeus\" minori, definiti \"di seconda e terza classe\", che sarebbero stati suscettibili di espansione per trasformarsi in villaggi veri e propri. Alcuni di questi sono oggi comuni (Giba, Perdaxius, Piscinas) o frazioni pi\u00f9 o meno importanti di comuni sulcitani (Barbusi, Flumentepido, Sirai, Mozzaccarra, Sirri e Cannas, Terraseo e Pesus, ecc.). Il territorio era presentato come un complesso di pianure fertili, sfruttate per la coltivazione del grano, dell'orzo, dei legumi e del lino, mentre la viticoltura e la frutticoltura avevano carattere di marginalit\u00e0. Gli allevamenti contavano circa 3000 bovini, 3000 equini, 16000 ovini, 8000 caprini, 5000 suini. Un aspetto negativo evidenziato dall'Angius consisteva nella scarsa salubrit\u00e0 della fascia costiera, per la presenza di stagni e paludi, causa di febbri e intossicazioni.\nIl \"Sulci meridionale\" aveva una superficie agricola di 321\u00a0000 starelli, in parte dislocata su territorio montano. La popolazione nel 1839 ammontava a meno di 2400 abitanti, ripartita fra la borgata di Teulada (1950) e i \"salti\", le campagne (415). Pur presentando affinit\u00e0 con la popolazione del \"Sulci proprio\", quella del Sulci meridionale mostrava, secondo l'Angius, i segni di una condizione di isolamento geografico. L'agricoltura risentiva della condizione di minore fertilit\u00e0 del terreno e i seminativi erano destinati, nell'ordine, alla coltivazione del grano, dell'orzo, delle leguminose e del lino. La viticoltura aveva, anche in questo territorio, carattere di marginalit\u00e0 sia per la limitata diffusione sia per la scarsa qualit\u00e0 del vino. L'allevamento contava 750 capi bovini, 160 cavalli, 360 asini, 6000 ovini, 10000 caprini e 3200 suini. L'aspetto negativo evidenziato dall'Angius era la condizione di isolamento dei teuladini e indicava, come possibile via di sviluppo, la dislocazione degli insediamenti nei principali siti costieri e nella piana di Arresi.\nIl \"Sulci occidentale\" aveva una superficie agricola di minore estensione, ammontante a circa 83\u00a0000 starelli. A fronte della minore potenzialit\u00e0 produttiva, la popolazione era decisamente pi\u00f9 consistente, con un totale di circa 7000 abitanti, distribuiti fra i centri di Carloforte (3355), Sant'Antioco (2843), Calaseta (469) e le campagne (397). Di particolare importanza la differenziazione linguistica e culturale fra le due comunit\u00e0 delle isole: quella prettamente sarda di Sant'Antioco, affine alle comunit\u00e0 del resto del Sulcis, e quella tabarchina di Calasetta e Carloforte. L'agricoltura risentiva della limitata superficie utilizzabile, tuttavia poteva essere implementata con il ricorso ai miglioramenti fondiari. Di particolare interesse, secondo l'Angius, era la vocazione alla viticoltura per la prosperit\u00e0 delle vigne e la qualit\u00e0 del vino. L'allevamento, in gran parte dislocato nell'isola di Sant'Antioco, contava 2100 capi bovini, 250 cavalli e 10000 ovini. Di particolare importanza era il settore della pesca, la risorsa primaria della comunit\u00e0 carlofortina.\nDal Novecento ad oggi.\nDopo la ricolonizzazione, il Sulcis \u00e8 stato interessato da alcuni importanti fenomeni che hanno interferito con il tessuto socio-economico della regione, conservando tuttavia la vocazione fondamentalmente agropastorale in una parte del territorio. Il processo di maggiore importanza si sviluppa nei primi decenni del XX secolo, con la scoperta dei giacimenti carboniferi del Sulcis. Lo sviluppo dell'industria estrattiva porter\u00e0 negli anni trenta alla costruzione, nei pressi del preesistente centro di Serbariu, della citt\u00e0 di Carbonia (e dei borghi satellite di Cortoghiana e Bacu Abis) destinata a diventare il polo urbano di maggiore importanza, con Iglesias, in tutta la Sardegna sudoccidentale. La crisi che colp\u00ec le miniere sulcitane nel secondo dopoguerra port\u00f2, negli anni tra il 1969 ed il 1972, allo svilupp\u00f2 del polo industriale di Portovesme.\nNel corso di un secolo e mezzo, la bonifica dei litorali, la realizzazione delle infrastrutture, l'industrializzazione del territorio nord-occidentale del Sulcis, lo sviluppo del settore terziario e, per ultimo, del turismo, hanno reso variegata la struttura socioeconomica della regione e non facilmente caratterizzabile a causa della connotazione a mosaico. L'area occidentale, che si identifica con i poli di Carbonia e San Giovanni Suergiu ha visto una marcata urbanizzazione e lo sviluppo di un sistema economico fortemente integrato fra i diversi settori, pur conservando anche quello agricolo e zootecnico.\nL'area interna, che si estende dai territori di Narcao, Nuxis e Santadi fino a quelli di Masainas, Sant'Anna Arresi e Teulada ha mantenuto pi\u00f9 consolidata la vocazione agricola e zootecnica. Gli antichi \"boddeus\" ottocenteschi si sono espansi fino a diventare paesi o cittadine, spesso assorbendo nel processo di urbanizazione i \"furriadroxius\" circostanti, di cui rimangono tracce nelle periferie composite di questi centri abitati. Malgrado l'urbanizzazione dei principali \"boddeus\", nel Sulcis resta evidente l'antica struttura insediativa di carattere sparso, per la conservazione di un elevato numero di piccole frazioni disperse nei territori comunali, con un numero di abitanti variabile da poche decine a diverse centinaia.\nTerritorio.\nIl Sulcis viene suddiviso in due zone: la parte settentrionale, pi\u00f9 popolata e meno vasta denominata Alto Sulcis (costituito dall'omonimo bacino carbonifero e dall'arcipelago sulcitano con le isole di Sant'Antioco e di San Pietro); e la parte meridionale, meno abitata con un territorio un po' pi\u00f9 grande definita come Basso Sulcis. L'Alto Sulcis ha come centro territoriale la citt\u00e0 di Carbonia e comprendende i seguenti otto comuni: Calasetta, Carbonia, Carloforte, Narcao, Perdaxius, Portoscuso, San Giovanni Suergiu e Sant'Antioco. Il Basso Sulcis non ha un centro territoriale vero e proprio e comprende i seguenti 10 comuni: Domus de Maria, Giba, Masainas, Nuxis, Piscinas, Santadi, Sant'Anna Arresi, Tratalias, Villaperuccio e Teulada.\nTutti i comuni sono compresi nella provincia del Sud Sardegna.\nFiumi.\nDa nord a sud i corsi d'acqua del Sulcis, che hanno tutti carattere torrentizio, sono i seguenti:\nOrografia.\nDa nord a sud i monti del Sulcis, che hanno quasi tutti carattere collinare, sono i seguenti:\nEconomia.\nDal punto di vista economico l'Alto Sulcis ebbe nel recente passato un'economia prevalentemente mineraria, oggi ha un'economia basata su attivit\u00e0 dei servizi e del terziario con diverse piccole imprese turistiche, agro-pastorali e della pesca. Nel Basso Sulcis l'economia si basa invece prevalentemente sulle attivit\u00e0 di tipo agro-pastorale, sebbene siano diffusi anche la pesca e il turismo."}
{"id": "1228360", "revid": "1086846", "url": "https://it.wikipedia.org/wiki?curid=1228360", "title": "Associazione Calcio Fiorentina 1970-1971", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1970-1971.\nStagione.\nNella stagione 1970-1971 la Fiorentina disputa il campionato di Serie A, con 25 punti si \u00e8 salvata per differenza reti, sono retrocesse il Foggia con 25 punti, la Lazio con 22 punti ed il Catania con 21 punti. L'Inter ha vinto lo scudetto con 46 punti, davanti al Milan con 42 punti.\nUn brutto campionato quello della Fiorentina, che arriva tredicesima a fine torneo. La squadra comincia alla grande con buoni risultati, ma il campionato diventa subito in salita con la squadra allenata prima da Bruno Pesaola, poi esonerato, e sostituito da Oronzo Pugliese che lotta per non retrocedere fino all'ultima giornata.\nL'ultima giornata vede i viola salvarsi grazie al pareggio contro la Juventus a Torino (1-1) e la contemporanea sconfitta del Foggia sul campo del Varese. Si rimane in serie A per un soffio, ma la squadra \u00e8 sicuramente da cambiare in molti elementi, le sofferenze patite in questa stagione confermano che \u00e8 finito un ciclo storico per il club viola.\nIn questa stagione la Fiorentina ha disputato il campionato dei pareggi: sono stati ben 19 su 30 partite, con solo 3 vittorie e otto sconfitte. Meglio in Coppa Italia dove i viola arrivano sino al girone finale, arrivando terzi ad un solo punto dalla vittoria, dopo aver vinto il girone di qualificazione ed aver eliminato il Monza nei quarti di finale. In Coppa delle Fiere la Fiorentina si ferma ai sedicesimi di finale contro i tedeschi del Colonia, dopo aver eliminato nel primo turno i polacchi del Ruch Chorzow.\nRosa.\n \n \n \n \n \n \n \n \n \n \n "}
{"id": "1228368", "revid": "1694043", "url": "https://it.wikipedia.org/wiki?curid=1228368", "title": "Brasida", "text": "Biografia.\nDopo la sconfitta spartana nella battaglia di Sfacteria (425 a.C.), le sorti spartane furono risollevate da Brasida, che trasfer\u00ec la guerra fuori dal Peloponneso. Con una lunga marcia, condusse l'esercito fino in Tracia, presso la citt\u00e0 di Anfipoli, utilizzata da Atene come base per il rifornimento di oro e di legname e grano proveniente dal Ponto Eusino.\nAttaccando Anfipoli, Brasida mirava a sottrarre ad Atene la zona da cui proveniva il legname necessario per la sua flotta, vero pilastro della potenza militare ateniese. Nel 424 a.C. la citt\u00e0 cadde in mano agli Spartani e solo il centro di Eione sfugg\u00ec al condottiero spartano. La sconfitta ateniese provoc\u00f2 il supposto esilio ventennale dello storico Tucidide, che in quell'occasione agiva da stratego nella zona di Taso, isola di fronte alla Tracia, e non era stato in grado di difendere l'importante base ateniese. Brasida inoltre promosse la defezione dei calcidesi, promettendo la libert\u00e0 e l'autonomia che Atene aveva loro negato.\nIl principale scenario di guerra rimase la Tracia, dove nel 422 a.C. Cleone tent\u00f2 la riconquista di Anfipoli, ma sia egli sia Brasida trovarono la morte in battaglia, evento che favor\u00ec l'instaurazione di una momentanea tregua tra le due potenze, culminata nella pace di Nicia del 421 a.C.\nBrasida nella letteratura.\nNonostante Brasida e Cleone siano accomunati dal commediografo Aristofane, quali mestatori e guerrafondai, nella commedia \"La Pace\", diverso \u00e8 il commento che fa Tucidide del generale spartano: lo storico lo dipinge come \u00abdiverso\u00bb rispetto agli altri condottieri lacedemoni, giusto, moderato e pieno d'iniziativa rispetto ai suoi colleghi, insomma \u00abil primo che, lasciata la sua citt\u00e0, apparve uomo onesto da ogni punto di vista\u00bb (IV, 81, 2-3), alludendo in particolare al suo proposito di rendere effettivamente indipendenti le \"poleis\" calcidesi.\nVideogiochi.\nBrasida appare come alleato nel videogioco \"\"."}
{"id": "1228370", "revid": "1543377", "url": "https://it.wikipedia.org/wiki?curid=1228370", "title": "L'uccellino azzurro (serie animata)", "text": " \u00e8 un anime giapponese diretto da Hiroshi Sasagawa e basato sul racconto omonimo dello scrittore e Premio Nobel belga Maurice Maeterlinck.\nLa serie si avvale dei disegni di Leiji Matsumoto ed \u00e8 caratterizzato da un'impronta \"visionaria\" e dalla forte presenza di componenti simboliche e metaforiche, contando numerose similitudini con l'anime \"Il fantastico mondo di Paul\".\nLa serie \u00e8 stata realizzata in Giappone fra il 1978 ed il 1979, ed \u00e8 stata prodotta nel 1980 dall'Academy Seisaku. In Italia viene trasmessa dal 1983 al 1985, andando in onda all'interno del programma per ragazzi \"Bim bum bam\". Nella sigla d'apertura italiana vi era un piccolo errore di trascrizione nel riferimento all'opera originale che viene trascritta come \"L'Oiseau blu\" e non \"bleu\", dal francese.\nNon pi\u00f9 trasmessa per un ventennio, la serie \u00e8 tornata sugli schermi italiani verso la fine del 2007 sul canale pay-per-view Cartapi\u00f9, oltre ad uscire in DVD nel marzo del 2008 a cura della Yamato Video, in Italia come in alcuni altri paesi europei.\nTrama.\nLa serie viene ambientata in un paese di lingua tedesca negli anni settanta.\nI protagonisti della serie sono Tyltyl e Mytyl, fratello e sorella, che vivono con i genitori, un cane ed una gatta. La vicenda inizia quando la madre dei due si ammala gravemente (di un morbo che non viene specificato nella storia) ed il giorno di Natale essi ricevono la visita della fata Berylune. Questa affider\u00e0 loro il compito di trovare l'\"uccellino azzurro\", portatore di felicit\u00e0 e in grado di guarire la madre. A seguirli in questa avventura saranno anche il cane Tyrol e la gatta Shanet (trasformati da Berylune in maniera \"antropomorfa\" e parlanti), nonch\u00e9 una serie di \"spiriti\". Il mezzo su cui i due fratelli viaggeranno per raggiungere il luogo in cui si trova l'uccellino azzurro, (detto \"Paese delle Meraviglie\") viene chiamato \"planella\" (con la forma di una gigantesca pantofola). Per accedervi dovranno attraversare lo schermo del televisore ed affrontare una serie di insidie, architettate principalmente da parte della Regina della Notte, anch'essa interessata al mitologico animale.\nDurante il viaggio i protagonisti scoprono, nel corso di numerose avventure, i vari aspetti (positivi e negativi) che costellano la vita umana, finendo per arricchirsi dall'esperienza vissuta. Essi infine capiranno alla fine del viaggio, cosa l'uccellino azzurro (che riescono a trovare ma che si tramuta in un normale uccellino) significhi realmente; e come ritrovare la felicit\u00e0 perduta in essi stessi, nella vita quotidiana e negli affetti che hanno intorno. Egli infine voler\u00e0 via con la fata Berylune e lo Spirito della Luce, lasciando ai due ragazzi la serenit\u00e0 sospirata.\nDoppiaggio.\nIl doppiaggio italiano \u00e8 stato effettuato presso gli studi DEFIS sotto la direzione di Laura Gianoli\nSigla.\nLa sigla della versione italiana, dal titolo \"Tyltyl, Mytyl e l'uccellino azzurro\", \u00e8 cantata da Georgia Lepore, con i cori affidati ad Olimpio Petrossi e la parte strumentale ai Rocking Horse. Gli autori della sigla sono Lucio Macchiarella (testo), Douglas Meakin (musica) e Mike Fraser (arrangiamento musicale); ed i video della sigla, differenti fra apertura e chiusura, sono di Matsumoto. Nel video di apertura, laddove viene scritto il titolo dell'opera da cui l'anime \u00e8 tratto, vi \u00e8 un errore di trascrizione: Invece di \"L'Oiseau Bleu\" viene riportato \"L'Oiseau Blu\"."}
{"id": "1228373", "revid": "638792", "url": "https://it.wikipedia.org/wiki?curid=1228373", "title": "Tyltyl", "text": ""}
{"id": "1228374", "revid": "638792", "url": "https://it.wikipedia.org/wiki?curid=1228374", "title": "Mytyl", "text": ""}
{"id": "1228375", "revid": "287204", "url": "https://it.wikipedia.org/wiki?curid=1228375", "title": "Uccellino azzurro", "text": ""}
{"id": "1228376", "revid": "1305772", "url": "https://it.wikipedia.org/wiki?curid=1228376", "title": "L'uccellino azzurro", "text": ""}
{"id": "1228378", "revid": "767487", "url": "https://it.wikipedia.org/wiki?curid=1228378", "title": "Disturbia", "text": "Disturbia \u00e8 un film del 2007 diretto da D.J. Caruso, che ha come protagonisti Shia LaBeouf e Sarah Roemer. Il titolo \u00e8 il nome della citt\u00e0 d'ambientazione.\nIl film \u00e8 uscito nelle sale degli Stati Uniti il 13 aprile 2007, nelle sale italiane il 17 agosto 2007.\nTrama.\nKale Brecht \u00e8 un giovane spiantato, vive apaticamente, trascura gli studi ed arriva perfino a picchiare il suo professore di spagnolo. Tutto questo dopo la morte del padre in un incidente stradale (di cui lui si sente colpevole). Per questo \u00e8 costretto a tre mesi di arresti domiciliari, con l'obbligo di indossare una cavigliera elettronica collegata con la polizia. Per ingannare il tempo inizia a spiare dalla finestra con un binocolo tutto il vicinato, scoprendone vizi e abitudini, specialmente spiando la bella vicina di casa Ashley. A lui si unisce l'amico Ronnie, ma il loro segreto durer\u00e0 poco perch\u00e9 entrambi verranno scoperti da Ashley che si unir\u00e0 al loro passatempo. I tre si appassionano al giochino, definendolo una sorta di \"reality show\", cominciando a sospettare che il loro vicino Robert Turner sia collegato con la misteriosa scomparsa di una ragazza. Cos\u00ec iniziano a controllarlo ma la situazione trascende e vedranno cose che non avrebbero dovuto vedere. Si spingeranno in un gioco mortale pi\u00f9 grande di loro.\nProduzione.\nMentre il film era in pre-produzione, Steven Spielberg, produttore esecutivo, notando il talento di Shia LaBeouf, decide di ingaggiarlo come protagonista del film. Questo \u00e8 il primo ruolo da protagonista per LaBeouf, che viene giudicato molto bene dalla critica. La regia viene affidata a D.J. Caruso e il ruolo di Ashley alla modella Sarah Roemer. All'uscita nel 2007, \u00e8 stato un successo di pubblico, soprattutto di giovani, e ha incassato 117 milioni di dollari in tutto il mondo.\nControversie.\nLa trama presenterebbe analogie con quella del film del 1954 \"La finestra sul cortile\" di Alfred Hitchcock, in cui James Stewart, costretto a casa su una sedia a rotelle, inizia a spiare il vicinato per passare il tempo. Nel film di Hitchcock, il protagonista disponeva a questo scopo solamente di una macchina fotografica a pellicola dotata di un potente teleobiettivo (era infatti un fotogiornalista), in questo caso Kale si serve anche di un binocolo e una videocamera.\nIl 5 settembre del 2008, oltre un anno e mezzo dalla sua distribuzione nelle sale statunitensi, il film \u00e8 stato accusato di plagio. Spielberg, la Dreamworks, la Viacom e la Universal Pictures sono state accusate di aver realizzato il film copiando la trama del film del 1954 di Alfred Hitchcock \"La finestra sul cortile\". La Sheldon Abend Revocable Trust, che detiene i diritti dell'opera di Hitchcock, tratta dall'omonimo racconto di Cornell Woolrich, ha intentato una causa, presentata presso una corte federale di Manhattan.\nNel 2010 la causa si \u00e8 conclusa a favore degli accusati."}
{"id": "1228379", "revid": "767487", "url": "https://it.wikipedia.org/wiki?curid=1228379", "title": "The Used", "text": "I The Used sono un gruppo musicale post-hardcore statunitense formatosi nel 2001 a Orem, nello Utah, da Branden Steineckert, Quinn Allman e Jeph Howard.\nStoria del gruppo.\nLa band si costitu\u00ec ufficialmente nel gennaio 2001, dalle esperienze precedenti dei membri fondatori, i quali iniziarono a cercare un cantante. Avevano musica per molte canzoni, ma nessun testo da associarvi. Le prove per i cantanti ebbero luogo nella camera di Branden, ma i ragazzi non trovarono nessuno che li convincesse, e descrissero quelle audizioni come \"terribili\". Quinn chiese a Bert McCracken se fosse interessato ad entrare nella band. Bert si riun\u00ec con gli altri membri e gli piacque la musica che i ragazzi avevano scritto. Dopo aver dato a Bert la musica che la band aveva scritto, lui scrisse il testo di quella che sarebbe diventata \"Maybe Memories\" e torn\u00f2 il giorno dopo per registrare un demo della canzone. La band lo accolse immediatamente e Bert assunse il ruolo di cantante. Durante tutto questo, i membri della band soffrivano di povert\u00e0, erano senza dimora, e facevano abuso di sostanze stupefacenti. Iniziarono cos\u00ec ad elemosinare per potersi comprare da mangiare e allo stesso tempo odiavano la citt\u00e0 mormone in cui vivevano e le persone che vi abitavano. Il nome della band nacque quando alcuni loro amici sostennero di sentirsi usati (used, in inglese) quando persero i contatti con i membri poich\u00e9 eran sempre pi\u00f9 coinvolti con la band, i cui membri continuarono a scrivere canzoni insieme registrando un demo nella camera da letto di Branden, che i fan chiamano \"Demos from the Basement\". Il batterista Branden Steineckert invi\u00f2 le loro canzoni al produttore John Feldmann del gruppo Ska Goldfinger. Dopo aver ascoltato \"A Box Full of Sharp Objects\", voleva subito dargli un contratto.\nJohn Feldmann mand\u00f2 la band a Los Angeles portandoli per la prima volta nella loro vita fuori del loro stato natio, e fece suonar loro davanti a diversi dirigenti di case discografiche, per cercare di dar loro un contratto. Anche se i primi non furono interessati, dopo un po' di tempo un maggior numero di persone ebbe in mano ll demo e qualche casa discografica si disse ansiosa di firmare con loro. Essi decisero infine di firmare con la Reprise Records alla fine del 2001.\n2002-2004: Il debutto con \"The Used\" e la compilation \"Maybe Memories\".\nNel 2002, dopo aver scoperto che una band di Boston aveva gi\u00e0 il nome del marchio \"Used\", decisero di aggiungere \"The\" al loro nome. Il loro album omonimo di debutto \u00e8 stato pubblicato il 25 giugno 2002, ed \u00e8 stato prodotto da John Feldmann. L'album ha ricevuto recensioni miste e sono stati estratti quattro singoli: \"A Box Full of Sharp Objects\", \"The Taste of Ink\", \"Buried Myself Alive\" e \"Yellow and Blue\". L'album \u00e8 stato certificato disco d'oro. In questo periodo i The Used hanno partecipato a diversi e importanti tour, come Ozzfest, Projekt Revolution e Box Car Racer.\nNel luglio 2003, \u00e8 stata pubblicata una compilation CD / DVD intitolata \"Maybe Memories\". Il CD \u00e8 caratterizzato da tracce registrate dal vivo, demo e materiali inediti, mentre il DVD presenta la storia della band, la biografia dei membri, quattro video musicali e parte di un evento live. Questa versione \u00e8 stata certificata disco di platino.\n2004-2006: \"In Love and Death\" ed il singolo-cover \"Under Pressure\".\nNel 2004 l'ex fidanzata del cantante Bert McCracken, che era incinta di suo figlio, \u00e8 morta di un'overdose. Il loro secondo album in studio \u00e8 stato quindi chiamato \"In Love and Death\", riferimento alla tragedia di Bert. La canzone \"Hard to Say\" \u00e8 un riferimento a lei, anche se la canzone fu scritta in anni precedenti, Bert sent\u00ec che era il momento giusto per pubblicarla. L'album ha ricevuto recensioni generalmente favorevoli, e ha generato tre singoli: \"Take It Away\", \"All That I've Got\" (che ha guadagnato la loro prima nomina MuchMusic Video Award), e \"I Caught Fire\", prima di essere nuovamente pubblicati nel 2005; \"Under Pressure\" (di David Bowie e dei Queen) insieme ai My Chemical Romance.\nIl 12 settembre 2006, i The Used hanno annunciato che Branden non sarebbe stato pi\u00f9 un membro della band. Hanno dichiarato di sentire di aver bisogno di andare avanti senza di lui, e che non vi \u00e8 stato nessun conflitto tra lui e un altro membro del gruppo; inoltre ribadirono il loro amore per Branden, ed espressero i loro migliori auguri per quello che egli avrebbe fatto in futuro. Alla fine del 2006, \u00e8 stato annunciato il batterista Dan Whitesides dei The New Transit Direction come sostituto di Steineckert. Quest'ultimo a sua volta entr\u00f2 nei Rancid per sostituire l'ex batterista Brett Reed. Nel 2007 hanno partecipato alla colonna sonora del film \"Transformers\" con la canzone \"Pretty Handsome Awkward\". Hanno partecipato anche per il sequel, \"Transformers - La vendetta del caduto\", con la canzone \"Burning Down the House\".\n2007-2008: il live \"Berth\", l'album \"Lies from the Liars\" e la raccolta \"Shallows Believers\".\nIl 6 febbraio 2007 \u00e8 uscito un doppio CD intitolato \"Berth\" che, oltre a contenere la biografia e quattro video ufficiali della band, contiene l'intero concerto del Taste of Chaos tenutosi nel 2005 a Vancouver in Canada. Nel 2007 i The Used si sono concentrati in parte nel Taste of Chaos Tour e in parte alla composizione del loro terzo disco, \"Lies for the Liars\", da cui sono stati estratti 4 singoli: \"The Bird and the Worm\", \"Pretty Handsome Awkward\", \"Liar Liar (Burn In Hell)\" e \"Paralyzed\". Il disco si \u00e8 posizionato al quinto posto della classifica statunitense. Nei mesi di giugno e luglio dello stesso anno la band ha partecipato al Warped Tour, ma sono stati costretti a cancellare numerose date a causa dei problemi di Bert McCracken alle corde vocali. Infatti lo stesso \u00e8 stato costretto a sottoporsi ad un intervento chirurgico per rimuovere un grumo di sangue alle corde vocali, e la band \u00e8 stata ferma per ben 5 settimane. Il 19 febbraio 2008 \u00e8 stata pubblicata la raccolta \"Shallows Believer\", contenente tutte le B-sides dei primi tre album in studio (ad eccezione di \"Just a little\", gi\u00e0 presente in \"Maybe Memories\").\n2009-2011: \"Artwork\".\nLe registrazioni per il successivo album sono cominciate nel 2008 e si sono concluse nel 2009. Durante questo periodo si sono anche presi periodi di pausa nei quali hanno suonato a vari shows tra cui il \"Get a Life Tour\" a Giacarta e a Seul e allo \"Spare the Air Festival\" in California. L'album \u00e8 stato prodotto da Matt Squire (produttore di Panic at the Disco) ed \u00e8 stato il primo album con il nuovo batterista Dan Whitesides. In un'intervista alla rivista \"Alternative Press\" Bert McCracken aveva annunciato che sarebbe stato un concept album e che avrebbero prodotto qualcosa di diverso rispetto ai tre dischi precedenti. Il 31 agosto 2009 \u00e8 stato pubblicato \"Artwork\", quarto album della band, con un DVD bonus nella versione pre-ordinata sul loro sito ufficiale. La rivista \"Alternative Press\" lo definisce \"il loro miglior album e il miglior album del 2009\" e si \u00e8 posizionato al nono posto della classifica statunitense. Da \"Artwork\" sono stati estratti due singoli: \"Blood on My Hands\" e \"Empty with You\", di cui sono stati filmati i rispettivi video. L'album contiene anche la traccia \"Meant to Die\", dedicata al loro amico Heath Ledger.\n2012-2013: \"Vulnerable\" e l'EP \"The Ocean of the Sky\".\nNel marzo 2012 esce il quinto album in studio della band, \"Vulnerable\", il primo dei The Used pubblicato dalla Hopeless Records, con cui la band ha firmato nel 2011, e prodotto da John Feldmann.\nIl 9 luglio 2013 viene pubblicato l'EP \"The Ocean of the Sky\", contenente cinque brani inediti sperimentali.\n2014-2016: \"Imaginary Enemy\" e il live \"Live &amp; Acoustic at the Palace\".\nIl 20 gennaio 2014 \u00e8 stato annunciato il titolo del sesto album in studio, \"Imaginary Enemy\", pubblicato il 1\u00ba aprile 2014 e da cui sono stati estratti due singoli: \"Cry\" e \"Revolution\". Come il precedente, l'album \u00e8 stato prodotto da John Feldmann. Per festeggiare i loro 15 anni di carriera, la band parte per un tour nel 2016, in cui suona in ogni tappa per due serate, la prima dedicata a \"The Used\" e la seconda a \"In Love and Death\". Il 1\u00ba aprile 2016, esce l'album live \"Live &amp; Acoustic at the Palace.\"\n2017-2018: \"The Canyon\".\nIl 9 agosto 2017, durante una serata speciale ad Huntington Beach, la band suona il brano inedito \"About You\"; pochi giorni dopo sul sito ufficiale pubblicano un'animazione con un registratore analogico molto simile al Revox A77 con cui ascoltare, con un suono distorto, frammenti di alcuni loro vecchi singoli e del brano inedito \"Over and Over Again\".\nIl 7 settembre 2017 \"Over and Over Again\" viene pubblicato come singolo e ne viene pubblicato il videoclip ufficiale. Nello stesso giorno viene fissata la data di uscita di \"The Canyon\", settimo album in studio, al 27 ottobre, distribuito dalla Hopeless Records. L'album doppio dura quasi 79 minuti ed \u00e8 profondamente diverso dai precedenti per lo stile (definito dalla rivista Altpress come \"crudo\", \"selvaggio\" e \"straziante per l'anima\") e per il fatto di essere stato registrato su nastro e non secondo le pi\u00f9 moderne tecniche di produzione; \u00e8 fortemente introspettivo ed \u00e8 dedicato ad un amico di infanzia di Bert, Tregen Lewis, che \u00e8 morto suicida per depressione sparandosi nel Provo Canyon.\nSeguir\u00e0 un tour e la pubblicazione di un EP live realizzato negli studi Maida Vale della BBC, che consiste nella registrazione integrale della session tenuta il 9 settembre 2018 per il programma radiofonico \"Radio 1's Rock Show with Daniel P Carter\".\n2019-presente: \"Heartwork\" e nuovi tour.\nDopo aver pubblicato \"Blow me\", primo singolo di un nuovo album di inediti dai suoni che ricalcano, secondo quanto dichiarato dalla stessa band, quelli dei primi album, viene annunciato un nuovo mini tour promozionale nell'America del Nord, caratterizzato dalla scelta di location piccole per rendere l'atmosfera pi\u00f9 intima e per ricordare gli esordi della stessa band; le setlist scelte sono in parte diverse da serata a serata e presentano anche l'esecuzione di canzoni mai eseguite dal vivo (\"Hurt No One\", \"The Ocean of The Sky\" ed ovviamente \"Blow Me\") oppure che non venivano scelte da tempo per i loro concerti (tra cui: \"Just a little\", \"Wake the dead\" e \"Sick Hearts\"). Il 7 febbraio 2020 viene pubblicato \"Paradise Lost, a poem by John Milton\", che verr\u00e0 rapidamente inserita nelle scalette del loro \"North America Tour\". Entrambi i singoli faranno parte del nuovo album \"Heartwork\", in uscita il 24 aprile 2020. Il disco consta di 16 brani e contiene featuring con numerosi artisti: Jason Aalon Butler dei Fever 333, Caleb Shomo dei Beartooth e Mark Hoppus e Travis Barker dei Blink-182.\nIl tour successivo, ovvero lo UK+EU tour 2020, previsto nei mesi di maggio e giugno, venne interamente cancellato il 25 febbraio, a causa di \u00abun'opportunit\u00e0 che la band non poteva assolutamente rifiutare\u00bb.\nNel mese di marzo, la band decide di non spostare la data di uscita dell'album, nonostante l'effetto nefasto del virus COVID-19 sull'economia (mercato musicale compreso). Per intrattenere i fan a casa, decidono di indire un contest creativo il cui premio consiste in merchandising in edizione limitata: creare carte dei tarocchi (simbolo di \"Heartwork\") usando un template predefinito; le migliori carte, inoltre, sono state mostrate in dei video musicali della band. A partire dalla settimana precedente la pubblicazione dell'album, vengono pubblicate, a distanza ravvicinata tra loro, alcune tracce in anteprima tramite varie testate online specializzate: \"Cathedral Bell\" (terzo singolo ufficiale) ascoltabile su Nylon Magazine; \"Obvious Blas\u00e9\" su New Musical Express; \"Gravity\u2019s Rainbow\" su MoreCore.de, \"Bloody Nose\" su High Times, \"The Lighthouse\" su Recording Academy (GRAMMY), \"Big, Wanna Be\" su Spin e \"The Lottery\" su Kerrang!.\nIl 26 marzo 2021 Rock Sound rilascia un medley di alcune canzoni dei Rage against the Machine, intitolato \"All Hell Can't Stop Us Now\" realizzato da alcuni membri dei The Used e dei Sum 41."}
{"id": "1228380", "revid": "287204", "url": "https://it.wikipedia.org/wiki?curid=1228380", "title": "Gamma Andromedae", "text": "Gamma Andromedae (\u03b3 And / \u03b3 Andromedae) \u00e8 un sistema stellare costituito da quattro stelle situate nella costellazione di Andromeda. \u00c8 tradizionalmente chiamata anche Almach (scritto anche \"Almaach\", \"Almaack\", \"Almak\", \"Alamak\"); in cinese \u00e8 nota anche come \u5929\u5927\u5c07\u8ecd\u4e00 (la Prima Stella del Grande Generale del Paradiso).\nOsservata con un piccolo telescopio, \u03b3 Andromedae pu\u00f2 essere facilmente risolta in due componenti, offrendo uno spettacolo eccezionale per chi \u00e8 alle prime armi con le osservazioni astronomiche. \nOsservazione.\nLa sua posizione moderatamente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale.\nIl periodo migliore per la sua osservazione nel cielo serale ricade nei mesi compresi fra settembre e febbraio; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata solo durante i mesi della tarda primavera e inizio estate australi.\nCaratteristiche del sistema.\nLa stella principale, Alamak A (\u03b31), \u00e8 una gigante arancione luminosa (classe spettrale K3 IIb) di magnitudine +2,13. Si tratta di una stella con un enorme diametro, circa 80 volte quello solare, e con una luminosit\u00e0 2000 volte superiore a quella del Sole.\nLa compagna (\u03b32), con una magnitudine di +4,84, dista 9,6 secondi d'arco dalla componente maggiore, ad un angolo di posizione di 63 gradi.\n\u03b32 a sua volta viene risolta in altre due componenti dai telescopi pi\u00f9 grandi. Le due componenti sono una stella bianco-azzurra di sequenza principale (tipo spettrale B8, magnitudine +5,1), Alamak B, ed una stella di classe spettrale A0 (magnitudine +6,3), Alamak C; le due stelle orbitano l'una attorno all'altra in un periodo di 64 anni, ad una distanzia media di 33 U.A.. \nLa stella pi\u00f9 brillante del sistema di \u03b32, cio\u00e8 Alamak B, \u00e8 ancora divisibile in altre due componenti: si tratta di una binaria spettroscopica, con un periodo di 2,67 giorni, entrambe queste stelle sono di classe B9.5V. Dunque Alamak \u00e8 in realt\u00e0 un sistema quadruplo."}
{"id": "1228382", "revid": "767487", "url": "https://it.wikipedia.org/wiki?curid=1228382", "title": "Treviso Foot-Ball Club 1993 1997-1998", "text": "Questa voce raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 1997-1998.\nStagione.\nNella stagione 1997-1998 il Treviso disput\u00f2 l'ottavo campionato di Serie B della sua storia, il primo dopo la retrocessione del 1955.\nMaglie e sponsor.\nLo sponsor tecnico per la stagione 1997-1998 fu Lotto, mentre lo sponsor ufficiale fu Segafredo.\nOrganigramma societario.\nArea direttiva\nArea tecnica\nArea sanitaria"}
{"id": "1228383", "revid": "33689", "url": "https://it.wikipedia.org/wiki?curid=1228383", "title": "Pantanelle", "text": ""}
{"id": "1228389", "revid": "120020483", "url": "https://it.wikipedia.org/wiki?curid=1228389", "title": "Herb Brooks", "text": "\u00c8 conosciuto per aver portato la nazionale di hockey su ghiaccio statunitense ad una medaglia d'oro olimpica ai XIII Giochi olimpici invernali nel 1980, in un evento spesso chiamato il \"miracolo sul ghiaccio\".\nCarriera da giocatore.\nIn giovent\u00f9 gioc\u00f2 per la squadra della Johnson Senior High School vincendo nel 1955 il titolo statale. In estate giocava anche nella squadra di baseball del Town Team Baseball. Pi\u00f9 avanti fu nella squadra di hockey della University of Minnesota e fu membro della squadra olimpica nel 1964 e 1968. Aveva avuto in precedenza la possibilit\u00e0 di partecipare anche nel 1960, ma fu tagliato fuori una settimana prima dell'avvio dei Giochi.\nCarriera da allenatore.\nInizi\u00f2 ad allenare alla Universit\u00e0 del Minnesota con i Golden Gophers e vi rimase per 7 anni vincendo tre titoli NCAA (1974, 1976, e 1979). Nel 1980 vinse quindi l'oro olimpico, abbattendo il predominio sovietico che durava ormai da 12 anni: condusse una selezione americana di giovani giocatori dilettanti alla vittoria in quello che fu definito il miracolo sul ghiaccio.\nDopo un'esperienza in Svizzera con l'Hc Davos In seguito approd\u00f2 alla National Hockey League: \u00e8 stato l'allenatore dei New York Rangers per 4 stagioni, stabilendo un record di velocit\u00e0 nella storia della franchigia nel vincere 100 partite. Ha allenato poi una sola stagione per i Minnesota North Stars, New Jersey Devils e Pittsburgh Penguins. Per questi ultimi ha ricoperto poi il ruolo di capo-scout fino al momento della sua morte, avvenuta nel 2004.\nA met\u00e0 anni '80 allen\u00f2 brevemente anche la St. Cloud State University.\nDopo un'esperienza con la nazionale francese ai giochi olimpici del 1998, nel 2002 condusse sorprendentemente la nazionale americana, formata da seconde scelte e giocatori a fine carriera, al secondo posto ai giochi olimpici del 2002. Una vera sorpresa considerando che la squadra era in gran parte formata dagli stessi giocatori che nel 1998 aveva concluso all'8\u00ba posto.\nNel 2003 \u00e8 scomparso in un incidente stradale. Nel 2006 \u00e8 stato postumo inserito nella Hockey Hall of Fame. Gi\u00e0 nel 1990 era stato inserito nella United States Hockey Hall of Fame."}
{"id": "1228390", "revid": "367445", "url": "https://it.wikipedia.org/wiki?curid=1228390", "title": "Rock Bottom (Robert Wyatt)", "text": "Rock Bottom \u00e8 il secondo album solista del cantante e polistrumentista \"progressive\" britannico Robert Wyatt, pubblicato nel 1974 dalla Virgin Records. Segna una svolta nella carriera artistica di Wyatt, che lo ha definito il primo dei propri lavori in cui si riconosce, ritenendo immatura la musica fatta in precedenza.\n\u00c8 il primo album dell'autore dopo l'incidente del giugno 1973 che lo ha reso paraplegico e lo ha costretto diversi mesi in ospedale. Non potendo suonare una normale batteria, Wyatt si concentr\u00f2 sul canto e suon\u00f2 le tastiere, le percussioni, la chitarra slide e una piccola batteria priva di charleston e grancassa.\nSi tratta di un'opera introspettiva, la cui estrema originalit\u00e0 la rende difficile da classificare, ed \u00e8 stata definita il capolavoro di Wyatt. Malgrado il relativo successo commerciale, \"Rock Bottom\" fu accolto con unanime entusiasmo dalla critica, che l'ha definita uno dei migliori album di art rock e immancabile nelle migliori collezioni di rock progressivo e psichedelico.. Il critico musicale Piero Scaruffi ha inserito \"Rock Bottom\" al secondo posto nella lista dei migliori album rock di tutti i tempi. Nel 1974, si aggiudic\u00f2 il premio dell'accademia francese Charles Cros come miglior disco dell'anno.\nFasi di realizzazione.\nComposizione.\nNell'autunno del 1972, Wyatt sciolse i Matching Mole, il gruppo di cui era \"leader\", e segu\u00ec a Venezia la compagna Alfreda Benge, impegnata nelle riprese di un film. Nel capoluogo veneto, Alfreda lo convinse a comporre un nuovo disco e gli regal\u00f2 un piccolo organo e un magnetofono, con i quali Wyatt incise la prima parte delle musiche di \"Rock Bottom\". Avrebbe in seguito dichiarato che la particolare atmosfera della Giudecca gli fu d'aiuto per trarre ispirazione in un momento in cui non aveva idee compositive.\nDi ritorno in patria, nella primavera del 1973, mise a disposizione le musiche composte per una nuova formazione dei Matching Mole, che incominci\u00f2 a provarle. Il 1\u00ba giugno 1973, Wyatt cadde da una finestra del terzo piano di un palazzo e rimase paralizzato dalla vita in gi\u00f9. Non potendo pi\u00f9 garantire la sua presenza in una band, abbandon\u00f2 il progetto Matching Mole, ma rimase concentrato sulla musica del nuovo album, su cui continu\u00f2 a lavorare durante la lunga degenza ospedaliera. Avrebbe in seguito affermato:\nRegistrazione e prima pubblicazione.\nAll'uscita dall'ospedale, Robert and\u00f2 ad abitare dall'amica spagnola Delfina a Little Bedwyn, nelle campagne del Wiltshire, insieme con Alfreda, vera musa ispiratrice di \"Rock Bottom\", che gli fece trovare la casa equipaggiata di quanto serviva per registrare. L'incisione del disco venne completata nella casa di Delfina nel giro di tre mesi grazie agli studi itineranti Manor Mobile, la produzione fu affidata all'amico Nick Mason, batterista dei Pink Floyd, e l'ingegnere del suono fu Steve Cox. L'\"overdubbing\" venne eseguito ai Manor Studios della Virgin e ai CBS Studios di Londra.\nFu pubblicato dalla Virgin Records il 26 luglio del 1974, lo stesso giorno in cui Robert spos\u00f2 Alfreda. Nel settembre successivo, l'album fu promosso al teatro Drury Lane di Londra con un grande concerto a cui parteciparono alcuni tra i migliori rappresentanti della scena di Canterbury. L'evento fu organizzato all'insaputa di Wyatt da Richard Branson, l'allora proprietario della Virgin, che contatt\u00f2 i musicisti invitandoli a partecipare dicendo che Wyatt teneva molto alla loro presenza. Dalle registrazioni del concerto \u00e8 stato realizzato l'album \"live\" \"Theatre Royal Drury Lane 8th September 1974\", pubblicato nel 2005 dalla etichetta indipendente \"Hannibal Records\".\nAltre pubblicazioni.\nLa prima edizione su CD venne pubblicata nel 1989, sempre dalla Virgin (CDV 2017). L'ultima edizione in vinile \u00e8 della Domino Records USA (DNO200), e l'ultima in CD della Domino Records UK (REWIGCD40), entrambe del 2008. Nel 2003, la Virgin ha pubblicato un doppio LP (VGD 3505) in cui in un disco \u00e8 inciso \"Rock Bottom\" e nell'altro \"Ruth Is Stranger Than Richard\", l'album del 1975 di Wyatt. Nel 2010, la Domino Records ha pubblicato una confezione (DOMDBL06CD) che, oltre a \"Rock Bottom\", contiene \"Comicopera\", l'album del 2007.\nL'album.\nSu suggerimento di Alfreda, che trovava le precedenti opere di Wyatt troppo 'dense', l'autore opt\u00f2 per un \"sound\" dai toni pi\u00f9 calmi e ispirati, con frequenti spazi fra le lunghe note che esaltano le sue qualit\u00e0 vocali. Al contrario di quanto succedeva nei Matching Mole e nei Soft Machine, dove contemporaneamente suonava la batteria e cantava, le sue condizioni fisiche gli imposero di registrare separatamente gli strumenti e la voce, sulla quale pot\u00e9 concentrarsi con maggiore profitto. La ricerca di una nuova forma vocale si manifesta anche con l'utilizzo di diverse parole da lui inventate (ad esempio \"No nit not, nit no not, nit nit folly bololey\" e \"Trip trip pip pippy pippy pip pip landerim\"), delle quali non sa dare un significato letterario ma ne ha sottolineato l'importanza sotto il profilo emotivo e artistico. La maggior parte delle tracce sono ricerche interiori dell'artista e canzoni d'amore dedicate alla Benge, che ha ispirato i testi con le proprie poesie, ma non viene citata tra gli autori per la sua inclinazione a restare nell'ombra.\nL'album esce dagli schemi della fusion sperimentale in cui era immerso il secondo Matching Mole, per calarsi in uno stato d'animo introspettivo che fonde le dolci atmosfere di \"Moon in June\" e \"O Caroline\" alle follie patafisiche di \"Las Vegas Tango\". Il dadaismo dei precedenti lavori viene qui smorzato e la pacatezza che contraddistingue l'opera consegna agli ascoltatori un nuovo Wyatt, rassegnato, maturo, saggio e dolce allo stesso tempo.\nLa formazione comprende alcuni tra i migliori musicisti della scena musicale britannica di quel tempo: Richard Sinclair e Hugh Hopper si alternano al basso, l'ex Gong Laurie Allan suona la batteria in due tracce, l'inquietante e ironica voce di Ivor Cutler appare in due brani, in uno dei quali gli fa da contrappunto la tromba del virtuoso Mongezi Feza, la Benge canta in \"Alife\" supportata da Gary Windo al clarinetto e nel brano finale compaiono Mike Oldfield alla chitarra e Fred Frith alla viola. I bizzarri disegni di copertina sono stati eseguiti dalla Benge, che disegner\u00e0 anche tutte le copertine degli album successivi di Wyatt.\nTracce.\nTesti e musiche di Robert Wyatt."}
{"id": "1228391", "revid": "21981", "url": "https://it.wikipedia.org/wiki?curid=1228391", "title": "\u00c5bo", "text": ""}
{"id": "1228392", "revid": "287204", "url": "https://it.wikipedia.org/wiki?curid=1228392", "title": "Vanda", "text": ""}
{"id": "1228393", "revid": "1305772", "url": "https://it.wikipedia.org/wiki?curid=1228393", "title": "Codice Arundel 404", "text": " \nIl Codice Arundel 404, noto anche come \"Liber de Infantia Salvatoris\" (Libro dell'infanzia del Salvatore) o Nativit\u00e0 di Maria e di Ges\u00f9 \u00e8 un vangelo apocrifo scritto in latino verso il XIV secolo. Costituisce una variante del Protovangelo di Giacomo (II secolo). Il codice \u00e8 conservato presso il British Museum.\nDescrive la nascita miracolosa di Maria; la sua infanzia al tempio di Gerusalemme; il matrimonio miracoloso con Giuseppe; la nascita di Ges\u00f9.\nNon va confuso con un altro testo apocrifo, il Libro sulla nativit\u00e0 di Maria."}
{"id": "1228394", "revid": "21981", "url": "https://it.wikipedia.org/wiki?curid=1228394", "title": "Borg\u00e5", "text": ""}
{"id": "1228395", "revid": "75435", "url": "https://it.wikipedia.org/wiki?curid=1228395", "title": "Liber de Infantia Salvatoris", "text": ""}
{"id": "1228396", "revid": "21981", "url": "https://it.wikipedia.org/wiki?curid=1228396", "title": "Kyrksl\u00e4tt", "text": ""}
{"id": "1228397", "revid": "21981", "url": "https://it.wikipedia.org/wiki?curid=1228397", "title": "Helsingfors", "text": ""}
{"id": "1228398", "revid": "599013", "url": "https://it.wikipedia.org/wiki?curid=1228398", "title": "Vitalij Vi\u0161nevskij", "text": "Carriera.\nDalla stagione 2008-09 ha giocato nella Kontinental Hockey League prima con la Lokomotiv Jaroslavl poi con lo SKA San Pietroburgo e dalla stagione 2012-13 di nuovo con la Lokomotiv. \nIn precedenza ha giocato nella National Hockey League con le squadre di Anaheim, Atlanta, Nashville e New Jersey"}
{"id": "1228399", "revid": "21981", "url": "https://it.wikipedia.org/wiki?curid=1228399", "title": "Esbo", "text": ""}
{"id": "1228400", "revid": "1318658", "url": "https://it.wikipedia.org/wiki?curid=1228400", "title": "Turismo a Malta", "text": "Il turismo a Malta \u00e8 un'attivit\u00e0 estremamente sviluppata, grazie alle propriet\u00e0 dell'arcipelago, per le sue spiagge (anche se si contano su una sola mano, e comunque sono piccole ed affollate), il suo clima mite per tutto l'anno, il suo passato da colonia britannica (per cui la lingua inglese \u00e8 compresa da tutta la popolazione locale) e non ultimo il recente ingresso nell'Unione europea che ha comportato dal 2008 l'adozione dell'euro come moneta nazionale.\nAttrazioni turistiche.\nMalta offre attrazioni turistiche di diverso genere.\nArte e architetture.\nLa Valletta, capitale dell'arcipelago, \u00e8 una cittadina di 7.000 ab. che richiama i turisti principalmente per le sue architetture ed opere d'arte, grazie alle quali \u00e8 stata riconosciuta dall'UNESCO patrimonio dell'umanit\u00e0. La Concattedrale di San Giovanni \u00e8 nota per le sue forme barocche e per le tele del Caravaggio custodite al suo interno; il Palazzo del Gran Maestro, iniziato nel 1571, \u00e8 noto per le sue sale sfarzosamente addobbate di arazzi; Forte Sant'Elmo, infine, \u00e8 un massiccio fortilizio in pietra anch'esso cinquecentesco, il cui profilo si rispecchia sulle acque del Porto della Valletta, il maggiore del Paese.\nNelle citt\u00e0 principali si trovano altre chiese barocche di una qualche importanza, oltre a torri e fortilizi, come a St. Paul's Bay.\nNell'isola principale, Malta appunto, c'\u00e8 un ipogeo di antichissima origine, vale a dire una necropoli sotterranea che preservava le camere sepolcrali dall'afa presente in superficie.\nMare.\nMalta presenta spiagge principalmente piccole e rocciose, ma nel nord dell'isola non mancano quelle di sabbia, molto frequentate dai turisti stranieri. Il mare dell'arcipelago \u00e8 inoltre noto per le attivit\u00e0 di esplorazione subacquea e per lo snorkeling.\nVacanze studio.\nGrazie al fatto che l'inglese \u00e8 la lingua ufficiale insieme al maltese, l'arcipelago \u00e8 meta di migliaia di studenti ogni anno che raggiungono l'isola principale per studiare nelle scuole specializzate e praticare, nel pomeriggio e alla sera, attivit\u00e0 di vario tipo (escursioni, sport, shopping, ecc)."}
{"id": "1228401", "revid": "1406147", "url": "https://it.wikipedia.org/wiki?curid=1228401", "title": "Associazione Calcio Fiorentina 1971-1972", "text": "Stagione.\nNella stagione 1971-1972 la Fiorentina disputa il campionato di Serie A, con 36 punti ottiene il quinto posto appaiata all'Inter, lo scudetto va alla Juventus con 43 punti con una lunghezza di vantaggio sulla coppia formata da Milan e Torino. Retrocedono il Mantova ed il Catanzaro con 21 punti ed il Varese con 13 punti.\nLa Fiorentina, allenata dal \"barone\" Nils Liedholm, torna a lottare per lo scudetto, fino a poche giornate dalla fine, raccoglie soltanto quattro pareggi e due sconfitte nelle ultime sei partite, arrivando quinta al termine del torneo, a sette punti dai campioni della Juve. A rinforzare la squadra viola arrivano il centrocampista Nevio Scala dal L.R. Vicenza, il centravanti brasiliano Sergio Clerici dal Verona, mentre salgono in prima squadra dal vivaio viola tre ragazzini, Andrea Orlandini, Claudio Desolati ed Ennio Pellegrini. Miglior realizzatore di stagione Sergio Clerici con 14 reti, di cui 10 in campionato, 3 in Coppa Italia, ed uno in Mitropa Cup.\nLa Fiorentina vince il girone B ed arriva in finale di Coppa Mitropa (Coppa dell'Europa Centrale) perdendo nelle due sfide contro il Celik di Zenica (0-0) a Firenze, (1-0) a Zenica, miglior marcatore del torneo \u00e8 il viola Luciano Chiarugi con 5 gol. In Coppa Italia sfiora la finale, arrivando seconda nel girone B di qualificazione per la finale, dopo aver vinto prima del campionato il 7\u00ba girone che l'ha qualificata per il girone finale."}
{"id": "1228402", "revid": "21981", "url": "https://it.wikipedia.org/wiki?curid=1228402", "title": "Peders\u00f6ren kunta", "text": ""}
{"id": "1228403", "revid": "80339", "url": "https://it.wikipedia.org/wiki?curid=1228403", "title": "Okha", "text": ""}
{"id": "1228408", "revid": "1632387", "url": "https://it.wikipedia.org/wiki?curid=1228408", "title": "Node (gruppo musicale)", "text": "I Node sono una thrash/death metal band italiana, formatasi nel 1994 a Milano. Raggiungono una buona popolarit\u00e0 sia in Italia che all'estero tra il 2002 ed il 2007, grazie a tre album ben accolti dalla critica e dal pubblico e ad una serie di concerti, tour e festival in compagnia di band di spicco nel panorama metal internazionale.\nStoria del gruppo.\nGli esordi ed il primo full-length (1994-1998).\nI Node nascono nel 1994 per volont\u00e0 del chitarrista Steve Minelli (ex-Death SS) e dopo pochi mesi registrano il primo demo \"\"Grind Revolution in Mass Evolution\". L'anno successivo, con una nuova formazione che vede (oltre allo stesso Minelli) Gary D'Eramo alla chitarra e voce, Klaus Mariani al basso e John Manti alla batteria, la band registra l'EP di esordio \"Ask\"\", pubblicato da Lucretia Records International. Nel corso dell'anno i Node tengono vari concerti, arrivando a supportare i Death durante la data del Symbolic Tour al Rainbow Club di Milano (6 ottobre 1995).\nNei due anni successivi la line-up della band subisce due cambi, John Manti lascia nell'Aprile del 1996 e viene sostituito alla batteria da Oinos (ex-Sadist), mentre nel marzo del 1997 si verifica l'uscita del chitarrista/cantante Gary D'Eramo, sostituito da Daniel Botti, nel ruolo di cantante. Con questa nuova formazione, i Node possono registrare per la Lucretia Records il loro primo full-length CD \"Technical Crime\", che viene pubblicato nel gennaio 1998 e contiene la cover dei Jethro Tull \"Hymn 43\". Appena dopo l'uscita del disco, Oinos decide di abbandonare il gruppo ed i Node ricorrono a Loris Pacaccio, batterista che li accompagner\u00e0 in tutta l'attivit\u00e0 live del '98. L'uscita di \"Technical Crime\" procur\u00f2 al gruppo una buona visibilit\u00e0, portandoli a partecipare a numerosi festival metal, tra i quali l\"'Italian Gods of Metal\" del 14 febbraio 1998. Nello stesso anno la band suona di supporto a band come Exodus ed Anathema.\nContratto con Scarlet Records ed ascesa (1999-2005).\nIl 1999 \u00e8 un anno di crisi e cambi di line-up. Gary D'Eramo rientra in formazione in qualit\u00e0 di chitarrista. Successivamente, a causa di problemi interni e divergenze artistiche, la band entrer\u00e0 in un periodo di stallo, che sfocer\u00e0 poi nell'abbandono del membro fondatore Steve Minelli. Daniel Botti decider\u00e0 allora di imbracciare la chitarra, oltre a ricoprire il suo ruolo di cantante.\nNel 2000 la Lucretia Records ristampa \"Technical Crime\" e pubblica un EP chiamato \"Sterilized\" contenente un pezzo inedito. I Node decidono di cambiare label e coinvolgono nel progetto il batterista dei Gory Blister, Joe La Viola, producendo a giugno un nuovo demo-CD chiamato \"Land of Nod\". Grazie a questo lavoro giungono al contratto con Scarlet Records nel mese di settembre. Joe La Viola viene per\u00f2 sostituito per indisponibilit\u00e0 nella prosecuzione del progetto da Mario Giannini.\nNel 2001 il gruppo si esibisce con la nuova formazione al Plan 9 Metal Festival del Made in BO assieme a bands come Novembre, Undertakers, Handful of Hate e suona anche in singole date sparse per la penisola. Nel mese di agosto i Node registrano il loro secondo full-length agli Underground Studios di Pelle Saether (V\u00e4ster\u00e5s, Svezia), gi\u00e0 conosciuti per i lavori di Necrodeath, Carnal Forge e Terror 2000. Il 2002 si apre con l'esibizione nella data italiana del tour di Mortician, Carnal Forge e Darkside presso l'Indian's Saloon di Bresso (MI). Il 25 febbraio 2002 Scarlet Records pubblica \"Sweatshops\". Per promuovere l'album la band intraprende una lunghissima serie di date per tutta la penisola riscuotendo un enorme successo arrivando, in giugno, ad aprire la prima giornata della sesta edizione del Gods of Metal, durante la quale si esibirono band di elevatissima caratura, quali Slayer, Halford e Kreator. Pochi mesi dopo (in settembre) Mario Giannini lascia la band sostituito da Marco Di Salvia, batterista di grandi capacit\u00e0 tecniche. Questa nuova formazione godr\u00e0 di una stabilit\u00e0 e longevit\u00e0 fino a quel momento mai raggiunte dalla band, arrivando a registrare i successivi due album in studio.\nDurante l'anno successivo (2003) i Node continuano l'attivit\u00e0 live, in marzo aprono la data Italiana degli Anthrax, presso l'Alcatraz di Milano, e lavorano al materiale che andr\u00e0 a comporre il nuovo album. \"Das Kapital\" \u00e8 il titolo scelto per il terzo full-length, e durante il mese di agosto la band si reca nuovamente presso gli Underground Studios per le fasi di registrazione. L'album viene successivamente pubblicato nel febbraio del 2004 da Scarlet Records e promosso, nei due mesi successivi, con un tour italiano di supporto ai Lacuna Coil. Durante il resto dell'anno la band continua la promozione del nuovo album, con una serie di date da headliner ed aprendo i concerti italiani di band come Fear Factory ed Hatesphere. In autunno la band prende parte anche al Gryphonparty II a Zurigo, di spalla ai tedeschi Agathodaimon. La band viene eletta da Metal Hammer e Rock hard migliore Act Italiano nella sezione Death/Thrash. Nel giugno del 2005 i Node prendono parte alla seconda edizione del Tradate Iron Fest insieme a Domine, Necrodeath, Saxon ed altri nomi del metal mondiale.\nMassacre Records e quarto full-length (2005-2007).\nIl 2005 segna la fine del contratto con Scarlet Records, dopo 5 anni di fruttuosa collaborazione. Durante il mese di agosto la band si reca nuovamente in Svezia, presso gli Underground Studios, dove verranno registrati i brani per il nuovo album \"As God Kills\". Nel gennaio 2006 arriva il nuovo contratto discografico con l'etichetta Massacre Records, una delle pi\u00f9 rinomate etichette metal tedesche. \"As God Kills\" viene pubblicato la primavera successiva in tutta Europa riscuotendo successo non solo in Italia, ma soprattutto all'estero dove viene celebrato dalla stampa specializzata come un capolavoro di Thrash metal made in Italy.\nPer supportare il nuovo album, i Node intraprendono in autunno un tour Europeo di supporto ai conterranei Lacuna Coil, ed organizzano una serie di date da headliners in Italia.\nPer la prima volta dall'inizio della loro carriera, i Node realizzano anche un videoclip, la traccia prescelta \u00e8 proprio la title track \"As God Kills.\" Il video viene pubblicato in luglio in tutta Europa. In Italia il video viene passato dall'emittente televisiva Rock TV, ma deve passare sotto l'ascia della censura per via di una immagine giudicata non appropriata.\nCambio del frontman: \"In The End Everything is a Gag\" (2008-2011).\nA novembre 2008 Daniel Botti annuncia di voler abbandonare i Node dopo 12 anni e 4 album. Suona ancora per qualche mese con il gruppo, per dare loro il tempo di trovare chi lo sostituisse. A marzo 2009, Botti tiene il suo ultimo concerto coi Node allo ZOE di Milano. \u00c8 un durissimo colpo, ma lo show deve continuare. Il suo posto viene ricoperto da Beppe (Rex) Caruso alla voce e Andrea (Attila) Caniato alla chitarra. I Node per la prima volta diventano un \"fivepiece\" e si mettono al lavoro per la realizzazione del quinto album.\nNel luglio 2009 entrano in studio presso i Syncropain Studios di Pisa sotto la direzione del produttore Marco Ribecai, ma anche Klaus Mariani, dopo 15 anni di attivit\u00e0, e a distanza di pochi mesi dall'addio di Daniel, decide di non registrare le parti di basso nell'album e in seguito di abbandonare la band per motivi personali. I Node, per l'ennesima volta, non si scoraggiano, e fanno registrare le parti del nuovo album al produttore, Marco Ribecai, mettendosi immediatamente alla ricerca di un nuovo bassista. La scelta cade su Gabriel Pignata, bassista dei Destrage. A ottobre 2009 i Node firmano nuovamente per Scarlet Records e si apre una nuova pagina nella storia della band alimentata da nuovi stimoli. Il 25 gennaio 2010 esce \"In the End Everything Is a Gag\".\nDopo appena due concerti successivi all'uscita dell'album, anche Marco Di Salvia abbandona il gruppo, per entrare come batterista nella Pino Scotto Band. Il cantante Rex Caruso, entrato nei Node soltanto pochi mesi prima, abbandona poco tempo dopo, per dedicarsi alla sua band. I Node sostituiscono entrambi i componenti nel giro di pochi mesi: alla voce arriva Giacomo Lavatura (ex leader dei romagnoli Figure Of Six), mentre dietro le pelli Marco Di Salvia viene rimpiazzato inizialmente da Francesco J. Rivabene (luglio) e successivamente da Pietro Battanta.\nLa Band \u00e8 protagonista nel settembre 2010 dello spot pubblicitario delle agende Comix trasmesso dalle reti televisive in tutto il territorio nazionale. Lo spot oltre che avere come protagonisti tutti i membri della band ha come colonna sonora i pezzi di New Order ed As God Kills, primi pezzi thrash metal a fare parte di uno spot mainstream nella storia della televisione italiana. Dopo un tour estivo Andrea Caniato e Gabriel Pignata lasciano la band.\n\"Cowards Empire\" (2012-2016).\nDurante i primi mesi del 2012, la band sembra trovare nuova stabilit\u00e0, reclutando Rudy Gonella Diaza alla chitarra e da Davide (Dero) De Robertis al basso, ma nell'autunno successivo la band deve affrontare una nuova defezione. Jack Lavatura abbandona ad ottobre 2012, lasciando la band nuovamente senza frontman. La ricerca di un nuovo cantante sembra essere particolarmente fortunata, dopo circa due mesi la band recluta infatti CN Sid. Con la nuova formazione, la band riprende l'attivit\u00e0 live e nel maggio del 2013 annuncia ufficialmente il suo ritorno sulle scene con tre concerti in nord Italia.\nIl 2014 \u00e8 un anno importante per i Node, segna infatti l'importante traguardo dei venti anni di attivit\u00e0 della band. Il 15 marzo del 2015 festeggia questo traguardo con uno speciale concerto presso il Centrale Rock Pub di Erba (CO). A questo show prendono parte anche molti degli ex membri della band, tra cui Marco Di Salvia e lo storico bassista della band Klaus Mariani. Pochi mesi dopo, la band partecipa alla decima edizione del Total Metal Festival (Bitonto, Bari, 19-20 luglio 2014) assieme a band del calibro di Decapitated, Behemoth e Kreator.\nNel marzo del 2015 i Node iniziano le registrazioni del nuovo album (il sesto), presso i Rec Lab Studio di Larsen Premoli (Destrage). Le sessioni terranno occupati i ragazzi per i successivi sei mesi e termineranno in agosto. \"Cowards Empire\", questo il titolo scelto per il nuovo full-length, viene pubblicato dall'etichetta italiana Punishment 18 il 26 aprile del 2016. L'album si compone di 11 brani inediti ed include un bonus DVD che propone il concerto tenuto due anni prima per il ventennale della band. Il singolo apripista scelto dalla band \u00e8 \"Jerry Mander (2016 version)\", ossia una versione ri-registrata di uno dei classici della band, presente sull'album Sweatshops del 2002. Questa nuova versione non viene inclusa nell'album, ma viene distribuita tramite digital download. Viene realizzato anche un lyric video. La versione digitale dell'album include come bonus track un'altra rivisitazione, trattasi in questo caso del brano Children (originariamente presente sull'album Technical Crime del 1997) che vede la partecipazione dell'ex-membro fondatore Steve Minelli.\nUn nuovo corso (2016 -presente).\nNel dicembre 2016 De Robertis e Diaza lasciano improvvisamente la band all'indomani delle date promozionali di Cowards Empire per ragioni di tipo personale, Diaza viene sostituito alla chitarra in pianta stabile dal trentino Giancarlo Mendo, chitarrista degli Australwave e bassista degli Indecent Extincion, mentre il posto di De Robertis rimane vacante un anno. Gabriel Pignata torna momentaneamente nella band per sostituirlo nelle date live da febbraio ad agosto 2017. A dicembre 2017 Gary D'Eramo dopo pi\u00f9 di 20 anni come chitarrista prende la decisione di passare al basso e viene ingaggiato il chitarrista dei Deceit Machine Gabriele Ghezzi."}
{"id": "1228409", "revid": "986213", "url": "https://it.wikipedia.org/wiki?curid=1228409", "title": "Alfred von Waldersee", "text": "Biografia.\nNato da una famiglia con tradizioni militari (era il quinto dei sei figli del generale di cavalleria Franz Heinrich von Waldersee e di Bertha von H\u00fcnerbein),\ndopo il corso di studi obbligatori in svariate scuole cadetti, nel 1850 entr\u00f2 come tenente nell'Artiglieria della Guardia dell'esercito prussiano, attirandosi presto il favore dei suoi ufficiali superiori. Nel 1852 entr\u00f2 alla Scuola di Artiglieria e Genio (\"Artillerie- und Ingenieursschule\"); serv\u00ec nella sua prima campagna (guerra austro-prussiana del 1866) come aiutante di campo del generale di artiglieria principe Federico Carlo di Prussia, al cui fianco fu alla battaglia di K\u00f6niggr\u00e4tz.\nNel corso della campagna Waldersee fu promosso maggiore ed entr\u00f2 nello Stato Maggiore; dopo la conclusione della pace serv\u00ec nello staff del governatore militare dell'Hannover recentemente conquistato. Nel gennaio 1870 fu nominato addetto militare a Parigi attivit\u00e0 grazie alla quale pot\u00e9 raccogliere informazioni riguardo all'esercito francese, preziose per la pianificazione della guerra imminente.\nNella guerra franco-prussiana - tenente colonnello - fu aiutante di campo del Kaiser Guglielmo I e, in ragione del suo talento militare e della recente esperienza riguardo all'esercito nemico, seppe dare prova di grande abilit\u00e0 in tale ruolo.\nFu presente alle grandi battaglie attorno a Metz, e fu destinato particolarmente allo staff del Granduca del Meclemburgo-Schwerin, impegnato contro l'armata di Chanzy sulla Loira. Il Granduca era un buon soldato, ma non un brillante stratega, e i suoi brillanti risultati furono in parte dovute al suo consigliere.\nDopo la guerra Waldersee ricevette la Croce di Ferro di prima classe e fu per la seconda volta addetto militare a Parigi. Alla fine del 1871 prese il comando del 13\u00ba Reggimento Ulani di stanza ad Hannover, e due anni dopo divenne capo di Stato Maggiore del X Corpo d'armata, basato anch'esso ad Hannover, corpo in cui aveva servito prima del 1870.\nIl 14 aprile 1874 spos\u00f2 Mary Esther Lee, terza figlia del commerciante statunitense David Lee, in precedenza sposata al principe Federico dello Schleswig-Holstein, e per questo creata Principessa di Noer dall'Imperatore d'Austria. Nel 1881 divenne il principale assistente di von Moltke allo Stato maggiore generale a Berlino, e per i successivi sette anni fu in stretti rapporti col grande stratega e con la sua opera, cosicch\u00e9, quando von Moltke si ritir\u00f2 nel 1888, la nomina a successore di von Waldersee sarebbe stata una scelta del tutto logica.\nDurante questi anni accompagn\u00f2 il futuro Guglielmo II in frequenti viaggi, in rappresentanza del nonno Guglielmo I. Nacque fra i due un'amicizia sebbene von Waldersee non fosse gradito ai genitori del Principe.\nNel 1885-1886 la formulazione di piani strategici per una guerra preventiva contro la Russia e la Francia, nel caso le due potenze stringessero fra loro un'alleanza (ipotesi che in seguito fu affrontata anche da Schlieffen), si pose in crescente contraddizione con la politica estera di Bismarck.\nNel 1887 von Waldersee fece nuove pressioni per una guerra preventiva contro la Russia, e ci\u00f2 in concomitanza con un suo avvicinamento al partito conservatore di Adolf Stoecker e del principe (poi \"Kaiser\") Guglielmo.\nNel 1888, con l'incoronazione di Guglielmo II, von Waldersee succedette a von Moltke (per espressa volont\u00e0 di questi) come capo di Stato Maggiore. In tale posizione rafforz\u00f2 i legami tra esercito e politica, e lavor\u00f2 attivamente per la caduta di Bismarck del 1890. Non ne fu il successore, contrariamente alle proprie aspettative.\nNel 1891 von Waldersee ebbe inaspettate divergenze con Guglielmo II, che gli costarono il posto allo Stato Maggiore: fu rimosso dall'incarico e destinato al comando del IX Corpo d'armata di stanza ad Amburgo-Altona, probabilmente poich\u00e9 la sua stretta amicizia con Bismarck lo aveva reso, al momento delle dimissioni del Cancelliere, \"persona non grata\" al giovane imperatore. L'incarico non era comunque da disprezzare, anche perch\u00e9 in stretta vicinanza con la residenza che Bismarck aveva scelto per il proprio ritiro.\nNel 1897 von Waldersee guadagn\u00f2 nuovamente peso politico domandando (senza successo) misure repressive contro il Partito Socialdemocratico di Germania, che considerava il maggior pericolo per l'Impero tedesco, e domand\u00f2, ancora senza successo, un'alleanza fra Chiesa, potere politico ed esercito per salvare la Germania.\nNel 1898 fu nominato ispettore generale della 3\u00aa Armata ad Hannover, e l'ordine fu accompagnato dalle pi\u00f9 elogiative espressioni da parte di Guglielmo II. Nel 1900 fu nominato feldmaresciallo.\nVon Waldersee ebbe il comando supremo del corpo di spedizione europeo inviato nel 1900 in Cina a sedare la rivolta dei Boxer. Venne popolarmente chiamato - un po' affettuosamente, un po' ironicamente - \"Weltmarschall\" (Maresciallo mondiale). Poich\u00e9 al suo arrivo al fronte i combattimenti erano gi\u00e0 cessati, si occup\u00f2 di fermare i saccheggi e di mediare fra le potenze europee.\nSebbene tutte le potenze formalmente rispettassero le sue direttive, le truppe francesi ed americane non vi si adeguarono mai. Contro i nidi di resistenza dei Boxer comand\u00f2 sanguinose spedizioni punitive.\nPer i suoi servizi in Cina von Waldersee ricevette i massimi riconoscimenti internazionali. Fu il primo protestante ad essere insignito dell'Ordine di Pio IX, da papa Leone XIII.\nAlla fine della guerra torn\u00f2 in Europa. Ad Hannover riprese gli uffici di ispettore generale, che tenne sino alla morte, avvenuta nel 1904.\nGiudizio storico.\nVon Waldersee fu in Germania il primo vero ufficiale \"politico\". Il suo predecessore von Moltke era anch'egli un ufficiale con ambizioni politiche, ma si trovava a fronteggiare un Bismark e non trov\u00f2 spazio per mettersi in evidenza. Era fondamentalmente il tipico conservatore dell'epoca guglielmina, indicando nella socialdemocrazia un pericolo per l'integrit\u00e0 dell'Impero.\nGi\u00e0 nel 1871 intravide un pericolo per la Germania dall'alleanza tra Russia e Francia; l'idea di von Waldersee di una guerra preventiva contro la Russia prima che la Francia fosse pronta militarmente era anche di von Moltke. Tale piano costitu\u00ec le fondamenta del Piano Schlieffen della Prima guerra mondiale.\nVon Waldersee era nell'impero la persona pi\u00f9 quotata per il posto di Cancelliere, ma non ricevette la candidatura. Ci sarebbe da chiedersi se davvero avrebbe occupato di buon grado la carica, ma la sola ipotesi di una sua nomina lo mise in mezzo al fuoco incrociato dei partiti politici e della stampa.\nPoco prima della sua morte mise a punto un piano di avanzata in Corea per l'esercito giapponese nell'ambito della pianificazione della guerra russo-giapponese.\nDopo la sua morte e la fine del conflitto in Asia, Schlieffen conferm\u00f2 che l'offensiva giapponese aveva seguito alla lettera il Piano Waldersee.\nIn un confronto fra i maggiori generali tedeschi, von Waldersee potrebbe stare alla pari con von Moltke e con Schlieffen. Il suo coinvolgimento con la politica ebbe maggior successo di quanto accadde ad altri generali imperiali fino alla Prima guerra mondiale, quando Hindenburg e Ludendorff intervennero attivamente nella politica del \"Reich\"."}
{"id": "1228410", "revid": "114472564", "url": "https://it.wikipedia.org/wiki?curid=1228410", "title": "Ricircolo dei gas esausti", "text": "Il ricircolo dei gas esausti o ricircolo dei gas combusti o ricircolo dei gas di scarico (nell'ambito dei motori alternativi a combustione interna) consiste nel mettere in ricircolo una \"piccola\" parte (5-15%) dei gas di scarico facendoli passare dal collettore di scarico al collettore di aspirazione, per poter abbattere una parte di inquinanti presenti nei gas di scarico, tramite una combustione dolce.\nMetodo di ricircolo.\nPer ottenere questo ricircolo dei gas combusti, durante la fase terminale dello scarico e la fase iniziale dell'aspirazione si utilizza un'apposita elettrovalvola o idrovalvola, l'\"Exhaust Gas Recirculation\" (EGR) che viene comandata dalla centralina del motore tramite un segnale \"Pulse Width Modulation\" (PWM - modulazione di larghezza di impulso) consentendo la regolazione della quantit\u00e0 di gas di scarico dai relativi collettori, che vengono messi in ricircolo nei collettori d'aspirazione e aspirati nel motore. Assieme ai gas di scarico il circuito preleva anche i gas provenienti dal carter attraverso la PCV, dovuti al filtraggio attraverso le fasce elastiche e dall'evaporazione dell'olio motore.\nLa valvola EGR non \u00e8 un dispositivo isolato, ma fa parte di un gruppo di componenti - il gruppo EGR - che comprende altre elettrovalvole di comando, tubi, cavi, e, in diverse realizzazioni, anche un motorino apposito. Su alcuni motori, il gruppo EGR integra due valvole EGR. A valle del condotto di aspirazione della valvola \u00e8 connesso normalmente uno scambiatore (solitamente chiamato \"radiatore EGR\") che ha il compito di raffreddare i gas di scarico prima di inviarli nel condotto di mandata (quello che porta la miscela all'aspirazione). Lo scambiatore EGR ha diverse forme, a seconda del modello di valvola ed \u00e8 raffreddato ad acqua mediante un bypass del circuito di raffreddamento del motore.\nMotivo del ricircolo.\nSebbene l'azoto sia considerato un gas inerte a temperatura ambiente, alle altissime pressioni e temperature raggiunte nella camera di combustione forma i NOx: questi gas sono una fonte di inquinamento la cui riduzione \u00e8 imposta dalle varie normative anti-inquinamento (per la Comunit\u00e0 europea, i parametri devono rientrare nei livelli fissati dagli Standard europei sulle emissioni inquinanti).\nIl ricircolo dei gas combusti, gas inerti che non partecipano alla combustione, diminuendo la quantit\u00e0 di miscela utile al fine della combustione e della potenza erogata, serve ad abbassare le temperature massime del ciclo, riducendo, in tal modo, le emissioni di ossidi di azoto (NOx).\nL'installazione di valvole EGR si \u00e8 estesa anche ai motori benzina, sebbene esse siano nate per intervenire sulle alte emissioni di NOx dei motori Diesel causate dall'elevato rapporto di compressione e dalle elevate temperature di combustione tipiche di questi motori.\nVantaggi e svantaggi.\nNon \u00e8 raro che la valvola EGR sia soggetta a malfunzionamenti (si sporca a causa dei depositi di particolato), a causa dello stretto contatto che ha con i gas di scarico. Si riscontrano malfunzionamenti della valvola soprattutto nei piccoli motori Diesel, in cui l'utilizzo prevalentemente cittadino penalizza la funzione del dispositivo, soprattutto a motore non ancora in temperatura.\nA seconda del tipo di motore, l'EGR \u00e8 implementato in modo diverso e ha effetti diversi sul sistema di propulsione. Sui motori di concezione pi\u00f9 vecchia sui quali fu aggiunto il dispositivo EGR, questo causava un leggero calo di potenza e un leggero aumento di consumi, con fuoriuscita di una notevole quantit\u00e0 di fumosit\u00e0 di color nero causata da un'errata percentuale di quantit\u00e0 di aria \"pulita\" e gasolio presenti nel ciclo di combustione. A partire dalla seconda met\u00e0 degli anni 90 sono stati invece introdotti sul mercato i primi motori integrati con l'EGR, per cui questo componente \u00e8 divenuto fondamentale per il corretto equilibrio nel funzionamento del motore. Nonostante questo, tuttavia, \u00e8 frequente il caso di proprietari di veicoli, soprattutto Diesel, che, al verificarsi di eventuali inconvenienti tecnici che richiedono la sostituzione della valvola difettosa, scelgono di non sostituirla, optando per la sua disattivazione, o \"esclusione\" (con eventuale riconfigurazione e nuova mappatura dei parametri della centralina elettronica), al fine di risparmiare. Questo comporta un elevato aumento delle emissioni inquinanti del veicolo oltre ad essere illegale.\nSe la valvola EGR si guasta in condizione \"aperta\" (per eccessiva sporcizia causata dai depositi di gas combusto o per difetto al motorino elettrico di comando-a volte danneggiato dal particolato stesso) i sintomi sono quelli dei difetti di alimentazione: andatura a scatti, buchi di potenza in accelerazione e strano rumore tipo \"sfregamento\", motore a singhiozzo, difficolt\u00e0 di accensione o tenuta al minimo, ecc. Questo accade perch\u00e9 nei cilindri entra principalmente gas di scarico e meno aria fresca. Se invece si guasta in condizione \"chiusa\" in pratica \u00e8 come se la valvola EGR non ci fosse, con effetti sull'inquinamento, ma il guasto sarebbe comunque segnalato dai sensori che metterebbero in protezione il motore (intervento software della centralina). Ovviamente, in caso di revisione, l'auto non sarebbe conforme."}
{"id": "1228411", "revid": "1347902", "url": "https://it.wikipedia.org/wiki?curid=1228411", "title": "Buzuluk", "text": "Buzuluk \u00e8 una citt\u00e0 della Russia europea orientale (oblast' di Orenburg), situata sul fiume Samara poco oltre la confluenza in esso dei fiumi \"Buzuluk\" e \"Tok\", circa 250 km in linea d'aria a nordovest del capoluogo Orenburg.\nAnalogamente a molte altre citt\u00e0 della zona, fu fondata come avamposto militare nel XVIII secolo nella fase di penetrazione russa nell'Asia centrale. Buzuluk, in particolare, risale al 1736; lo \"status\" di citt\u00e0 \u00e8 del 1781. \u00c8 il capoluogo del Buzulukskij rajon."}
{"id": "1228414", "revid": "438678", "url": "https://it.wikipedia.org/wiki?curid=1228414", "title": "Buzuluk (disambigua)", "text": ""}
{"id": "1228416", "revid": "599013", "url": "https://it.wikipedia.org/wiki?curid=1228416", "title": "Jamie Langenbrunner", "text": "Carriera.\n\u00c8 stato il capitano dei New Jersey Devils e della Nazionale di hockey su ghiaccio maschile degli Stati Uniti d'America. Ha giocato anche nei Dallas Stars e nei St. Louis Blues, nella National Hockey League."}
{"id": "1228418", "revid": "73843", "url": "https://it.wikipedia.org/wiki?curid=1228418", "title": "Super Tele", "text": "Il Super Tele \u00e8 un modello di pallone in plastica.\nStoria.\nSebbene in rete si trovi diffusa la notizia che vuole il Super Tele nato in Italia nel luglio del 1972, uno studio pi\u00f9 approfondito riproduce un catalogo della Mondo S.p.A. del 1967 in cui il modello risulta gi\u00e0 in vendita: il sito dell'azienda non lo menziona, ma cita il Super Santos, di fascia appena superiore, come prodotto creato nel 1962.\nGi\u00e0 dal 1948 la Mondo produceva palloni in quantit\u00e0 industriale, in seguito alla richiesta di oggetti promozionali da parte della Ferrero, e si pu\u00f2 dire che negli anni sessanta, ed anche successivi, i suoi modelli monopolizzarono il mercato dei palloni da calcio di fascia bassa, che ebbero un'enorme diffusione, favorita anche dalla socialit\u00e0 infantile ed adolescenziale tipica del periodo, in cui i bambini, anche in numero ridotto o perfino da soli, tendevano naturalmente a giocare a calcio in qualsiasi luogo capitasse (compresi cortili, piazzali condominiali, perfino in strada). Un pallone di prezzo molto basso, dalle misure pi\u00f9 o meno regolamentari ma tanto leggero da non causare danni agli oggetti ed alle infrastrutture circostanti, che si adatt\u00f2 perfettamente alle necessit\u00e0 dei consumatori, a cui veniva proposto da una fitta rete di vendita al dettaglio: ovviamente negozi di giocattoli e supermercati, ma anche tabaccai, edicole, empori di piccoli centri e bancarelle. Inoltre la sua leggerezza lo rendeva utilizzabile anche dai bambini pi\u00f9 piccoli, dell'et\u00e0 di tre o quattro anni, ormai compresi nel pubblico calcistico ed orientati verso disegni che richiamassero le massime serie.\nInizialmente era prodotto in colore bianco, con una stampa a pentagoni neri che riprendeva il motivo dei palloni professionali come il Telstar, usati a partire dai Mondiali del 1970; oltre ai pentagoni, vi era stampata la scritta \"made in Italy\". In seguito vennero realizzate anche versioni con la base blu, rossa, verde e gialla, tutte sempre abbinate alla stampa in nero.\nPer ridurre i costi, l'imballaggio venne limitato ad una semplice retina in plastica, chiusa da un colletto metallico.\nCaratteristiche.\nIl pallone era in teoria gonfiabile tramite una piccola valvola autosigillante in gomma, che per\u00f2 per via della realizzazione approssimativa era il principale punto debole del pallone: tendeva a staccarsi e a rientrare nella sfera se si cercava di rigonfiare il pallone. Se sottoposta a colpi particolarmente potenti poteva addirittura staccarsi, rendendo in entrambi i casi il pallone inutilizzabile.\nOltre ad essere venduto ad un costo ridottissimo, il Super Tele era caratterizzato dall'essere molto leggero: se da una parte questo lo rendeva poco adatto ad esempio all'uso nelle partite di calcio, aveva il pregio di ridurre il rischio di infortuni e di danni derivanti da colpi male assestati.\nIn compenso, la leggerezza del materiale lo rendeva anche facilmente soggetto a forature, un fattore che insieme alla valvola poco resistente ne limitava notevolmente la durata di utilizzo."}
{"id": "1228428", "revid": "1305772", "url": "https://it.wikipedia.org/wiki?curid=1228428", "title": "Delage Type C e D", "text": "Le Type C e Type D erano due autovetture di fascia medio-bassa prodotte dal 1906 al 1910 dalla Casa automobilistica francese Delage.\nProfilo.\nQueste due vetture introdotte nel 1906 rappresentavano la fascia medio-bassa della gamma Delage agli inizi della sua attivit\u00e0, la stessa che rappresent\u00f2 la Type A appena un anno prima. Telaisticamente imparentate con quest'ultima, le Type C e D per\u00f2 si rivolgevano ad una clientela pi\u00f9 vasta, grazie alla sua motorizzazione ridotta rispetto a quella della Type A. Grazie a tale motorizzazione ridotta, la Type C e la Type D appartenevano alla categoria fiscale francese delle 6CV, mentre la Type A era una 9CV. Si poteva quindi risparmiare per quanto riguardava le tasse da pagare.&lt;br&gt;\nCi\u00f2 poneva le Type C e D come eredi della Type B, piuttosto che come vetture appartenenti ad una nuova nicchia: lo dimostr\u00f2 anche il fatto che esse dapprima affiancarono e poi sostituirono la Type B stessa.&lt;br&gt;\nIl motore delle Type C e D era un monocilindrico De Dion-Bouton da 697 cm\u00b3 di cilindrata, in grado di erogare una potenza massima di 7,5 CV.&lt;br&gt;\nLa Type C fu prodotta solamente nel 1906, mentre la Type D le sopravvisse fino al 1910, anno in cui anch'essa fu tolta di produzione.&lt;br&gt;\nFurono le ultime Delage di fascia bassa: a partire dal 1910, i modelli che via via si susseguirono cominciarono un'escalation di cilindrate, divenendo sempre pi\u00f9 potenti, costose ed esclusive."}
{"id": "1228430", "revid": "181059", "url": "https://it.wikipedia.org/wiki?curid=1228430", "title": "Amonet", "text": "Amonet \u00e8 una divinit\u00e0 egizia appartenente alla religione dell'antico Egitto. Era la forma femminile, o paredra, del dio Amon che era la parte maschile.\nGenesi.\nLa coppia rappresentava l'ignoto e faceva parte dell'Ogdoade ermopolitana. Questa era formata in origine dalle seguenti coppie:\nNiau e Niaunet, nominati nei \"Testi delle piramidi\" ed in particolare nei testi della piramide di Huni (V dinastia), furono sostituiti successivamente da Amon e Amonet. Quest'ultima fu, a sua volta, sostituita dalla dea Mut, durante il Medio Regno. Amonet, tuttavia, continu\u00f2 ad essere adorata anche in altri ruoli.\nNatura divina e culto.\nEntrambi i nomi di Amon e Amonet sono menzionati spesso nei \"Testi delle piramidi\" ed il significato del nome Amonet \u00e8 \"colei che \u00e8 nascosta\". Dalla fusione di questo significato con quello di \"aria e vento\", Amonet personificava l'aria ignota e il vento impetuoso che agitavano il Caos primigenio da cui sarebbe stato, poi, creato il mondo.\nLa dea Amonet risale all'Antico Regno ed \u00e8 citata sempre in unione con Amon. \u00c8 raffigurata con corpo di donna e testa di ureo cos\u00ec come Amon \u00e8 raffigurato con corpo di uomo e testa di rana. Spesso per\u00f2 la dea veniva raffigurata anche con la testa di gatto.\nNel Nuovo Regno, il clero tebano, che era il pi\u00f9 potente, ebbe la necessit\u00e0 di crearsi una propria Cosmogonia e attinse alle dottrine pi\u00f9 antiche appropriandosi della coppia Amon/Amonet, che rappresent\u00f2 come una coppia di serpenti e negando la loro origine ermopolitana.\nGli aspetti e le caratteristiche di un dio, erano stabiliti dal clero pi\u00f9 influente in quel dato contesto storico. Cos\u00ec a Tebe, Amonet, era solo la parte femminile di Amon mentre a Karnak rimase la sposa di Amon, non meno adorata della successiva sposa Mut che ebbe, a differenza di Amonet, il figlio Khonsu da Amon, facendola, di conseguenza, crescere d'importanza.\nIl culto di Amonet gi\u00e0 estremamente diffuso nella XVIII dinastia era officiato da sacerdoti di alto rango quali i \"profeti\" , prosegu\u00ec almeno fino alla XXVI dinastia dove troviamo citato sempre nel tempio di Karnak, Horakhbit \"Primo sacerdote di Amon e profeta di Amonet\" e continu\u00f2 ad essere officiato fino al periodo tolemaico.\nIconografia.\nAmonet \u00e8 raffigurata:\nAccanto vi sono due statue: Amon ed Amonet. Quest'ultima \u00e8 rappresentata in forma umana e con la corona rossa del delta del Nilo. Le statue risalgono a Tutankhamon che fece erigere per la coppia divina un grande tempio. In questa statua l'aspetto della dea \u00e8 reso in maniera perfetta.\nNell'iconografia, Amonet, \u00e8 anche raffigurata come figura femminile:\nTra i disegni di Ippolito Rosellini, da \"Monumenti dell'Egitto e della Nubia\", uno rappresenta Seti I davanti ad Osiride e alle spalle di quest'ultimo vi \u00e8 Amonet rappresentata come la dea dell'Occidente con sopra la testa il geroglifico dell'occidente e il falco. Tiene in mano l'ankh ed abbraccia il dio Osiride nel familiare gesto di molte coppie egizie.\nForme sincretiche.\nMan mano che il dio Amon cresceva d'importanza per il clero egizio, Amonet venne translata in altre figure mitologiche, dai vari aspetti divini, che ne hanno reso spesso dubbia l'identit\u00e0.\nInoltre la confusione tra nomi di etimologia egizia, egiziana e greca, reinterpretati poi nelle varie lingue moderne, non ne favorisce il processo identificativo. Per esempio, altri nomi di Amonet sono \" , Amenet, Amentet, Amentit, Amonia, Amunet, Imentet, Imenti\" etc.\nPer completezza, indichiamo che Amonet \u00e8 stata identificata con:\nR14-t:t-N25-B1 imntt\nIl geroglifico dell'occidente \u00e8 disegnato con mezzo cerchio sorretto su due aste di lunghezze diverse, la pi\u00f9 lunga delle quali \u00e8 legata alla testa di Amonet con una fascia. Se cos\u00ec rappresentata prendeva appunto il nome di Imentet.In un dipinto della tomba di Seti I, Amonet \u00e8 raffigurata come la dea Hathor ma si differenzia da quest'ultima perch\u00e9 sopra la testa della dea, vi \u00e8 il geroglifico dell'occidente.Nella tomba di Menna \u00e8 raffigurata con un falco sulla testa.Nella seconda sala ipostila del tempio di Seti I, ad Abido, gli stupendi rilievi della parete, di squisita fattura, raffigurano Osiride assiso di fronte a Maat e Renpet con alle spalle Iside, Imentet e Nefti.Anche nella tomba di Nefertari, Amonet \u00e8 raffigurata, nel vestibolo, come Imentet/Hathor.\nD54-G43-O34:O29-D36:O34-B1 iw.s \u02c1.s (essa (\u00e8) grande)\nQuest'ultimo epiteto significherebbe che questa dea si sia autogenerata come il dio Atum ed era anche il titolo della Divina Sposa di Amon. Similmente ad Amonet era la forma femminile di Atum e partecip\u00f2 alla creazione del mondo. Iusaas, Nebethetepet e Temet erano le figure femminili affiancate ad Atum. \nDea di Eliopoli aveva anche un tempio a lei dedicato. \u00c8 raffigurata con uno scarabeo in testa.\nLa dea Amonet era anche la dea tutelare sia dei faraoni che a lei si rivolgevano nelle feste Sed che dei periodi temporali nella successione faraonica. Ne consegue che, come dea protettrice dei sovrani, lo fosse anche dell'Egitto che essi rappresentavano."}
{"id": "1228431", "revid": "339392", "url": "https://it.wikipedia.org/wiki?curid=1228431", "title": "Riviera dei gelsomini", "text": ""}
{"id": "1228433", "revid": "599013", "url": "https://it.wikipedia.org/wiki?curid=1228433", "title": "Jacques Lemaire", "text": "Carriera.\nGiocatore.\nDa giocatore ha indossato la maglia dei Montr\u00e9al Canadiens per tutta la sua carriera, vincendo la Stanley Cup 8 volte in 12 stagioni.\nAllenatore.\nDopo il ritiro ha allenato i Canadiens dal 1983 al 1985. Nel 1993 ha ricominciato la sua carriera come allenatore quando ha firmato con i New Jersey Devils con i quali ha vinto la Stanley Cup di nuovo nel 1995. Nel 1998 \u00e8 stato licenziato dai Devils.\nDal 2000 \u00e8 diventato l'allenatore dei Minnesota Wild.\nAl termine della stagione 2008/09 lascia i Minnesota Wild e torna ad allenare i New Jersey Devils.\nNell'ottobre 2009 viene nominato vice-allenatore della nazionale canadese per i giochi olimpici di Vancouver, con la quale conquista l'oro. Il 10 aprile 2011, dopo non essere riuscito a portare i Devils ai playoff, annuncia il suo ritiro."}
{"id": "1228444", "revid": "2083832", "url": "https://it.wikipedia.org/wiki?curid=1228444", "title": "Igor Man", "text": "Biografia.\nFiglio di Titomanlio Manzella, esperto di politica estera, e di una nobildonna russa, Elfride Neuscheler.\nEsord\u00ec per un decennio cronista al \"Il Tempo\" di Roma sotto la direzione di Renato Angiolillo: alla vigilia della partenza come corrispondente in America, fu uno degli ultimi a fare visita al capezzale di Curzio Malaparte.\nIn seguito \u00e8 stato una delle firme pi\u00f9 prestigiose del quotidiano \"La Stampa\" di Torino dove cominci\u00f2 a lavorare nel 1963 sotto la direzione di Giulio De Benedetti. Ha avuto un figlio, Federico Manzella.\n\u00c8 stato testimone e cronista dei principali avvenimenti mondiali degli ultimi cinquanta anni.\nStudioso delle religioni e delle societ\u00e0, aveva una spiccata sensibilit\u00e0 e competenza per i temi riguardanti il mondo arabo ed islamico.\nHa intervistato grandi personaggi, tra i quali spiccano i nomi di John Fitzgerald Kennedy, Nikita Khru\u0161\u010d\u0451v, Fidel Castro, Ernesto \"Che\" Guevara, Salvatore Giuliano, Gheddafi, Khomeini, Yasser Arafat e Shimon Peres.\nHa conosciuto Padre Pio da giovane giornalista.\n\u00c8 deceduto nel 2009 all'et\u00e0 di 87 anni.\nOnorificenze e riconoscimenti.\nPremi e riconoscimenti.\nNumerosi i riconoscimenti da lui ottenuti, tra cui:"}
{"id": "1228446", "revid": "80339", "url": "https://it.wikipedia.org/wiki?curid=1228446", "title": "Zhukovsky", "text": ""}
{"id": "1228448", "revid": "466539", "url": "https://it.wikipedia.org/wiki?curid=1228448", "title": "Peter Zumthor", "text": "Biografia.\nFiglio di un ebanista, Zumthor impar\u00f2 falegnameria gi\u00e0 da piccolo. Negli anni sessanta ha studiato al Pratt Institute di New York. Zumthor ha lavorato a molti progetti di restauro storici, che gli hanno permesso di conoscere pi\u00f9 a fondo le relazioni tra i vari materiali. I suoi edifici esplorano le qualit\u00e0 tattili e sensoriali di spazi e materiali, pur mantenendo una sensazione minimalista. Ha insegnato al Southern California Institute of Architecture di Los Angeles, all'Universit\u00e0 tecnica di Monaco, alla Harvard Graduate School of Design e all'Accademia di architettura di Mendrisio (Universit\u00e0 della Svizzera italiana). Con la moglie Annalisa ha avuto tre figli.\nTra i vari riconoscimenti internazionali conseguiti, Zumthor ha ricevuto nel 1989 la medaglia d\u2019oro Heinrich Tessenow dalla Heinrich-Tessenow-Gesellschaft e.V. (Alfred Toepfer Stiftung F.V.S.), nel 1996 la Thomas Jefferson Medal in Architecture, nel 1998 il Carlsberg Architecture Prize per il progetto del museo di Bregenz (Austria) e per i bagni termali a Vals nel Canton Grigioni (Svizzera). Prima di essere insignito nel 2009 del Premio Pritzker, ha anche ricevuto nel 2008 il Premio Imperiale dall'imperatore del Giappone.\nStile.\nLa sua architettura si caratterizza per la qualit\u00e0 materica delle superfici, la ricerca di una definizione quasi artigianale delle stesse e la massivit\u00e0, oltre che per la predilezione per l'uso di materiali naturali lasciati a vista. Grande importanza viene assegnata dall'architetto al ruolo della luce. Spesso, pi\u00f9 o meno propriamente, \u00e8 stato usato il termine \"minimalista\" in riferimento all'architettura di Zumthor. Il suo lavoro scritto pubblicato \u00e8 principalmente di tipo narrativo e fenomenologico. Attualmente lavora con il suo atelier, \"Architeckturb\u00fcro Peter Zumthor\", fondato nel 1979 a Haldenstein."}
{"id": "1228450", "revid": "1318658", "url": "https://it.wikipedia.org/wiki?curid=1228450", "title": "Turismo in Spagna", "text": "Il turismo in Spagna \u00e8 un'attivit\u00e0 sviluppata, infatti il paese \u00e8, nel 2007, il secondo al mondo dopo la Francia per i flussi turistici in entrata, con 60 milioni di ingressi turistici l'anno.\nAttrazioni turistiche.\nIl Parco nazionale dei Picos de Europa \u00e8 un parco nazionale spagnolo di quasi 65.000 ettari comprendente parte della catena montuosa dei Picos de Europa. Il parco si estende su una regione facente parte delle Comunit\u00e0 autonome di Castiglia e Le\u00f3n, della Provincia di Le\u00f3n (24.719 ha), delle Asturie (24.560 ha) e della Cantabria (15.381 ha).\nIl monastero dell'Escorial, anche detto di San Lorenzo del Escorial, si trova in Spagna, nella comunit\u00e0 autonoma di Madrid, nel comune di San Lorenzo de El Escorial. Fu fatto costruire da Filippo II come residenza e pantheon dei re di Spagna, fu anche convento e chiesa dal 1563 al 1584. Nel 1984 \u00e8 stato dichiarato Patrimonio dell'Umanit\u00e0 dell'UNESCO.\nL'Acquedotto di Segovia \u00e8 uno dei monumenti pi\u00f9 importanti e meglio conservati tra quelli lasciati dagli antichi romani nella penisola iberica. \u00c8 uno dei simboli della citt\u00e0 di Segovia, come evidenziato anche dalla sua presenza nello stemma cittadino.\nIl Museo del Prado \u00e8 una delle pinacoteche pi\u00f9 importanti del mondo e si trova a Madrid in Spagna.\nVi sono esposte opere dei maggiori artisti italiani, spagnoli e fiamminghi, fra cui Sandro Botticelli, Caravaggio, El Greco, Artemisia Gentileschi, Francisco Goya, Andrea Mantegna, Raffaello, Rembrandt, Pieter Paul Rubens, Diego Vel\u00e1zquez e molti altri.\nIl Museo L\u00e1zaro Galdiano, di Madrid, ospita la collezione omonima, in origine privata, costituita con un interesse universale verso tutte le arti e le tecniche. La raccolta, veramente eccezionale, venne formata da Jos\u00e9 L\u00e1zaro Galdiano, il quale, alla sua morte, nel 1947, la don\u00f2 alla Spagna. La collezione venne esposta al pubblico il 21 gennaio 1951. Nel museo spicca la collezione di dipinti, che vanta opere di grandi maestri. Tra le opere, un \"Cristo fanciullo\", gi\u00e0 attribuito a Leonardo da Vinci, e solo adesso assegnato a uno Pseudo Boltraffio o anche ad Ambrogio de Predis, entrambi di ambito leonardesco. Altri dipinti importanti sono un ritratto di Sanch\u00e9z Coello, due importanti opere di El Greco, una \"Testa di donna\", attribuita al Vel\u00e1zquez e la \"Santa Rosa da Lima\" di Murillo.\nIl Museo archeologico nazionale di Spagna (in castigliano \"Museo arqueol\u00f3gico nacional de Espa\u00f1a\") \u00e8 stato fondato da Filippo III ed \u00e8 situato nell'edificio che si riferisce al Palacio de bibliotecas y museos, insieme alla Biblioteca nazionale. Il Museo mostra pezzi dalla Preistoria al XIX secolo. Conserva pezzi greci e romani, arte medievale, repliche dei dipinti delle caverne e opere iberiche.\nIl Museo Nacional Centro de Arte Reina Sof\u00eda, del quale, tra il 1980 ed il 1988, gli architetti Jos\u00e9 Luis Iniguez de Onso\u00f1o ed Antonio Velasquez de Castro hanno curato il restauro ed il ripensamento degli spazi della struttura, conferendogli l'attuale aspetto. La grande attrazione del museo \u00e8 la \"Guernica\" di Pablo Picasso. Il Reina Sof\u00eda possiede inoltre opere di Salvador Dal\u00ed, Juan Gris, Joan Mir\u00f3, Julio Gonz\u00e1lez, Eduardo Chillida, Antoni T\u00e0pies, Lucio Mu\u00f1oz, Jorge Oteiza, Jos\u00e9 Luis Guti\u00e9rrez Solana, Pablo Gargallo, Joseph Beuys, Andy Warhol, Wolf Vostell, Nam June Paik, Mark Rothko, Roy Lichtenstein, Francis Bacon, Pablo Palazuelo, Pablo Gargallo, Joan Rebull, Luis Gordillo, Jorge Oteiza, Jos\u00e9 Luis Guti\u00e9rrez Solana e altri artisti significativi. Presenta inoltre una libreria specializzata in arte, con una collezione di oltre 100.000 libri, 1.000 video e 3.500 registrazioni.\nIl Museo Thyssen-Bornemisza \u00e8 un'importante pinacoteca e centro culturale della capitale spagnola. Si trova lungo il Paseo del Prado, a pochi passi dal museo del Prado. \u00c8 stato acquistato dal governo spagnolo nel luglio del 1993 e della sua collezione facevano parte ulteriori ottanta pezzi di arte medievale, rinascimentale e barocca, poi successivamente trasferiti al Palazzo Reale di Pedralbes (Barcellona).\nLe circa ottocento opere che vi sono attualmente conservate spaziano dal Rinascimento italiano, alla pittura moderna. L'apparato pittorico del museo proviene da una raccolta privata della famiglia del magnate tedesco dell'acciaio Thyssen-Bornemisza, che conobbe poi fasti economici nel periodo bellico del secondo conflitto mondiale. Le opere attualmente presenti erano precedentemente collocate in un museo a Lugano, in Svizzera. Con il matrimonio del barone Hans Heinrich Thyssen-Bornemisza con una donna spagnola la raccolta venne trasferita in un palazzo madrileno dono del governo. La pi\u00f9 bella fontana del Prado, la fuente de Apalo (1803), disegnata da Ventura Rodriguez, \u00e8 fronteggiata dal palazzo che ospita il Museo Thyssen-Bornemisza.\nIl Parco del Retiro (da non confondersi con i \"giardini del Buon Ritiro\") \u00e8 un parco di Madrid che si estende per 118 ettari e rappresenta uno dei principali luoghi di interesse della capitale spagnola. I giardini, cos\u00ec come il palazzo Reale del Buon Retiro, furono progettati e realizzati nel decennio dal 1630 al 1640, allorch\u00e9 il conte-duca di Olivares (Gaspar de Guzm\u00e1n y Pimentel), don\u00f2 al re Filippo IV alcuni terreni affinch\u00e9 fosse creato uno spazio per gli ozi di corte, in prossimit\u00e0 del Monastero de San Jer\u00f3nimo el Real. L'area originale del parco era di 145 ettari e la collocazione era nelle immediate vicinanze del nucleo urbano di Madrid.\nIl Tempio di Debod \u00e8 un tempio dell'antico Egitto localizzato attualmente a Madrid in Spagna. Si trova ad ovest della Plaza de Espa\u00f1a, a fianco del Paseo del Pintor Rosales (Parque del Oeste), su un colle dove si trovava il Cuartel de la Monta\u00f1a, teatro di un sanguinoso episodio della Guerra civile spagnola. In seguito al trasporto verso la Spagna, fu ricostruito in modo da rispettare approssimativamente la stessa orientazione originaria, da est a ovest.\nLa Gran Via \u00e8 una delle principali strade di Madrid in Spagna. Comincia dalla Calle de Alcal\u00e1 e termina nella Plaza de Espa\u00f1a. \u00c8 un importante luogo di riferimento della citt\u00e0 fin dalla sua costruzione all'inizio del XX secolo dal punto di vista commerciale, turistico e come posto di ritrovo. \u00c8 famosa per le sue sale cinematografiche, sebbene attualmente in parte chiuse o riconvertite con evidente successo in teatri di Musical, tanto che il tratto che parte da Plaza de Callao fino a quella di Espa\u00f1a si conosce come la Broadway madrilena, tra la rete di San Luis e Callao ospita tra gli altri i negozi delle catene internazionali della moda.\nL'Andalusia \u00e8 la regione pi\u00f9 meridionale della Spagna continentale, oltre che la pi\u00f9 popolosa. Per due secoli, fino alla \"Reconquista\", \u00e8 stata il centro culturale pi\u00f9 importante del Sultanato arabo dei Nasridi, che ha lasciato meravigliose vestigia nel territorio della regione: Siviglia, Granada, Cordova, Ronda, Malaga e altri centri minori sono costellati di importanti opere dell'epoca, tra cui primeggia l'Alhambra di Granada. Oltre all'importanza architettonica, l'offerta turistica dell'Andalusia si basa anche sulle piste di sci disponibili sulle vette pi\u00f9 alte della Spagna continentale nella Sierra Nevada, le preparazioni alimentari e soprattutto la Costa del Sol.\nLe Isole Canarie sono un grande arcipelago di sette isole maggiori e due isole minori, tutte di origine vulcanica. Sono situate nell'Oceano Atlantico al largo dell'Africa nord-occidentale. Formano una comunit\u00e0 autonoma della Spagna.\nLa capitale \u00e8 condivisa tra Santa Cruz de Tenerife e Las Palmas de Gran Canaria. Fino al 1927, Santa Cruz de Tenerife \u00e8 stata l'unica capitale delle Canarie, solo dopo tale anno, la condivide con Las Palmas.\nIl Camino Franc\u00e9s \u00e8 la pi\u00f9 importante e famosa strada tra quelle che compongono il cammino di Santiago di Compostela, patrimonio dell'umanit\u00e0. Lungo circa 800\u00a0km (non esiste una versione unica di questo percorso), inizia a Saint-Jean-Pied-de-Port, versante francese dei Pirenei, per raggiungere Santiago di Compostela, in Spagna, dopo aver attraversato le regioni Navarra, La Rioja, Castiglia e Le\u00f3n e Galizia, e le citt\u00e0 di Pamplona, Logro\u00f1o, Burgos e Le\u00f3n.\nCitt\u00e0.\nMadrid, la capitale, \u00e8 un'attrazione turistica per via dei suoi musei, tra cui celebre \u00e8 il Museo del Prado, delle sue chiese e monumenti, e per la famosa movida notturna che si intreccia con il folclore spagnolo e le tradizioni come quella della corrida, che attraggono moltissimi turisti.\nBarcellona \u00e8 una delle mete predilette nel Mediterraneo, grazie al fatto d'essere una citt\u00e0 cosmopolita e piena di vita; ma la capitale della Catalogna \u00e8 visitata dai turisti anche per le varie forme d'arte che vi si sviluppano, dall'arte gotica di stampo catalano nel Barrio Gotico, alle curiose forme colorate e ispirate a soggetti naturali dell'architetto barcellonese Antoni Gaud\u00ed, progettista della maestosa e ancora incompiuta Sagrada Fam\u00edlia. La citt\u00e0 \u00e8 famosa anche per il museo dedicato a Pablo Picasso, considerato il genio assoluto della pittura novecentesca e fondatore del cubismo.\nAltre popolari citt\u00e0 del turismo spagnolo sono Pamplona in Navarra per la festa di San Firmino e l'Encierro, Bilbao nei Paesi Baschi, e le citt\u00e0 dell'Andalusia (Siviglia, la capitale, ospita una notevole cattedrale; Cordova \u00e8 famosa per la sua moschea; Granada e Malaga, altre localit\u00e0 turistiche).\nCoste.\nLe localit\u00e0 spagnole su cui verte il turismo balneare sono la Costa Brava, riviera che si snoda nei pressi di Barcellona, Ibiza, isola celebre per la sua vita notturna e le sue innumerevoli discoteche, Palma di Majorca, isola maggiori delle Baleari, e infine le Isole Canarie, arcipelago situato nell'Oceano Atlantico.\nIbiza.\nEivissa (localmente , in catalano standard ) \u00e8 il suo nome in catalano ed \u00e8 quello che utilizzano i suoi abitanti, mentre per gli spagnoli e il resto del mondo \u00e8 meglio conosciuta come Ibiza. In italiano era conosciuta anche come Eviza e, almeno fino alla met\u00e0 del XX secolo, come Iviza, nome con cui \u00e8 conosciuta anche in inglese. \u00c8 una delle isole Baleari, situata nel Mare Mediterraneo; appartiene politicamente alla Spagna e con Formentera \u00e8 una delle due isole Pitiuse. Le sue citt\u00e0 principali sono: Ibiza, Santa Eul\u00e0ria des Riu e San Antonio.\nLa Costa Brava.\n\u00c8 una regione costiera della Catalogna (Spagna) che si affaccia sul Mar Mediterraneo, e che si estende da Blanes fino al confine francese. Prende il nome dalle sue coste alte e impervie e ospita numerose localit\u00e0 turistiche con alberghi e villaggi spesso dotati di animazione internazionale.\nLe Isole Canarie.\nLe Canarie sono isole situate nell'Oceano Atlantico, davanti alla costa occidentale dell'Africa e al deserto del Sahara, poco pi\u00f9 a Nord rispetto al Tropico del Cancro (al 28\u00ba parallelo, ovvero alla stessa altezza di Florida, Bahamas, Bermuda, Caraibi, Hawaii), sono un grande arcipelago di sette isole maggiori e due isole minori, tutte di origine vulcanica. Sono situate nell'Oceano Atlantico al largo dell'Africa nord-occidentale. Formano una comunit\u00e0 autonoma della Spagna. La capitale \u00e8 condivisa tra Santa Cruz de Tenerife e Las Palmas de Gran Canaria. Fino al 1927, Santa Cruz de Tenerife \u00e8 stata l'unica capitale delle Canarie, solo dopo tale anno, la condivide con Las Palmas."}
{"id": "1228465", "revid": "110157", "url": "https://it.wikipedia.org/wiki?curid=1228465", "title": "Test della cometa", "text": "Il test della cometa, noto anche come elettroforesi su singola cellula, \u00e8 un test di mutagenesi per l'identificazione di danni al DNA in una cellula, solitamente di mammifero. Il test \u00e8 conosciuto anche con le dizioni inglesi \"comet assay\", \"Single Cell Gel Electrophoresis\" e la sua sigla \"SCGE\".\nScopo.\nLa finalit\u00e0 del test \u00e8 quella di verificare la capacit\u00e0 clastogena di una sostanza chimica o di un agente fisico, ovvero di saggiare se questa sia in grado di generare danni strutturali nei cromosomi, con conseguenti mutazioni cromosomiche. I danni possono essere rotture del singolo filamento di DNA (SSB, \"single strand breaks\") o del doppio filamento (DSB, \"double strand break\"): in entrambi i casi, a seconda delle condizioni sperimentali, possono formarsi frammenti cromosomici. \nProcedura sperimentale.\nLe cellule da testare vengono disposte su un vetrino portaoggetti insieme a diversi strati sovrapposti di agarosio a diverse concentrazioni e successivamente sono trattate con detergenti o altri agenti in grado di lisare la membrana cellulare; il vetrino sar\u00e0 mantenuto tramite apposite soluzioni tampone a pH basico o neutro a seconda del tipo di danno che si vuole visualizzare: a pH neutro sono identificabili le DSB; a pH alcalino le SSB. \nIl vetrino con le cellule lisate viene coperto con un vetrino coprioggetti e posto in una vasca per elettroforesi per 20 minuti a 25 V. Al termine del processo il vetrino \u00e8 lavato e vi \u00e8 aggiunta una sostanza fluorescente in grado di legarsi al DNA (di solito bromuro di etidio), in modo da rendere visibile il nucleo al microscopio a fluorescenza. Se un nucleo non presenta danni apparir\u00e0 al microscopio come una struttura rotonda e omogenea; in presenza di danni, invece, i frammenti di DNA migreranno verso l'anodo formando in questa direzione una struttura allungata e disomogenea, come la coda di una cometa. \nLe cellule utilizzate nel test possono provenire da colture cellulari immortalizzate (\"test in vitro\"); in alternativa si possono prelevare piccole porzioni di organo, solitamente di piccolo roditore, da cui ottenere cellule separate per disgregazione meccanica o enzimatica (\"test in vivo\").\nLimiti dell'applicazione.\nIl test della cometa \u00e8 in grado di stabilire se un agente induce la formazione di danni al DNA, ma non permette di determinare l'entit\u00e0 del danno o la porzione di genoma che lo ha subito. Per questo, per avere dei risultati sperimentali pi\u00f9 specifici, deve essere accompagnato da altri test di mutagenesi come il test dei micronuclei o il test della condensazione prematura dei cromosomi (\"PCC\")."}
{"id": "1228468", "revid": "123284537", "url": "https://it.wikipedia.org/wiki?curid=1228468", "title": "Silver Sable", "text": "Silver Sable, \u00e8 un personaggio dei fumetti creato da Tom DeFalco (testi), Ron Frenz (matite) e Josef Rubinstein (chine) nel 1985, pubblicato dalla Marvel Comics. \u00c8 apparsa per la prima volta su \"The Amazing Spider-Man\" (prima serie) n. 265 (giugno 1985). Nei fumetti ci sono state in tutto 2 Silver Sable.\nBiografia del personaggio.\nSilvija Sablinova.\nSilvija \u00e8 una mercenaria che saltuariamente protegge la sua nazione Symkaria, vicina a Latveria, la terra del Dottor Destino.\nQuand'era piccola sua madre fu uccisa da un nemico di suo padre, un agente segreto che dava la caccia ai nazisti che scappavano: questo episodio segn\u00f2 la sua vita e la rese sempre pi\u00f9 decisa a proteggere il suo paese. Fond\u00f2 un gruppo di agenti, il Branco Selvaggio, e venne aiutata da suo zio Morty per le armi e per organizzare le missioni.\nNella sua carriera ha collaborato con molti eroi e vigilanti come Capitan America, l'Uomo Ragno, Devil, Luke Cage, il Punitore e affrontato molti supercriminali come il Dottor Destino e Venom.\nUna volta aiut\u00f2 il tessiragnatele formando i Fuorilegge per contrastare i Vendicatori. In quell'avventura incontr\u00f2 l'Uomo Sabbia che all'epoca cercava di essere un eroe e divenne un membro del Branco Selvaggio. Muore quando Rhino la trattiene sott'acqua durante l'inondazione della base di Octopus.\nSable Manfredi.\nSable Manfredi \u00e8 la reincarnazione di Silvija Sablinova. Nasce a Tallahassee, in Florida e fin dalla nascita dimostra un carattere ribelle. Uccide la madre all'et\u00e0 di 15 anni, venendo rinchiusa in un riformatorio. Diversi anni dopo, tornata in libert\u00e0, decide di compiere qualche piccolo furto per sopravvivere. Viene in seguito rapita da Kingpin che, dopo averla sedata, le inietta una sostanza che le permette di manipolare l'argento rinominandola Silver Sable. Combatte spesso con Spider-Man ma alcune volte collaborano contro una minaccia comune.\nPoteri e abilit\u00e0.\nSilvija Sablinova non aveva superpoteri ma era molto addestrata nel combattimento corpo a corpo e nell'uso delle armi. Al contrario, l'incarnazione Sable Manfredi ha assunto una sostanza in grado di manipolare l'argento.\nVersione ultimate.\nSilver Sable compare in \"Ultimate Spider-Man\", come mercenaria assoldata dalla Roxxon Oil per scoprire l'autore degli attentati a suo danno e per far questo deve catturare l'Uomo Ragno.\nAltri media.\nNella serie animata \"Spider-Man - L'Uomo Ragno\" (1994) collabora con l'Uomo Ragno per fermare i piani di Teschio Rosso che vuole riportare alla luce l'arma del giudizio finale; nella serie il suo gruppo viene chiamato \"Mucchio Selvaggio\".\nVideogiochi.\nIn Marvel's \"Spider-Man\" di Insomniac Games, titolo uscito il 7 settembre 2018 in esclusiva Playstation 4, Silver Sable fa la sua comparsa come mercenario assoldato dal noto scienziato e ricco imprenditore Norman Osborn, per aiutare a contrastare il crimine della citt\u00e0, aiutando la polizia di New York."}
{"id": "1228490", "revid": "1305772", "url": "https://it.wikipedia.org/wiki?curid=1228490", "title": "Lucia Traversa", "text": "Allieva del maestro Salvatore (Sas\u00e0) Di Naro, ha tirato per il csRoma e successivamente per le Fiamme Oro. Atleta dotata di un forte temperamento e di una tecnica correlata alla notevole fisicit\u00e0, ha vinto due titoli di Campione del Mondo con la squadra azzurra di fioretto. Il suo miglior risultato Olimpico \u00e8 la medaglia d'argento nel fioretto femminile a squadre alle Olimpiadi di Seoul del 1988.\nAttualmente \u00e8 maestra di scherma nella societ\u00e0 sportiva Fiamme Oro (il settore sportivo della Polizia di stato) assieme all'allenatore della nazionale Daniele Pantoni."}
{"id": "1228497", "revid": "1543377", "url": "https://it.wikipedia.org/wiki?curid=1228497", "title": "Delage Type E, F e G", "text": "Le Type E, Type F e Type G erano tre autovetture di fascia medio-bassa prodotte dal 1907 al 1910 dalla Casa automobilistica francese Delage.\nProfilo.\nNel 1907 furono lanciate la Type E e la Type F, come eredi della Type A, la prima vettura prodotta dalla Delage. Erano costruite sfruttando un nuovo telaio, differente da quello della loro progenitrice.\nLa Type E e la Type F erano inizialmente equipaggiate da un monocilindrico De Dion-Bouton da 942 cm\u00b3 di cilindrata, in grado di erogare una potenza massima di 10,5 CV, una bella cifra per l'epoca.\nNel 1908, e solo per quell'anno, fu proposta anche la Type G, una vettura equipaggiata da un bicilindrico da 1206\u00a0cm\u00b3 di cilindrata, in grado di erogare 12.5 CV di potenza massima.\nIn quel periodo la gamma Delage era costituita dalle Type C e D nella fascia bassa, dalle Type E, F e G nella fascia medio-bassa e dalle Type H, J, L ed M nella fascia medio-alta. Le vetture lussuose per cui la Delage sarebbe divenuta famosa erano ancora di l\u00e0 da arrivare.\nNel 1910, ultimo anno di produzione delle Type E ed F, quest'ultima fu rivista nel motore e pass\u00f2 da 942 a 1021\u00a0cm\u00b3, per differenziarsi maggiormente dalla Type E.\nAlla fine di quell'anno entrambe furono tolte di produzione."}
{"id": "1228499", "revid": "1738331", "url": "https://it.wikipedia.org/wiki?curid=1228499", "title": "Lilia (nome)", "text": "Origine e diffusione.\nSi basa sul latino \"lilium\", ovvero \"giglio\", un classico simbolo di purezza. Pu\u00f2 anche essere visto come un ipocoristico di Liliana, che \u00e8 un derivato di Elisabetta ma, a sua volta, viene occasionalmente considerato un'elaborazione di Lilia; oltretutto anche diverse delle varianti di Lilia, quali Lilli e Lillie, possono essere forme tronche di Elisabetta.\n\u00c8 un nome poco diffuso. Per significato, \u00e8 analogo ai nomi Susanna, Azucena e Gigliola.\nOnomastico.\nIl nome \u00e8 adespota, cio\u00e8 non \u00e8 portato da alcuna santa. L'onomastico pu\u00f2 essere festeggiato il 1\u00ba novembre in occasione di Ognissanti."}
{"id": "1228502", "revid": "94902", "url": "https://it.wikipedia.org/wiki?curid=1228502", "title": "Stereotipi", "text": ""}
{"id": "1228503", "revid": "1318658", "url": "https://it.wikipedia.org/wiki?curid=1228503", "title": "Norgesserien 1937-1938", "text": "L'edizione 1937-38 della Norgesserien fu la prima edizione del campionato norvegese di calcio, e vide la vittoria finale del Fredrikstad."}
{"id": "1228517", "revid": "729019", "url": "https://it.wikipedia.org/wiki?curid=1228517", "title": "Battaglia di Adranon", "text": "Nel 344 a.C. Adran\u00f2n fu teatro della prima battaglia tra il corinzio Timoleonte e il leontinese Iceta. Adran\u00f2n fu anche la seconda citt\u00e0, dopo Tauromenion, che si un\u00ec in alleanza (\"symmachia\") con Timoleonte. Questa \"symmachia\" avr\u00e0 un ruolo fondamentale nella sconfitta della tirannide di Dionisio II e dei cartaginesi. Successivamente ne faranno parte altre \"polis\" siciliane. Dopo la battaglia del Crimiso la \"Symmachia\" verr\u00e0 sciolta e Timoleonte proceder\u00e0 alla eliminazione sistematica di tutti i tiranni delle \"polis\" che lo avevano appoggiato.\nLa storia.\nGli abitanti della piccola citt\u00e0 di Adran\u00f2n, alle falde dell'Etna, saputo che Timoleonte era arrivato in Sicilia e che era stato accolto da Andromaco di Tauromenion si trovarono in un forte dilemma. Infatti una fazione si appellava a Timoleonte un'altra a Iceta e ai Cartaginesi. Fu per questo che ambedue gli strateghi si affrettarono, con il proprio esercito, ad arrivare in citt\u00e0 e farla passare dalla propria parte.\nIceta era a capo di cinquemila uomini ed arriv\u00f2 primo ad Adran\u00f2n, mentre Timoleonte, che aveva solo millecinquecento soldati, arriv\u00f2 poco dopo. Timoleonte infatti era partito da Tauromenion, distante 350 stadi (circa 70\u00f780\u00a0km) da Adrano, impieg\u00f2 pi\u00f9 di un giorno per arrivare. Durante la notte fece una sosta e il giorno successivo marci\u00f2 a ritmo sostenuto.\nAlla fine della giornata seppe che i nemici si stavano accampando nei pressi di Adran\u00f2n. Era gi\u00e0 sera e i capi avevano ordinato ai soldati di accamparsi per riposarsi e rifocillarsi. Timoleonte si rivolse ai suoi corinzi pregandoli di non far nulla di tutto ci\u00f2, anzi di attaccare i nemici mentre erano in disordine e stavano per accamparsi, montando le tende e rifocillandosi. Prese uno scudo e incit\u00f2 per primo alla battaglia i suoi soldati che lo seguirono coraggiosamente piombando sull'accampamento nemico che distava non pi\u00f9 di 30 stadi (6\u00f77\u00a0km). I soldati di Iceta furono colti di sorpresa, trecento furono uccisi, almeno il doppio furono presi prigionieri e il campo conquistato.\nNel frattempo un avvenimento miracoloso accadde nel tempio del dio Adran\u00f2s. La punta della lancia della divinit\u00e0 si mosse, il suo viso si rig\u00f2 di gocce di sudore e le porte del tempio si aprirono autonomamente. Questi segni furono interpretati in favore di Timoleonte, per cui gli adraniti aprirono le porte della citt\u00e0 e si unirono con lui in alleanza.\nTimoleonte prese possesso della citt\u00e0 che divenne il suo quartier generale. Durante la sua permanenza Timoleonte scamp\u00f2 miracolosamente ad un attentato di alcuni sicari di Iceta, per cui si diffuse la credenza che Timoleonte fosse protetto dalla Fortuna (\u03a4\u1f7a\u03c7\u03b7), una speciale Provvidenza divina. Di conseguenza molte citt\u00e0, tra cui Tindari e Mamerkos, il tiranno di Katana, lo appoggiarono.\nDionisio II, il tiranno di Siracusa che si era asserragliato sull'isola di Ortigia, e qui assediato da Iceta, appena seppe di questa ignobile sconfitta di Iceta decise di arrendersi ai corinzi e invi\u00f2 a Timoleonte ambasciatori, per trattare la resa, a condizione che Timoleonte gli promettesse di aver salva la vita, lasciandolo fuggire a Corinto. Timoleonte accett\u00f2 e prese possesso di Ortigia."}
{"id": "1228518", "revid": "125881307", "url": "https://it.wikipedia.org/wiki?curid=1228518", "title": "Beorn", "text": "Beorn \u00e8 un personaggio di Arda, l'universo immaginario creato dallo scrittore inglese J. R. R. Tolkien. Compare solo nel romanzo \"Lo Hobbit\", ma viene anche citato ne \"Il Signore degli Anelli\".\nAll'interno del \"corpus\" dello scrittore, Beorn \u00e8 un mutatore di pelle (\"skinchanger\" in inglese) che vive tra le Montagne Nebbiose e Bosco Atro. Aiuta Gandalf, Bilbo Baggins e i tredici nani capitanati da Thorin Scudodiquercia durante il loro viaggio verso la riconquista di Erebor e, successivamente, nella battaglia dei cinque eserciti contro gli orchi.\nCreazione e ispirazione.\nDurante la stesura de \"Lo Hobbit\" nei primi anni trenta il personaggio di Beorn era chiamato con un altro nome, \"Medwed\". Non era un mutapelle, ma poteva trasformarsi in orso tramite un suo incantesimo. Questo nome assomiglia molto alla parola \"medved\", cio\u00e8 \"orso\" in russo.\nTom Shippey, autore di \"The Road of Middle-Earth\", ha rivelato che Beorn \u00e8 \u00abil personaggio meno inventato\u00bb de \"Lo Hobbit\", poich\u00e9, secondo una sua ipotesi, Tolkien lo avrebbe creato ispirandosi a B\u00f6dvar Bjarki della saga nordica \"Hr\u00f3lfs saga kraka ok kappa hans\" (tra l'altro una delle saghe molto amate dallo scrittore inglese). Shippey sostiene anche un'altra ipotesi che vorrebbe il personaggio di Beowulf come principale fonte d'ispirazione di Tolkien per la realizzazione di Beorn. Tale ipotesi deriva da una delle tante traduzioni del nome Beowulf, ovvero \"lupo delle api\" (inglese moderno \"bee-wolf\"), e che quindi fosse un kenning per \"orso\". Sia le api che l'orso sono, appunto, due chiarissimi riferimenti a Beorn.\nBiografia.\nLe poche informazioni sulle origini e sulla natura di Beorn ci vengono date da Gandalf il Grigio all'inizio del settimo capitolo de \"Lo Hobbit\":\nSentendo \"mutatore di pelle\" o \"mutapelle\" Bilbo ipotizza che Beorn sia in realt\u00e0 un comune pellicciaio, ma Gandalf lo corregge subito:\nGandalf spiega che esistono due ipotesi sulle origini e sul luogo natio di Beorn. La prima sostiene che il mutapelle sia un discendente dei grandi e antichi orsi delle montagne, mentre la seconda (sostenuta anche da Gandalf) sostiene invece che sia un discendente dei primi uomini che vivevano sulle montagne prima che vi arrivassero Smaug e gli orchi del nord. Delle due ipotesi la seconda sembra essere quella pi\u00f9 accreditata anche perch\u00e9 Gandalf afferma di aver sentito Beorn rimuginare (nella lingua gutturale degli orsi) sulla sua volont\u00e0 di vendicarsi degli orchi e di ritornare sulle montagne.\nBeorn vive in una casetta tra le Montagne Nebbiose e Bosco Atro, dove alleva animali e si batte valorosamente contro lupi e orchi. Dopo essere sfuggiti agli orchi, la compagnia di Thorin Scudodiquercia, su consiglio di Gandalf, decide di recarsi da Beorn per chiedergli ospitalit\u00e0. Conoscendo l'irritabilit\u00e0 del mutatore di pelle, ma anche il suo amore per le storie a sorpresa, Gandalf consiglia a Bilbo e ai nani di presentarsi a lui in coppie cos\u00ec da istigargli continua curiosit\u00e0 nei loro confronti e portarlo dalla propria parte. Lo stratagemma ha successo e Beorn li accoglie nella sua dimora, ma solo dopo aver constatato la veridicit\u00e0 delle loro disavventure con gli orchi decide di aiutarli e di prestargli i suoi pony fino all'entrata di Bosco Atro.\nDopo questa apparizione Beorn \u00e8 assente per molto tempo nel romanzo e ricompare a sorpresa in occasione della battaglia dei cinque eserciti. Soccorre Thorin e uccide moltissimi orchi, compreso il loro capo, Bolg. In questo modo decreta la vittoria delle forze congiunte in opposizione a mannari ed orchi. Dopo la battaglia Beorn ospita Gandalf e Bilbo per l'inverno nella sua casa.\nIl mutatore di pelle \u00e8 morto prima dell'inizio de \"Il Signore degli Anelli\", dopo aver trascorso gli ultimi anni della sua vita come grande capo di uomini (detti Beorniani); alla sua morte gli succede suo figlio, Grimbeorn, anche lui mutapelle.\nDescrizione.\nLa prima descrizione del personaggio avviene ne \"Lo Hobbit\":\nBeorn assume forma e natura di orso, anche se Tolkien non specifica il modo in cui si trasformi. Questa metamorfosi \u00e8 pienamente presagita attraverso le propensioni alimentari del personaggio: Beorn \u00e8 infatti ghiottissimo di miele, prodotto dalle api giganti che alleva nel suo giardino. Inoltre \u00e8 un amante degli animali (specialmente i suoi cavalli) e per questo non si ciba di carne e non va a caccia.\nCaratterialmente \u00e8 descritto come schivo e diffidente verso i visitatori, specialmente se nani. Infatti non invitava mai gente nella sua dimora, ma se succedeva non ne invitava mai pi\u00f9 di due per volta. Beorn sembra indifferente al richiamo delle ricchezze e nutre odi profondi per gli orchi (i responsabili del suo esilio dalle montagne) e per gli animali nemici (come i mannari). Questo odio lo si pu\u00f2 riassumere in alcune righe del romanzo, quando Beorn, di ritorno dal suo viaggio di perlustrazione, mostra alla compagnia di Thorin il risultato di un suo confronto con un orco e un mannaro:\nBeorn muta il proprio carattere a seconda degli eventi: in alcune occasioni \u00e8 un nemico brutale, in altre \u00e8 un gigante dal cuore tenero. Quando scopre della morte del Grande Goblin per mano di Gandalf, il mutatore di pelle accoglie a braccia aperte la compagnia di Thorin, offrendogli ospitalit\u00e0 e comportandosi con gentilezza nei loro confronti.\nOltre all'abilit\u00e0 di potersi trasformare in orso, Beorn pu\u00f2 parlare con gli animali e \u00abnon \u00e8 soggetto a nessun potere magico tranne che al suo\u00bb.\nEtimologia.\nLa natura duplice del personaggio (uomo e orso) \u00e8 racchiusa nel suo nome. Beorn, infatti, porta in s\u00e9 la radice germanica \"ber\", che pu\u00f2 indicare sia l'uomo che l'orso. L'orso del resto \u00e8 un animale totemico per gli anglosassoni, al punto tale che spesso viene reso con una perifrasi. Lo stesso eroe del primo poema epico della traduzione britannica si chiama Beowulf e cio\u00e8 colui che \u00e8 lupo, \"wolf\", per le api, \"bee\", propriamente l'orso. Inoltre tra gli antichi carmi magici anglosassoni si trova in una formula per propiziare il corretto sciame delle api l'auspicio che \"il gettare della terra sotto i piedi\" sia un modo per difendersi \"dalla lingua del grande uomo\", l'orso appunto.\nLa casa di Beorn.\nLa casa di Beorn si trova tra le Montagne Nebbiose e Bosco Atro. Tolkien la descrive con molta cura. All'entrata, la casa \u00e8 circondata da un'alta siepe spinosa nella quale si apre un alto e largo cancello di legno. Nel lato meridionale della siepe ci sono file di arnie con il tetto di paglia e a forma di campana che ospitano le grandi api che Beorn alleva diligentemente. Dal cancello parte un viottolo molto largo che conduce ad un cortile, davanti al quale c'\u00e8 un tronco di quercia dove Beorn spacca solitamente la legna. All'interno della casa c'\u00e8 una grande sala con un camino al centro e un'apertura nel tetto e una piccola porta che conduce ad una veranda che \u00e8 esposta a sud e sul giardino fiorito di Beorn.\nAdattamenti.\nIl personaggio e tutti gli eventi che lo vedevano implicato nel libro sono stati tagliati nel film \"The Hobbit\" del 1977, diretto e prodotto da Jules Bass e Arthur Rankin Jr..\nNella trilogia de \"Lo Hobbit\" diretta da Peter Jackson, il ruolo di Beorn \u00e8 interpretato da Mikael Persbrandt, con la voce italiana di Paolo Marchese. La raffigurazione di Beorn \u00e8 diversa dal romanzo: non ha una barba e lunghi capelli scuri, ma ha una folta chioma ispida dalla testa fin gi\u00f9 sulla schiena di colore castano. Anche le vicende che lo vedono protagonista sono molto diverse da quelle del romanzo. Innanzitutto \u00e8 un personaggio molto marginale e compare per pochi minuti nella trilogia cinematografica (nella versione estesa, specialmente nel secondo film, ha un ruolo un po' pi\u00f9 ampio). Nella sceneggiatura originale Beorn doveva avere maggior risalto: a lui era stata dedicata una sottotrama che lo vedeva recarsi a Dol Guldur, dopo essere stato convinto da Radagast, per salvare Gandalf imprigionato; tuttavia in seguito anche egli veniva catturato e torturato dagli orchi nelle segrete della fortezza. Inoltre, come nel libro, avrebbe dovuto avere una rivalit\u00e0 accesa con Bolg. Per ragioni sconosciute queste sue scene aggiuntive sono state tagliate dal montaggio finale (anche della versione estesa)."}
{"id": "1228521", "revid": "4252", "url": "https://it.wikipedia.org/wiki?curid=1228521", "title": "Liongo", "text": "Fumo Liongo, noto anche come Liongo, Liyongo, Liongo Fumo o Liongo Fumo wa Bauri \u00e8 una delle principali figure eroiche della cultura swahili. Era un guerriero e un cantore; a lui stesso \u00e8 attribuita la paternit\u00e0 delle molte canzoni sulla sua vita parte del bagaglio della tradizione orale swahili. Molte di queste canzoni sono associate ai riti nuziali e alle danze gungu.\nI testi.\nOltre a essere tramandate oralmente, alcune canzoni di Liongo ci sono giunte attraverso manoscritti in lingua swahili arcaica, traslitterata nell'alfabeto arabo o latino. Si ritiene che queste poesie risalgano almeno al XIII secolo, e costituiscono elementi di grande interesse per lo studio antropologico e storico della lingua e della cultura swahili antiche. Per esempio, vi si trovano informazioni sugli antichi rituali nuziali, sul ruolo del vino di palma nella societ\u00e0, sulle danze gungu, e via dicendo. Alcuni dei testi pi\u00f9 noti del grande corpus di poesie su Liongo sono \"Liongo na Mmanga\", \"Hadithi ya Liongo\", \"Sifu Uta Wangu\". Si tratta principalmente di testi che raccontano episodi della vita dell'eroe, enfatizzandone l'abilit\u00e0 e la forza, di lodi cantate dall'eroe in onore di dame, o di odi guerresche (il \"Sifu Uta Wangu\", per esempio, viene generalmente chiamato \"Lode al mio arco\" o \"La canzone del guerriero\").\nStoricit\u00e0 del personaggio.\nAnche se le informazioni preservate dalla tradizioni non sono sempre coerenti e di facile interpretazione, e una ricostruzione accurata della vita di Liongo \u00e8 molto difficile, si ritiene che si tratti di un personaggio storico. Alcuni elementi dell'epica di Liongo fanno pensare che l'origine del mito risalga al periodo di transizione fra la cultura africana (matrilinea) e quella islamica (patrilinea), intorno al XIII secolo circa. A questo proposito \u00e8 significativo che diverse fonti rappresentino alternativamente Liongo come un seguace delle religioni tradizionali africane, un musulmano, o addirittura un cristiano.\nElementi dell'epica di Liongo.\nLe descrizioni tradizionali di Liongo presentano molti punti in comune con quelle di eroi leggendari della tradizione europea; in particolare, ci sono forti analogie con le vicende di Achille, Sigfrido e Robin Hood. Viene descritto come un principe severo, e un guerriero possente: altissimo (quasi un gigante) e quasi invulnerabile, poteva essere ucciso solo da un chiodo (o spillo) di rame piantato nell'ombelico. Questo segreto era noto solo a Liongo e a sua madre Mbowe.\nLiongo era principe (o re) di Shanga, un antico regno dell'isola di Pate (la maggiore delle isole Lamu), sebbene fosse probabilmente originario del continente (ci sono diverse localit\u00e0 della costa orientale dell'Africa che si attribuiscono il merito di avergli dato i natali). La parte pi\u00f9 nota delle sue imprese riguarda la sua caduta in disgrazia, che a seconda delle fonti \u00e8 attribuita all'ira del popolo o a una disputa con il fratello o il cugino per la successione al trono. In alcune varianti della storia, il rivale-cugino si chiama Hemedi (Ahmad); questa versione potrebbe rappresentare simbolicamente il conflitto fra l'antica tradizione dei re africani e l'avvento dei sultanati islamici. In ogni caso, la vicenda narra che Liongo, imprigionato, si mise a cantare una lunghissima canzone. Attraverso questi canti, fra l'altro, Liongo inviava messaggi in codice alla madre, al fine di ottenere il suo aiuto per fuggire. Il canto divenne poi una danza (il prototipo delle danze gungu diffuse ancora oggi in Africa orientale) a cui si un\u00ec anche tutto il popolo, e nella confusione (o con l'aiuto della madre) Liongo riusc\u00ec a darsi alla fuga.\nUn altro elemento fondamentale dell'epica di Liongo riguarda la sua morte che, come nel caso di quella dell'eroe nordico Sigfrido, fu causata da un tradimento. A tradirlo fu il figlio (o il nipote), venuto a conoscenza del punto vulnerabile dell'eroe.\nIn altri canti Liongo viene descritto anche come un maestro nel tiro con l'arco, e alcuni episodi sono incentrati su questo elemento. In una occasione, un re aveva indetto un torneo con lo scopo di attirare Liongo in trappola; Liongo riusc\u00ec a vincere il torneo e contemporaneamente sfuggire alla cattura. Alcune descrizioni della sua morte riferiscono che, dopo la fatale ferita procuratagli dallo spillo di rame, si inginocchi\u00f2 appoggiato al suo arco, morendo in quella posizione; e chi lo vedeva pensava che fosse ancora vivo.\nNella localit\u00e0 di Ozi esiste un luogo di sepoltura in cui, secondo la tradizione, giace il corpo di Liongo."}
{"id": "1228523", "revid": "6923", "url": "https://it.wikipedia.org/wiki?curid=1228523", "title": "Daimler DS 420", "text": "La DS 420 \u00e8 un'autovettura prodotta dalla Daimler Motor Company tra il 1968 ed il 1992.\nDalla met\u00e0 degli anni sessanta la Daimler era ridotta a un puro marchio apposto sulle versioni pi\u00f9 prestigiose delle berline Jaguar.\nAi gloriosi tempi della produzione autonoma di grandi limousine dall'aria un po' funerea (e pertanto spesso utilizzate dalle imprese di onoranze funebri come base per sontuosi auto funebri), la prestigiosa casa inglese era tra i principali fornitori della Casa Reale britannica.\nPer recuperare questo ruolo, oramai detenuto dalla Rolls-Royce, la British Leyland, proprietaria della Daimler attraverso la Jaguar, mise in cantiere il progetto di una nuova limousine che vide luce nel 1968.\nPartendo dalla meccanica della \"420 G\", il cui pianale venne allungato di 51 centimetri, i tecnici realizzarono la \"DS 420\", un'originale limousine con abitacolo diviso in due parti: quella anteriore riservata all'autista e quella posteriore, pi\u00f9 ampia, per i passeggeri.\nLa carrozzeria, realizzata dalla Vanden Plas, che s'occupava anche dell'assemblaggio della vettura, aveva un muso ispirato a quello della Jaguar \"420 G\" ed una coda appuntita con bagagliaio sovrapposto simile alle vecchie versioni Rolls Royce.\nLa meccanica era la stessa della Jaguar, compreso il 6 cilindri in linea bialbero della serie \"XK\" da 4,235 cm\u00b3. \nPer assicurare una souplesse di marcia pi\u00f9 consona ad una limousine la potenza del motore, abbinato unicamente ad un cambio automatico a 3 rapporti, venne ridotta a 245 CV. \nL'abitacolo della \"DS 420\" era riccamente rifinito (pelle e radica ovunque) e ampiamente personalizzabile in termini di rivestimenti, colori, accessori e arredamento.\nDal punto di vista tecnico la \"DS 420\" sub\u00ec, nella sua lunga carriera, le stesse evoluzioni motoristiche delle altre Jaguar dotate del medesimo 6 cilindri. Cos\u00ec la potenza massima scese a 167 CV nel 1973 e risal\u00ec a 205 CV nel 1979.\nIl 1979 fu anche l'anno in cui la produzione venne trasferita dalla Vanden Plas agli stabilimenti di Browns Lane a Coventry.\nA livello estetico, l'unica variazione in tutti gli anni di produzione, fu l'adozione, sempre nel '79, di pi\u00f9 ampi paraurti con fascia perimetrale in gomma al posto di quelli con rostri.\nLa \"DS 420\" riusc\u00ec nel proprio scopo, dato che la Regina Elisabetta II ne acquist\u00f2 vari esemplari e anche il Parlamento Inglese l'adott\u00f2 come auto di rappresentanza.\nIn tutto furono prodotte 4.116 limousine complete, a cui vanno aggiunti 961 chassis per l'allestimento, tanto per non smentirsi, di carri funebri."}
{"id": "1228524", "revid": "287204", "url": "https://it.wikipedia.org/wiki?curid=1228524", "title": "Publio Tarutieno Paterno", "text": "Fu segretario \"ab epistulis latinis\" di Marco Aurelio dal 171 ed incaricato di una missione diplomatica presso il popolo dei Cotini, a nord del Danubio, durante la prima guerra marcomannica. Con l'inizio della seconda fase della guerra marcomannica viene nominato Prefetto del pretorio (dal 178 al 182), ricoprendo il ruolo fondamentale nella guerra di comandante in capo dell'esercito imperiale.\nOttenne una vittoria determinante ai fini della guerra, battendo una coalizione di popoli barbari (che si presume fosse composta da Marcomanni, Quadi e Naristi), in una battaglia che Cassio Dione racconta, durata un intero giorno.\nTigidio Perenne, divenuto anch'egli prefetto, lo rimosse da questo incarico e gli confer\u00ec il rango onorario di ex-console, ma poco dopo Paterno si trov\u00f2 coinvolto in un complotto contro l'imperatore Commodo, forse costruito su false accuse da parte dell'altro prefetto del pretorio Tigidio Perenne, e fu messo a morte (185/186)."}
{"id": "1228525", "revid": "110157", "url": "https://it.wikipedia.org/wiki?curid=1228525", "title": "G\u00f6llersdorf", "text": "G\u00f6llersdorf \u00e8 un comune austriaco di 3 002 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\")."}
{"id": "1228529", "revid": "110157", "url": "https://it.wikipedia.org/wiki?curid=1228529", "title": "Grabern", "text": "Grabern \u00e8 un comune austriaco di 1 525 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\")."}
{"id": "1228532", "revid": "110157", "url": "https://it.wikipedia.org/wiki?curid=1228532", "title": "Guntersdorf", "text": "Guntersdorf \u00e8 un comune austriaco di 1142 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\")."}
{"id": "1228535", "revid": "110157", "url": "https://it.wikipedia.org/wiki?curid=1228535", "title": "Hadres", "text": "Hadres \u00e8 un comune austriaco di 1 686 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\")."}
{"id": "1228537", "revid": "767487", "url": "https://it.wikipedia.org/wiki?curid=1228537", "title": "Hardegg", "text": "Hardegg \u00e8 un comune austriaco di 1 307 abitanti nel distretto di Hollabrunn, in Bassa Austria; ha lo status di citt\u00e0 (\"Stadtgemeinde\")."}
{"id": "1228539", "revid": "436907", "url": "https://it.wikipedia.org/wiki?curid=1228539", "title": "Grover Washington Jr.", "text": "Insieme a George Benson, David Sanborn, Bob James, Chuck Mangione, Herb Alpert, e Spyro Gyra, \u00e8 considerato da molti uno dei padri fondatori dello smooth jazz.\nBiografia.\nSua madre era una corista in chiesa, suo padre era un collezionista di vecchi dischi in vinile e un discreto sassofonista; la musica era dovunque in casa. Crebbe ascoltando i dischi di grandi band leader come Benny Goodman, Fletcher Henderson ed altri. Ad 8 anni, suo padre gli regal\u00f2 un sassofono.\nLasci\u00f2 la sua citt\u00e0 ed and\u00f2 a suonare ad ovest con un gruppo chiamato Four Clefs. Fu chiamato alle armi nell'esercito degli USA, ma la guerra gli port\u00f2 fortuna poich\u00e9 conobbe il batterista Billy Cobham. Cobham, musicista di New York, present\u00f2 Grover Washington a molti musicisti della citt\u00e0. Dopo aver lasciato le armi (1967) inizi\u00f2 ad esibirsi nei locali di New York, e poi anche a Philadelphia.\nA cavallo tra gli anni settanta e gli anni ottanta, Grover Washington scrisse alcune tra le pi\u00f9 famose composizioni del suo genere tra cui \"Mr. Magic\", \"Black Frost\" e \"The Best Is Yet to Come\". Oltretutto realizz\u00f2 duetti con molti artisti come Bill Withers in \"Just the Two of Us\" e con Phyllis Hyman in \"A Sacred Kind of Love\".\n\u00c8 ricordato per aver partecipato con Dave Brubeck in \"Take Another Five\", e \"Soulful Strut\".\nMor\u00ec il 17 dicembre 1999, alle 19:30, all'et\u00e0 di 56 anni, stroncato da un improvviso attacco cardiaco."}
{"id": "1228540", "revid": "767487", "url": "https://it.wikipedia.org/wiki?curid=1228540", "title": "Haugsdorf", "text": "Haugsdorf \u00e8 un comune austriaco di 1 571 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\")."}
{"id": "1228542", "revid": "1305772", "url": "https://it.wikipedia.org/wiki?curid=1228542", "title": "Chiesa di Santa Margherita d'Antiochia", "text": ""}
{"id": "1228544", "revid": "110157", "url": "https://it.wikipedia.org/wiki?curid=1228544", "title": "Heldenberg", "text": "Heldenberg \u00e8 un comune austriaco di 1 247 abitanti nel distretto di Hollabrunn, in Bassa Austria. \u00c8 stato istituito nel 1971 con la fusione dei comuni soppressi di Glaubendorf, Gro\u00dfwetzdorf e Kleinwetzdorf; nel 1972 ha inglobato il comune soppresso di Thern, a sua volta istituito nel 1967 con la fusione dei comuni soppressi di Oberthern e Unterthern."}
{"id": "1228548", "revid": "767487", "url": "https://it.wikipedia.org/wiki?curid=1228548", "title": "Panarea (film)", "text": "Panarea \u00e8 un film italiano del 1997 diretto da Pipolo.\nTrama.\nDurante un fine settimana estivo nell'isola di Panarea, s'intreccia una serie di storie d'amore fra i villeggianti.\nPancrazio, che ha fama di superdotato e che probabilmente per questo fatto \u00e8 soprannominato \"Pizellone\", \u00e8 innamorato della sua amica d'infanzia Simona che lo usa per stimolare la gelosia del suo ex ragazzo, Andrea, un culturista pugliese. L'ultima sera di vacanza, lei finalmente ha l'attenzione di Andrea, e Pancrazio si stanca di andarle dietro e viene corteggiato da una bella francese, ma, quando i due si appartano, Simona manda a quel paese Andrea e dice a Pancrazio che lui deve stare solo con lei, cos\u00ec alla fine si mettono insieme.\nRiccardo e Luca, due amici per la pelle noti per le loro conquiste, perdono la testa di fronte alla nuova arrivata Alessandra. I due se ne fanno di tutti i colori per conquistarla fin quando, alla fine della vacanza, la ragazza li gioca entrambi e non si concede a nessuno. Ciononostante, tra l'amicizia tra i due ragazzi resta forte e si preparano a corteggiare altre fanciulle, stavolta una a testa.\nDue sorelle, Claudia e Maria, sono innamorate dello stesso ragazzo, Enrico (detto Sandokan). Claudia \u00e8 piccola ed Enrico non vuole, giustamente, averci a che fare, ma lei continua a procurargli problemi con Maria, tanto da fargli pure credere che sia lesbica, e alla fine tra lui e quest'ultima non funziona proprio quando lui, stupito dal fatto che Maria lo corteggi, non le faccia notare di pensare che lei sia, per l'appunto, omosessuale, e quest'affermazione offende la ragazza che lo lascia perdere.\nGiorgio Bedoni, rampollo di buona famiglia, viene lasciato solo dai genitori e si fa convincere da Antonio, il suo cameriere, a organizzare un festino nella villa paterna, nonostante sia triste per il fatto che non riesce mai a confessarsi ad Amanda, la ragazza che gli piace. Solo quando far\u00e0 la festa, e arriver\u00e0 a fregarsene del fatto che gli distruggano la casa del padre, avr\u00e0 il coraggio di andare da Amanda per avere finalmente un rapporto sessuale con lei.\nProduzione.\nIl film, prodotto da Giovanni Di Clemente per una cifra di sette miliardi e mezzo di lire, vede un cast composto da attori all'esordio cinematografico, ma con gi\u00e0 alcune esperienze nel mondo dello spettacolo (fra cui Alessia Merz, gi\u00e0 velina di \"Striscia la notizia\"). Le riprese si sono svolte nell'isola di Panarea, con alcune scene girate a Fiumicino; il sonoro \u00e8 stato registrato in presa diretta, anche se la versione definitiva del film \u00e8 stata doppiata, sotto la direzione di Michele Gammino.\nColonna sonora.\nI brani musicali facenti parte della colonna sonora sono stati selezionati da Claudio Casalini.\nDistribuzione.\nIl film \u00e8 stato distribuito nelle sale a partire dal 10 gennaio 1997, in periodo post-natalizio.\nAccoglienza.\nIl film ottenne uno scarso successo al botteghino e pareri negativi da parte della stampa specializzata, ma nel tempo \u00e8 diventato un vero e proprio cult trash dell'epoca ."}
{"id": "1228549", "revid": "256896", "url": "https://it.wikipedia.org/wiki?curid=1228549", "title": "AIIG", "text": ""}
{"id": "1228560", "revid": "115794098", "url": "https://it.wikipedia.org/wiki?curid=1228560", "title": "Tigidio Perenne", "text": "Pochi anni pi\u00f9 tardi veniva messo a morte dallo stesso imperatore (185-186) poich\u00e9 sospettato di aver architettato un complotto contro l'imperatore, e denunciato da alcuni suoi collaboratori militari su istigazione del liberto, Marco Aurelio Cleandro, cubiculario dell'imperatore e suo favorito.\n\u00c8 uno dei comandanti principali della seconda spedizione germanica, mentre suo figlio, otteneva onori che non meritava per le campagne contro i Sarmati degli anni 180-182."}
{"id": "1228564", "revid": "1782831", "url": "https://it.wikipedia.org/wiki?curid=1228564", "title": "Associazione italiana insegnanti di geografia", "text": "L'Associazione italiana insegnanti di geografia (AIIG), \"Societ\u00e0 di cultura del territorio\", \u00e8 un'associazione nazionale fondata a Padova il 22 aprile 1954 per iniziativa di Elio Migliorini in occasione del \"XVI Congresso geografico italiano\".\nStruttura e finalit\u00e0.\nL'associazione \u00e8 presente sul territorio nazionale a livello regionale, provinciale, interprovinciale e cittadino. I suoi principali scopi (come da Statuto) sono incentrati intorno al tentativo di operare una sensibilizzazione diffusa alla cultura geografica, favorire l'incontro fra tutti gli insegnanti di discipline geografiche, da quelli delle scuole elementari fino ai docenti e ai ricercatori accademici, promuovere l'aggiornamento scientifico e didattico, favorire a tutti i livelli la coscienza dello sviluppo sostenibile nel rispetto ecologico del territorio, tutelare la geografia come materia d'insegnamento nella scuola e nelle Universit\u00e0.\nL'associazione inoltre si propone di operare contatti internazionali con altre associazioni operanti nel settore all'interno della Comunit\u00e0 europea per attuare uno scambio proficuo di esperienze, conoscenze, novit\u00e0.\nIl Convegno nazionale dell'AIIG \u00e8 annuale, ha luogo sempre in localit\u00e0 diverse e si svolge attraverso relazioni di didattica della geografia e aggiornamento sulle tematiche geografiche che interessano la regione che di volta in volta ospita la manifestazione. Hanno luogo inoltre laboratori didattici e seminari dedicati alla scuola primaria, scuola secondaria di primo grado, scuola secondaria di secondo grado, Universit\u00e0. Vengono programmate periodicamente escursioni di studio. L'associazione promuove inoltre gruppi di lavoro, conferenze, viaggi di istruzione in Italia e all'estero e manifestazioni in collaborazione con le strutture scolastiche.\nL'associazione \u00e8 presieduta da un consiglio nazionale, eletto ogni quattro anni dai soci, ed \u00e8 composta da insegnanti di geografia di ogni ordine e grado, cultori della materia, studenti universitari in corsi in cui si insegna la Geografia, enti pubblici e privati e scuole.\nDal 2002 al 2018 \u00e8 presidente nazionale Gino De Vecchis, per il quadriennio 2018-2022 il presidente in carica \u00e8 Riccardo Morri.\nHa sede presso il dipartimento di scienze documentarie linguistico-filologiche e geografiche, della sezione di geografia della Sapienza - Universit\u00e0 di Roma.\nPubblicazioni.\nOrgano ufficiale dell'AIIG \u00e8 la rivista scientifica \"Ambiente Societ\u00e0 Territorio - Geografia nelle Scuole\", in cui vengono pubblicati articoli ed interventi di varia natura, principalmente di aggiornamento didattico e scientifico, resoconti di laboratori didattici e di viaggi di istruzione, notizie, cronache di convegni e manifestazioni geografiche, recensioni e indicazioni bibliografiche. Direttore \u00e8 Carlo Brusa.\nOltre alla rivista, l'AIIG cura la pubblicazione di due collane: dal 2005 \"Ambiente Societ\u00e0 Territorio\" (diretta da Gino De Vecchis), giunta al suo 17\u00b0 volume, e dal 2015 \"Tratti geografici\" (diretta da Daniela Pasquinelli d'Allegra)\nDal dicembre 2012 l'AIIG pubblica una rivista semestrale on line di Classe A \"Journal of Research and Didactics in Geography\" [J-Reading]. \u00c8 consultabile gratuitamente sul sito: www.j-reading.org. Direttore \u00e8 Gino De Vecchis. Condirettori sono Cristiano Giorda, Cristiano Pesaresi, Joseph Stoltman, Sirpa Tani.\nConvegni nazionali.\nA partire dal 1955, con il primo convegno svoltosi a Bressanone nel mese di luglio, l'Associazione organizza ogni anno il suo convegno nazionale, ogni anno in una diversa localit\u00e0 italiana, con l'eccezione del 1957, quando il convegno non ebbe luogo, e del 1972, quando il convegno si svolse a Phoenix, negli Stati Uniti d'America. L'edizione del 2012, si \u00e8 svolta a Macerata dal 27 settembre al 5 ottobre; quella del 2013 si \u00e8 tenuta a Siracusa e Noto, in Sicilia, dal 24 al 30 ottobre. Nel settembre 2014 il Convegno nazionale si \u00e8 svolto a Sanremo. Nel 2015 in occasione dell'Expo si \u00e8 svolto a Milano e nel 2016 a Roma. Nel 2017 si \u00e8 svolto nell'Universit\u00e0 del Piemonte Orientale a Novara, Vercelli e Alessandria, nel 2018 a Termoli e nel 2019 a Salerno.\nAd aprile 2012 si \u00e8 svolto a Torino il primo workshop nazionale giovani presso la Facolt\u00e0 di architettura dell'Universit\u00e0 di Torino con sede al Castello del Valentino; \u00e8 stato organizzato dalla sezione Piemonte. Il secondo workshop (aprile 2013) si \u00e8 svolto a Roma presso la Facolt\u00e0 di lettere de La Sapienza. Il terzo, nel 2014, presso l'Universit\u00e0 di Padova. Dal 2015 il workshop \u00e8 tornato ad essere incluso all'interno degli annuali convegni nazionali.\nPresidenti nazionali.\nI presidenti dell'AIIG sono stati:"}
{"id": "1228567", "revid": "1745361", "url": "https://it.wikipedia.org/wiki?curid=1228567", "title": "Gaspard de Ch\u00e2tillon", "text": "Conosciuto anche come Gaspard II de Coligny, o solo come Gaspard de Coligny, barone di Beaupont e Beauvoir, Montjuif, Roissiat, Chevignat, fu un ammiraglio francese e comandante militare degli ugonotti. Dei quattro Gaspard della casata dei Coligny fu il pi\u00f9 famoso.\nBiografia.\nLa prima educazione.\nProveniente da una famiglia di antica nobilt\u00e0 borgognona, attestata come tale fin dall'XI secolo ed al servizio del re di Francia dai tempi di Luigi XI, era figlio di Gaspard I de Coligny, maresciallo di Francia nel (1516) sotto Francesco I, e della di lui moglie Luisa di Montmorency, vedova Fercy de Mailly.\nLa madre, Luisa di Montmorency, era sorella di Anne di Montmorency, che fu connestabile di Francia fra il 1538 ed il 1541. Il padre mor\u00ec in Guienna quando Gaspard aveva 3 anni e quindi fu allevato dalla madre insieme agli altri tre fratelli, sotto il controllo dello zio materno Anne de Montmorency.\nI fratelli Coligny ricevettero un'educazione umanistica: il loro precettore, Nicolas B\u00e9rault, intratteneva corrispondenza con Erasmo da Rotterdam e con Guillaume Bud\u00e9. Gaspard ed i suoi fratelli furono iniziati all'arte militare da un vecchio soldato, Guillaume de Prunelay. Avendo notato lo zio che Gaspard era molto versato nel latino, si premur\u00f2 di destinarlo alla carriera ecclesiastica ma il giovane vi si ribell\u00f2: egli voleva intraprendere la carriera militare.\nL'adolescenza alla corte di Francesco I.\nNel 1530 la madre di Gaspard, fu nominata damigella d'onore di Eleonora d'Asburgo, seconda moglie di Francesco I e sorella dell'imperatore Carlo V, e la famiglia si stabil\u00ec a corte, una delle pi\u00f9 brillanti d'Europa. Le grandi case nobiliari si disputavano i favori del re e la famiglia dei Montmorency ebbe a corte una grande influenza.\nPoliticamente la Francia, il rivale impero di Carlo V e gli Stati Pontifici erano le pi\u00f9 grandi potenze europee, cui si deve aggiungere l'Inghilterra, il cui appoggio poteva far pendere, in caso di conflitto, il piatto della bilancia da una parte o dall'altra.\nSul piano religioso la Francia aveva intrapreso la via di una certa indipendenza con il concordato di Bologna, l'umanismo si stava espandendo e con esso la critica alle pratiche religiose che sollecitava le riforme e provocava l'opposizione nelle universit\u00e0 e negli ordini religiosi, inquieti per la diffusione delle idee di Lutero.\nLa stessa sorella del re, Margherita d'Angoul\u00eame, era stata influenzata dalle idee riformiste e quando i Coligny giunsero a corte il re tollerava ancora queste libert\u00e0.\nNel 1533, anno dello scisma anglicano, Francesco I diede in sposa al figlio, il delfino Enrico, la nipote del papa Clemente VII, Caterina de' Medici ed il papa, riconoscente, offr\u00ec alla Francia sette nomine cardinalizie fra le quali quella del sedicenne Odet de Coligny.\nNel 1534 emerse il caso dei manifesti che provoc\u00f2 una severa repressione contro i luterani e Francesco si trov\u00f2 in imbarazzo poich\u00e9 non desiderava inimicarsi i principi tedeschi favorevoli alla riforma protestante.\nIn questo periodo Coligny proseguiva i suoi studi con i figli del re, avendo come maestro Guglielmo di Maine, abate di Beaulieu.\nEgli studi\u00f2 Cicerone e Tolomeo e scopr\u00ec la cosmografia allora molto in voga. La corte si spostava molto ed i giovani Coligny seguivano il re di castello in castello. Gaspard aveva fatto parecchie amicizie fra le quali, in particolare, quella con il giovane Francesco di Guisa.\nCon il fratello Francesco (1520 \u2013 1569) godeva di una certa popolarit\u00e0 ma la disgrazia dei Montmorency ne compromise la presenza a corte (1541). Montmorency aveva cercato di impedire la guerra contro le forze imperiali ma questa divenne inevitabile. Nel 1542 i Coligny fecero la loro prima esperienza d'armi.\nLe prime armi.\nOdet aveva scelto la carriera ecclesiastica, lo zio di Montmorency era stato escluso dalla corte, non rimaneva ai Coligny altro che la guerra per farsi un nome. Nella guerra contro Carlo V, Gaspard combatt\u00e9 valorosamente nel Lussemburgo, nelle Fiandre e fu ferito partecipando agli assedi di Montm\u00e9dy e Bains. Venuto in Italia con l'esercito francese, partecip\u00f2 alla battaglia di Ceresole (11 aprile 1544), agli ordini di Francesco di Borbone, Conte di Enghien (1519 \u2013 1546).Nel 1544 fu firmata la pace con l'imperatore e Gaspard prese allora parte all'offensiva navale contro l'Inghilterra imbarcandosi sotto il comando di Claude d'Annebaut.\nEgli si distinse per audacia, rimanendo ferito pi\u00f9 volte. Conclusa la pace con Enrico VIII d'Inghilterra nel 1546, Gaspard pot\u00e9 dedicare il suo tempo a un'attivit\u00e0 allora molto in voga presso i giovani di buona famiglia: il viaggio in Italia. Soggiorn\u00f2 in particolare presso gli estensi (Renata di Francia, duchessa d'Este) a Ferrara, ma la morte di Francesco I, avvenuta il 31 marzo dello stesso anno, affrett\u00f2 il suo rientro in Francia.\nIl regno di Enrico II.\nA Francesco primo successe Enrico II ed uno dei primi atti del nuovo re fu quello di richiamare lo zio di Gaspard, Anne de Montmorency. Gaspard fu nominato \"gentiluomo ordinario\" della camera del re e decorato dell'Ordine di San Michele. Nel 1547 ricevette la carica di colonnello generale di fanteria. In quell'anno egli spos\u00f2 Charlotte de Laval, figlia del conte Guido XVI di Laval, e di idee molto vicine al protestantesimo, e nel medesimo anno gli mor\u00ec la madre Luisa di Montmorency. L'anno successivo il fratello Francesco spos\u00f2 una ricca ereditiera. La corte di Enrico II era un focolaio d'intrighi ove i clan dei Montmorency e quello dei Guisa, sostenuti dalla onnipotente amante del re Diana di Poitiers, si disputavano il favore del re.\nL'ambasciata a Londra.\nCon il regno di Enrico II inizi\u00f2 anche la ripresa delle persecuzioni contro i \"riformisti\" e con le minacce da parte dell'Inghilterra, che rifiutava la restituzione alla Francia di Boulogne, ancora occupata dalle sue truppe. L'Inghilterra guardava allora al trono di Scozia, ereditato da Maria Stuarda alla morte di Giacomo I di Scozia avvenuta nel 1542.\nUn matrimonio con Edoardo VI d'Inghilterra, che succedeva ad Enrico VIII, morto nel 1548, avrebbe riunito le corone d'Inghilterra e di Scozia, cosa decisamente avversata dai Guisa, in particolare da Francesco, zio di Maria Stuart per via della sorella Maria di Guisa (1515-1560)\nColigny faceva parte della delegazione francese recatasi a Londra per negoziare la pace con gli inglesi e vi incontr\u00f2 il giovane Edoardo VI, sotto il cui regno la riforma anglicana si era radicalizzata. Fu cos\u00ec che egli si avvicin\u00f2 al protestantesimo. Rientrato in patria e convinto che i suoi sforzi compiuti al servizio del re non fossero stati pienamente apprezzati, si ritir\u00f2 nelle sue terre e si mise a redigere un codice militare molto rigoroso, con lo scopo di moralizzare il comportamento delle truppe.\nLe guerre contro la Spagna.\nIl re richiam\u00f2 presto Gaspard dal suo ritiro in campagna. Messo da parte nell'assedio di Metz da Francesco I di Guisa, contribu\u00ec alla vittoria di Renty contro gli spagnoli. Alla morte di Claude d'Annebaut (1552) fu nominato ammiraglio di Francia e successivamente, nel 1533, governatore della Piccardia.\nNel 1557, dopo la rottura della tregua di Vaucelles stipulata con Carlo V, l'armata spagnola assedi\u00f2 San Quintino (10 agosto 1557), difesa dal Coligny, che dopo una lunga resistenza si dovette arrendere e fu imprigionato nella fortezza de L'Ecluse, ricevendo la libert\u00e0 solo dietro pagamento di un riscatto di 50.000 corone.\nMorto Enrico II egli, stanco degli intrighi di corte, rinunci\u00f2 a tutti i suoi incarichi e si ritir\u00f2 nuovamente nelle sue terre ove la lettura dei testi degli innovatori lo convinse ad abbracciare definitivamente il credo protestante, anche se alla decisione per la conversione non furono estranee l'influenza della moglie e quella del fratello, cardinale Odet, che si convertir\u00e0 al calvinismo nel 1560. Egli si pose a capo della propria fazione religiosa insieme al principe di Cond\u00e9 (1530 \u2013 1569) chiedendo libert\u00e0 di culto ed alcune altre riforme. Nell'assemblea dei notabili esplose cos\u00ec violentemente l'ostilit\u00e0 fra il Coligny e Francesco I di Guisa.\nLe guerre di religione.\nAllorch\u00e9 nel 1562 scoppi\u00f2 la guerra fra il partito protestante e quello cattolico, Coligny decise, dopo lunga esitazione, di prendere le armi contro il partito dei cattolici, fu nominato luogotenente generale dal partito ugonotto e combatt\u00e9 contro le truppe del partito cattolico condotte da Francesco di Guisa, ma nella battaglia di Dreux fu da quest'ultimo pesantemente sconfitto.\nLa morte di Francesco di Guisa per mano del capo ugonotto Jean de Poltrot de M\u00e9r\u00e9, avvenuta il 18 febbraio 1563 sotto le mura della citt\u00e0 di Orl\u00e9ans, segn\u00f2 l'inizio di un breve periodo di pace fra le fazioni religiose.\nQuando le parti nel 1567 ripresero le armi, Gaspard de Coligny lasci\u00f2 la corte per rifugiarsi prima a Boulogne e poi a La Rochelle, ove fu raggiunto dal Cond\u00e9.L'anno successivo rimase vedovo di Carlotta de Laval.\nColigny prese parte ai combattimenti a Saint-Denis e fu sconfitto a Jarnac (13 marzo 1569) ove Luigi I di Borbone-Cond\u00e9 fu preso prigioniero e successivamente assassinato. Sconfisse il nemico a La Roche-l'Abeille ma dopo un tentativo di assedio della citt\u00e0 di Poitiers durato quasi due mesi, assedio che dovette abbandonare poich\u00e9 rischiava la sconfitta, il 3 ottobre 1569 fu sconfitto (e ferito) a Moncontour dal duca d'Angi\u00f2, il futuro re di Francia, Enrico III.\nGaspard de Coligny fugg\u00ec verso il sud con le sue truppe ricongiungendo le sue forze ad altri eserciti ribelli in Linguadoca. Ripresa l'iniziativa, saccheggi\u00f2 alcuni villaggi cattolici, prese Saint-\u00c9tienne, sconfisse le truppe reali ad Arnay-le-Duc e risal\u00ec nel 1570 fino a La Charit\u00e9-sur-Loire, minacciando Parigi. L'8 agosto 1570 concluse con il re Carlo IX la pace di Saint-Germain.\nRiconciliatosi con il re, che lo aveva condannato a morte ed aveva fatto confiscare i suoi beni, rientr\u00f2 a corte nel 1571 e spos\u00f2 in seconde nozze Jacqueline de Montbel, Contessa d'Entremont. Tuttavia i cattolici di corte lo odiavano e la sua influenza sul re rimase piuttosto scarsa mentre le sue proposte di intervento nelle Fiandre contro la Spagna furono respinte pi\u00f9 volte.\nIl 22 agosto 1572, quattro giorni dopo il matrimonio dell'ugonotto Enrico III di Navarra, il futuro Enrico IV, con la sorella del re Margherita di Valois, un certo Carlo di Louviers, signore di Maurevert spar\u00f2 sul Coligny da un palazzo appartenente ai Guisa: la pallottola gli asport\u00f2 un dito e gli spappol\u00f2 un gomito.\nLa notte fra il 23 ed il 24 agosto 1572 ebbe luogo la strage di San Bartolomeo. Coligny fu sorpreso nel suo letto da un giovane assassino al servizio del duca di Guisa, al quale riusc\u00ec a chiedere di essere ucciso non da un giovane, ma almeno da un uomo. La richiesta non fu accolta e dopo essere stato ucciso fu gettato dalla finestra nel cortile sottostante. L'autore dell'omicidio fu uno scherano dei Guisa, certo Charles Danowitz, noto come Besme (o B\u00eame), con la complicit\u00e0 del capitano italiano Achille Petrucci.\nIn tutte le guerre che aveva combattuto egli si era sempre comportato con molta tenacia ma anche con grande prudenza cercando, quanto pi\u00f9 possibile, di giungere alla pace. Fu soprannominato: \"le h\u00e9ros de la mauvaise fortune\" (l'eroe della cattiva sorte).\nGli interventi oltre oceano.\nGaspard de Coligny si preoccup\u00f2, pi\u00f9 o meno segretamente, di aiutare i suoi correligionari inviando un gruppo di essi a fondare una colonia in Brasile sotto la direzione del suo amico e collega di marina, il contrammiraglio Nicolas Durand de Villegaignon, che fond\u00f2 nel 1555 Forte Coligny. Nel decennio successivo i coloni francesi furono espulsi dai portoghesi e nella stessa area Est\u00e1cio de S\u00e1 fond\u00f2 il 1\u00ba marzo 1565 \"S\u00e3o Sebasti\u00e3o do Rio de Janeiro\", divenuta successivamente Rio de Janeiro.\nNel 1562 egli scelse, con il consenso del re di Francia Carlo IX, il capitano ugonotto Jean Ribault per stabilire, insieme a 150 correligionari, una colonia francese in Florida.\nMatrimonio e discendenza.\nGaspard spos\u00f2 nel 1546 Charlotte de Laval (1530-1568), figlia del conte Guido XVI di Laval, dalla quale ebbe:\nRimasto vedovo di Carlotta, spos\u00f2 nel 1571 Jacqueline de Montbel ( \u2013 1588), contessa d'Entremont e di Launay-Gelin dalla quale ebbe una figlia:\nMemorie.\nIn suo onore fu eretto nel 1802 a Parigi l'oratorio del Louvre, situato attualmente all'incrocio di rue de l'Oratoire et di rue de Rivoli, non lontano dal palazzo del Louvre.\nIl suo epistolario fu pubblicato nel 1858 da F\u00e9lix Bourquelot."}
{"id": "1228571", "revid": "256896", "url": "https://it.wikipedia.org/wiki?curid=1228571", "title": "Associazione Italiana Insegnanti Geografia", "text": ""}
{"id": "1228575", "revid": "104485", "url": "https://it.wikipedia.org/wiki?curid=1228575", "title": "Francis Scott Key", "text": "Biografia.\nFiglio del capitano John Ross Key e di Ann Louis Penn Dagworthy, crebbe nella piantagione di famiglia chiamata \"Terra Rubra\", che si trovava nell'odierna contea di Carroll, nel Maryland. frequent\u00f2 quindi il \"St. John's College\" di Annapolis.\nDurante la guerra del 1812 Key, accompagnato dall'ufficiale americano addetto allo scambio di prigionieri colonnello \"John Stuart Skinner\", partecip\u00f2 ad un pranzo a bordo della nave britannica HMS \"Tonnant\", ospite del viceammiraglio Alexander Cochrane, del contrammiraglio Sir George Cockburn e del generale di divisione Robert Ross. La ragione dell'incontro era trattare la liberazione di un prigioniero, il dottor \"William Beanes\". Beanes, che viveva ad Upper Marlboro nel Maryland, era stato catturato dai britannici dopo che insieme ad altri uomini aveva arrestato da civile alcuni sbandati violenti. A Skinner, Key e Beanes fu concesso di tornare sulla loro imbarcazione ed allontanarsi, ma non fu loro permesso di tornare a Baltimora, perch\u00e9 ormai conoscevano la forza e la posizione dell'esercito britannico, nonch\u00e9 la sua intenzione di attaccare la citt\u00e0. Pertanto Key, durante la battaglia di Baltimora, non pot\u00e9 fare altro che stare a guardare il bombardamento di Fort McHenry, e questo fatto gli forn\u00ec l'ispirazione per comporre una poesia in cui descriveva l'esperienza vissuta. Intitolata originariamente \"\"The Defence of Fort McHenry\" (It. La difesa di Fort McHenry), la poesia, scritta per essere affiancata al brano \"To Anacreon in Heaven\" del compositore John Stafford Smith, \u00e8 diventata famosa con il titolo di \"The Star Spangled Banner\"\". Con questo nome la canzone fu scelta come inno nazionale degli Stati Uniti, dapprima con un ordine esecutivo del Presidente Woodrow Wilson del 1916 ( che per\u00f2 ebbe pochi effetti pratici, eccetto imporre alle bande militari di suonarla), poi con una risoluzione del Congresso del 1931 controfirmato dal Presidente Herbert Hoover.\nNel 1832 Key assunse la difesa legale di Sam Houston nel processo presso la Camera dei Rappresentanti che lo vedeva accusato di aver aggredito un altro deputato.\nNel 1835 sostenne l'accusa contro Richard Lawrence per il suo tentativo di assassinare il Presidente Andrew Jackson.\nKey fu un lontano cugino del suo omonimo Francis Scott Fitzgerald, il cui nome completo era in realt\u00e0 Francis Scott Key Fitzgerald. Tra i suoi discendenti vi sono il genetista Thomas Hunt Morgan, il chitarrista Dana Key e la stilista e creatrice di mode Pauline de Rothschild.\n\u00c8 sepolto al \"Mount Olivet Cemetery\" di Frederick (Maryland), vicino a Thomas Johnson, il primo governatore del Maryland, e a Barbara Fritchie, che si dice abbia sventolato la bandiera americana fuori dalla sua casa in segno di sfida verso la marcia delle truppe di Stonewall Jackson attraverso la citt\u00e0 durante la guerra civile americana.\nNel 1970 Francis Scott Key fu introdotto nella Songwriters Hall of Fame."}
{"id": "1228576", "revid": "110157", "url": "https://it.wikipedia.org/wiki?curid=1228576", "title": "Hohenwarth-M\u00fchlbach am Manhartsberg", "text": "Hohenwarth-M\u00fchlbach am Manhartsberg (ufficialmente Hohenwarth-M\u00fchlbach a.M.) \u00e8 un comune austriaco di 1 299 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\")."}
{"id": "1228579", "revid": "174925", "url": "https://it.wikipedia.org/wiki?curid=1228579", "title": "Sistemi di emostasi", "text": ""}
{"id": "1228580", "revid": "767487", "url": "https://it.wikipedia.org/wiki?curid=1228580", "title": "AmigaAMP", "text": "AmigaAMP \u00e8 un lettore multimediale per piattaforma Amiga 68k o PPC con interfaccia e funzionalit\u00e0 simili alle vecchie versioni di Winamp (precedenti alla 3.00)."}
{"id": "1228584", "revid": "110157", "url": "https://it.wikipedia.org/wiki?curid=1228584", "title": "Hollabrunn", "text": "Hollabrunn \u00e8 un comune austriaco di 11 736 abitanti nel distretto di Hollabrunn, in Bassa Austria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Si trova a circa 50\u00a0km a nord-ovest di Vienna; ."}
{"id": "1228585", "revid": "1699816", "url": "https://it.wikipedia.org/wiki?curid=1228585", "title": "Quo (album)", "text": "Quo \u00e8 il settimo album inciso dalla rock band inglese Status Quo, pubblicato per la prima volta nel maggio del 1974.\nIl disco.\nConcezione.\nDivenuti una delle rock band di maggior successo provenienti dal Regno Unito, gli Status Quo vengono incalzati dalla Vertigo Records al fine di incidere prima possibile un nuovo album di studio. Malgrado sia impegnata in una estenuante tourn\u00e9e mondiale, la band riesce a compattarsi e a scrivere materiale a sufficienza per rientrare in sala d'incisione nel gennaio del 1974, ad appena quattro mesi dalla pubblicazione del precedente \"Hello!\".\nContenuti.\nL'album \u00e8 contrassegnato da un massiccio apporto del bassista Alan Lancaster - presente quale autore in gran parte delle composizioni e voce principale nella met\u00e0 dei brani - e si inserisce nel novero dei classici del gruppo ai vertici delle \"hit parade\", in una fase in cui la produzione si mantiene copiosa e ispirata.\nI pezzi vengono eseguiti secondo la usuale sobriet\u00e0 espressiva (come sempre, alcuni accordi vengono deliberatamente soppressi per rendere la fruizione dell'ascolto pi\u00f9 agevole e lineare) ma molti di essi presentano una struttura intrinseca piuttosto elaborata, non solo per l'ormai tipico lavoro ad intreccio tra le chitarre di Rossi e Parfitt quanto, soprattutto, per la qualit\u00e0 delle sintesi armoniche e la destrezza di combinazioni ritmiche versatili e composite in brani quali \"Backwater\", \"Just Take Me\" e il lungo boogie-woogie finale di \"Slow Train\".\nAccoglienza.\n\"Quo\" suscita valutazioni non unanimi nella critica britannica del tempo: a chi licenzia l'opera quale semplice estensione dei lavori precedenti (per quanto di pregio e buona fattura), si contrappongono altri che invece vi rinvengono una formula stilistica ben scandagliata e personalizzata, con apprezzamento anche per i componenti della band in qualit\u00e0 di autori, in grado di muoversi con peculiarit\u00e0 espressiva entro gli stilemi delle 12 battute tipiche della musica blues creando in pochi anni un repertorio ricco e articolato.\nIl disco, appena pubblicato, sale al 2\u00ba posto delle classifiche inglesi. Ampiamente rivalutato nel tempo anche sotto il profilo critico, \u00e8 ritenuto tra i lavori meglio rappresentativi degli Status Quo.\nSingoli: \"Break the Rules\" (n. 8 UK).\nNote:\nTracce.\nLato A\nLato B\nTracce bonus dell'edizione CD 2005\nDeluxe Edition 2015.\nIl 4 dicembre 2015, viene pubblicata la \"deluxe edition\" dell'album contenente due CD.\nNel primo disco viene riprodotto fedelmente l'album del 1974, con il sound completamente restaurato e rimasterizzato.\nNel secondo CD \u00e8 incluso il brano \"Lonley Night\" (\"lato B\" del singolo \"Break the Rules\") e brani dal vivo tratti da un concerto registrato presso l\"'Olympia\" di Parigi l'11 gennaio 1975.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1974, in versione restaurata e rimasterizzata.\nCD 2\nContiene il brano \"Lonley Night\" (\"lato B\" del singolo \"Break the Rules\") e brani dal vivo tratti da un concerto registrato presso l\"'Olympia\" di Parigi l'11 gennaio 1975."}
{"id": "1228589", "revid": "94902", "url": "https://it.wikipedia.org/wiki?curid=1228589", "title": "Nichtlustig", "text": ""}
{"id": "1228590", "revid": "767487", "url": "https://it.wikipedia.org/wiki?curid=1228590", "title": "Rifiuti Solidi Urbani (gruppo musicale)", "text": "Gli Rsu, sigla che sta per Rifiuti Solidi Urbani, sono stati un gruppo musicale italiano attivo dal 1989 al 1998. Con il tempo la band ha sviluppato un suono originale molto pi\u00f9 duro e dalle tonalit\u00e0 metal, che mescolava, in un crossover di industrial rock, grindcore, Techno e musica dance, le chitarre ai campionatori ed alla sonorit\u00e0 elettroniche. La parallela attivit\u00e0 di remixing della band prosegue tuttora.\nStoria.\n1989-1992: \"Danza/Apatia\" e \"Omaggio al passar dell'Altare Immolatore\".\nGli Rsu si formano a Trento nel 1989 come gruppo new wave, da una costola della band \"Aura Nera\". Il bassista Mauro Andreolli, congiuntamente Manuel Carlo Pisoni e Ugo Pozzi.\nNel 1991 registrano in studio i loro primi due album autoprodotti su musicassetta dai titoli \"Danza/Apatia\" e \"Omaggio al passar dell'Altare Immolatore\". In queste prime pubblicazioni lo stile era molto vicino all'hardcore punk dei No Means No, con l'aggiunta di sonorit\u00e0 elettroniche che facevano intuire un primo abbozzo di quella che poi diverr\u00e0 il loro stile.\nFu di questo periodo la loro partecipazione a Rock Targato Italia 1992, festival che prevedeva per i primi 10 finalisti l'inclusione nell'omonima compilazione. Fu in questo contesto che gli Rsu, pur essendosi classificati si ritirarono dal contest, lasciando spazio agli allora giovanissimi Marlene Kuntz.\n1993-1994: Arezzo Wave e \"Rifiuti solidi urbani\" per la Psycho/BMG Ariola.\nFu poi dell'anno successivo la partecipazione ad Arezzo Wave e dove registrarono il brano \"Transizione\" per la compilation \"Arezzo Wave 1993\". \u00c8 in questo periodo che, dopo l'interessamento della major Psycho/BMG Ariola pubblicarono nel 1994 il loro primo album \"Rifiuti solidi urbani\", in cui appaiono pi\u00f9 evidenti le sonorit\u00e0 industrial metal ed la nuova attitudine legata all'estetica cyberpunk fin dalla copertina che vedeva un fotogramma tratto dal film Tetsuo di Shinya Tsukamoto. Tra i brani pi\u00f9 famosi dell'album vi era poi il brano dall'attitudine prog-industrial intitolato \"0\", mentre l'unica concessione alla forma canzone era la cover di Rock'n'Roll Robot di Alberto Camerini, che vedeva alla voce GL Perotti, cantante del gruppo thrash metal degli Extrema.\n1996-1997: \"Esperienze del limite\".\nNel 1996 registrano il brano \"Interludio d'attesa\" per \"TN Rock vol.2\", episodio molto vicino al grindcore e al cybergrind.\nNel 1997 esce il secondo album \"Esperienze del limite\" sotto etichetta Casi Umani contenente diversi remix del primo album realizzati da Mick Harris degli Scorn, Roberto Vernetti, Technogod, Eraldo Bernocchi e dagli stessi Rsu. Il libretto dell'album comprendeva poi foto fortemente influenzate dell'archeologia industriale, realizzate in un'area dismessa per inquinamento dove si produceva, tra gli anni '50 e '60, piombo tetraetile ed amianto e in cui la band si introdusse illegalmente per il servizio fotografico."}
{"id": "1228591", "revid": "110157", "url": "https://it.wikipedia.org/wiki?curid=1228591", "title": "Mailberg", "text": "Mailberg \u00e8 un comune austriaco di 561 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\"). Vi sorge il Castello di Mailberg."}
{"id": "1228592", "revid": "767487", "url": "https://it.wikipedia.org/wiki?curid=1228592", "title": "Hello! (Status Quo)", "text": "Hello! \u00e8 il sesto album del gruppo rock britannico Status Quo, pubblicato per la prima volta nel settembre del 1973.\nIl disco.\nConcezione.\nNell'estate del 1973, conseguita una identit\u00e0 di stile ben precisa, gli Status Quo intendono incidere un album che sia in grado di consacrarli definitivamente sotto il profilo commerciale.\nContenuti.\nRisultato di una fase di notevole affinamento della tecnica del gruppo, il lavoro contiene alcuni tra i brani pi\u00f9 celebri degli Status Quo.\nLunghe sessioni di prova guidano la band verso una sostanziale maturazione dello stile pregresso, che rimane schietto e diretto nella sobriet\u00e0 degli arrangiamenti e nella limatura degli accordi (spesso volutamente tagliati quando un pezzo sembra troppo intricato) ma si evolve nella misura delle armonie tra la sezione ritmica e il complesso lavoro ad intreccio tra le chitarre di Rossi e Parfitt in brani dalla articolata dinamica musicale quali \"Roll Over Lay Down\" e \"Forty-Five Hundred Times\".\nPur essendo prevalente un'indole prettamente rock, non mancano episodi pi\u00f9 melodici quali \"Claudie\" e \"And It's Better Now\".\nAccoglienza.\nLa stampa specializzata del tempo accoglie la pubblicazione di \"Hello!\" con valutazioni piuttosto discordanti. Mentre alcuni critici rimproverano ai Quo la riproposizione della lineare formula stilistica con cui hanno da poco conseguito il successo, altri ne colgono invece l'evoluzione e il tratto distintivo, mantenendo un giudizio positivo sulla genuinit\u00e0 e sulla purezza della loro musica.\nCome accaduto per gran parte della produzione del gruppo, il lavoro \u00e8 oggetto di nuova analisi e decisa rivalutazione critica nei decenni successivi. Pietra miliare nella discografia della band, \u00e8 oggi ritenuto un classico dell'hard rock inglese.\nPrimo album premiato dal pubblico con il vertice delle classifiche britanniche, \"Hello!\" spalanca definitivamente agli Status Quo le porte della gloria commerciale. In un vasto referendum promosso \"on-line\" dalla rivista \"Classic Rock\" nel 2003, \n\u00e8 risultato l'album del gruppo pi\u00f9 amato dai fan inglesi (con \"Forty-Five Hundred Times\" votata al primo posto tra le canzoni).\nDall'album vengono estratti i due singoli \"Caroline\" (che va al n. 5 UK) e \"Roll Over Lay Down\" (n. 9 UK), quest'ultimo pubblicato solo due anni pi\u00f9 tardi in versione \"live EP\".\nNote:\nTracce.\nLato A\nLato B\nTracce bonus dell'edizione CD 2005\nDeluxe Edition 2015.\nIl 4 dicembre 2015, viene pubblicata la \"deluxe edition\" dell'album contenente due CD.\nNel primo disco viene riprodotto fedelmente l'album del 1973, con il sound completamente restaurato e rimasterizzato.\nNel secondo CD \u00e8 incluso il brano \"Joanne\" (\"lato B\" del singolo \"Caroline\"), vari demo di \"Caroline\" e alcuni brani dal vivo.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1973, in versione restaurata e rimasterizzata.\nCD 2\nContiene il brano \"Joanne\" (\"lato B\" del singolo \"Caroline\"), vari demo di \"Caroline\" e alcuni brani dal vivo."}
{"id": "1228596", "revid": "110157", "url": "https://it.wikipedia.org/wiki?curid=1228596", "title": "Maissau", "text": "Maissau \u00e8 un comune austriaco di 1 947 abitanti nel distretto di Hollabrunn, in Bassa Austria; ha lo status di citt\u00e0 (\"Stadtgemeinde\")."}
{"id": "1228598", "revid": "767487", "url": "https://it.wikipedia.org/wiki?curid=1228598", "title": "Sunrise Avenue", "text": "I Sunrise Avenue sono un gruppo musicale rock finlandese formato a Helsinki nel 2002.\nIl loro stile varia dall'hard rock al rock melodico, con ballate quali \"Heal Me\". Il loro singolo di maggior successo \u00e8 stato \"Fairytale Gone Bad\", \n\"Choose to Be Me\" \u00e8 stata scelta dalla rete televisiva RTL II, come colonna sonora ufficiale per l'edizione tedesca 2008 del reality show \"Grande Fratello\".\nIl cantante del gruppo, Samu Haber, ha svolto il ruolo di coach nel programma televisivo tedesco \"The Voice of Germany\" nel 2013 e nel 2014."}
{"id": "1228601", "revid": "110157", "url": "https://it.wikipedia.org/wiki?curid=1228601", "title": "Nappersdorf-Kammersdorf", "text": "Nappersdorf-Kammersdorf \u00e8 un comune austriaco di 1 242 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1971 con la fusione dei comuni soppressi di D\u00fcrnleis, Kammersdorf e Nappersdorf; capoluogo comunale \u00e8 Kammersdorf. In precedenza Kammersdorf aveva inglobato il comune soppresso di Kleinsierndorf (1968) e Nappersdorf quelli di Haslach e Kleinweikersdorf (1970)."}
{"id": "1228605", "revid": "767487", "url": "https://it.wikipedia.org/wiki?curid=1228605", "title": "Pernersdorf", "text": "Pernersdorf \u00e8 un comune austriaco di 1 017 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\")."}
{"id": "1228608", "revid": "287204", "url": "https://it.wikipedia.org/wiki?curid=1228608", "title": "Lino Aldani", "text": "\u00c8 stato tradotto in sedici lingue.\nBiografia.\nSi trasfer\u00ec a Roma dove fece parte del gruppo di autori che debuttarono sulla rivista \"Oltre il cielo\", nel 1960, aprendo il periodo d'oro della fantascienza italiana.\nVisse nella capitale insegnando matematica, finch\u00e9 nel 1968 ritorn\u00f2 nel suo paese di nascita, dove si dedic\u00f2 assiduamente alla stesura dei suoi romanzi e racconti, che lo consacrarono come uno dei primi autori del fantastico italiani.\n\u00c8 stato sindaco del piccolo comune nat\u00eco di San Cipriano Po per diversi anni.\nCarriera letteraria.\nNel 1977 pubblic\u00f2 il suo primo e pi\u00f9 fortunato romanzo, \"Quando le radici\", iniziato a scrivere dieci anni prima. A quest'opera fecero seguito numerosi racconti, accanto ai romanzi \"Eclissi 2000\" (1979), \"Nel segno della luna bianca\" (anche come \"Febbre di luna\", 1980), scritto con Daniela Piegai, e \"La croce di ghiaccio\" (1989).\nDa segnalare, inoltre, la sua produzione saggistica: il suo libro \"La fantascienza\" (1962) fu il primo saggio italiano a trattare dell'argomento.\nOltre a essere uno scrittore di \"science fiction\" assai apprezzato e di grande qualit\u00e0 (il suo pseudonimo era quello di N. L. Janda), Aldani fond\u00f2 nel 1963, con Massimo Lo Jacono (i cui pseudonimi erano invece quelli di Megalos Diekonos e L. J. Mauritius) e con Giulio Raiola, \"Futuro\", la prima rivista interamente italiana di \"science fiction\", che pubblic\u00f2 tra gli altri per la prima volta in Italia un racconto di Adolfo Bioy Casares e di Juan Rodolfo Wilcock.\nA inizio 2007 fu pubblicato il suo ultimo romanzo, \"Themoro Korik\", ambientato in un'originale Trieste notturna."}
{"id": "1228609", "revid": "110157", "url": "https://it.wikipedia.org/wiki?curid=1228609", "title": "Pulkau", "text": "Pulkau \u00e8 un comune austriaco di 1 540 abitanti nel distretto di Hollabrunn, in Bassa Austria; ha lo status di citt\u00e0 (\"Stadtgemeinde\")."}
{"id": "1228610", "revid": "125260752", "url": "https://it.wikipedia.org/wiki?curid=1228610", "title": "Montenero d'Orcia", "text": "Montenero d'Orcia \u00e8 una frazione del comune italiano di Castel del Piano, nella provincia di Grosseto, in Toscana.\nGeografia fisica.\nIl borgo \u00e8 situato sulla collina di Monte Nero, che si eleva a circa 350 metri sul livello del mare sovrastando la Val d'Orcia. Montenero dista circa 44 chilometri da Grosseto e poco pi\u00f9 di 14 chilometri dal capoluogo comunale.\nStoria.\nIl territorio di Montenero si pensa che sia stato abitato dall'uomo fin dai tempi preistorici. Il reperimento di manufatti litici segnala la prima attestazione dell'uomo circa 50.000 anni fa e altri ritrovamenti archeologici segnalano aree d'insediamento che si estendono dalla Val d'Orcia fino al territorio dell'attuale Castel del Piano.\nIl castello di Montenero \u00e8 tuttavia citato per la prima volta in un documento del 1015, dove appariva di propriet\u00e0 dell'abbazia di San Salvatore. Con lo sviluppo dell'abitato, il luogo divenne inizialmente un dominio della famiglia Aldobrandeschi, per poi essere conteso dai signori di Tintinnano e dalla famiglia Visconti di Campiglia d'Orcia. Le lotte per il potere favorirono il dominio di Siena a partire dalla fine del XIII secolo, quando nel 1298 il castello fu distrutto da un attacco senese, anche se il borgo rimase in possesso degli Aldobrandeschi fino al 1375, quando venne conquistato dalla famiglia dei Salimbeni. Sottomesso definitivamente a Siena nel 1400, Montenero rimase nel territorio della Repubblica fino alla met\u00e0 del XVI secolo, quando entr\u00f2 definitivamente a far parte del Granducato di Toscana e, da allora, ne segu\u00ec le sorti, finendo accorpato prima a Cinigiano e in seguito a Castel del Piano. Montenero d'Orcia \u00e8 oggi un centro rinomato per la produzione del vino Montecucco.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Montenero d'Orcia. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nCultura.\nAll'interno del paese di Montenero, in alcuni locali della vecchia fattoria Avanzati, \u00e8 ospitato il Museo della vite e del vino, inaugurato nel 2002 grazie ad un progetto finanziato dal programma Leader II della Comunit\u00e0 Montana Amiata Grossetano, come parte fondamentale della \"Strada del vino Montecucco e sapori d'Amiata\", al fine di documentare la storia e le tradizioni nella coltivazione della vite e nella produzione del vino.\nEconomia.\nL'economia di Montenero d'Orcia si basa principalmente sulla coltivazione delle viti per la produzione del vino Montecucco. La frazione fa anche parte dell'associazione \"Strada del vino Montecucco e sapori d'Amiata\", che ha come obiettivo quello di promuovere il vino e i prodotti tipici locali dei comuni del Monte Amiata.\nInfrastrutture e trasporti.\nMontenero \u00e8 facilmente raggiungibile percorrendo la strada provinciale 64 del Cipressino, importante via di comunicazione che collega il Monte Amiata con la superstrada E78 Grosseto-Fano presso la localit\u00e0 di Paganico."}
{"id": "1228612", "revid": "110157", "url": "https://it.wikipedia.org/wiki?curid=1228612", "title": "Ravelsbach", "text": "Ravelsbach \u00e8 un comune austriaco di 1\u00a0602 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\"). Nel 1967 ha inglobato i comuni soppressi di Baierdorf, Oberravelsbach e Parisdorf e nel 1971 quelli di Gaindorf, Minichhofen e Pfaffstetten."}
{"id": "1228616", "revid": "110157", "url": "https://it.wikipedia.org/wiki?curid=1228616", "title": "Retz", "text": "Retz \u00e8 un comune austriaco di 4 275 abitanti nel distretto di Hollabrunn, in Bassa Austria; ha lo status di citt\u00e0 (\"Stadtgemeinde\")."}
{"id": "1228620", "revid": "1305772", "url": "https://it.wikipedia.org/wiki?curid=1228620", "title": "Delage Type H, J, L ed M", "text": "Le Type H, J, L ed M erano quattro autovetture di fascia medio-alta prodotte dal 1908 al 1910 dalla Casa automobilistica francese Delage.\nProfilo.\nCon questi quattro modelli, la Casa francese inaugur\u00f2 una nuova fascia di mercato, quella delle vetture di fascia media e medio-alta, giacch\u00e9 fino a quel momento la vettura di categoria pi\u00f9 alta \u00e8 stata la Type G con motore da 1.2 litri, considerata per\u00f2 ancora di fascia medio-bassa.&lt;br&gt;\nTali vetture, che condividevano lo stesso telaio delle contemporanee Type E, F e G, nel giro di un biennio diedero vita ad una girandola di versioni e di motorizzazioni molto vasta per l'epoca.&lt;br&gt;\nLa prima ad essere introdotta fu la Type H, equipaggiata da un nuovo motore di derivazione De Dion-Bouton a 4 cilindri da 1767 cm\u00b3 di cilindrata, in grado di erogare una potenza massima di 15 CV. La produzione della Type H fu interrotta alla fine dello stesso anno per lasciare spazio nel 1909 alla Type J, una vettura disponibile in due motorizzazioni: la pi\u00f9 bassa era identica a quella della Type H, mentre la pi\u00f9 alta era un nuovo motore a 4 cilindri da 2121 cm\u00b3 di cilindrata, in grado di erogare circa 18 CV di potenza massima.&lt;br&gt;\nMa nello stesso anno furono introdotte altre vetture: la Type L e la Type M. La prima, di fascia un po' pi\u00f9 bassa, era disponibile con due motorizzazioni a 4 cilindri da 1328 e da 1460 cm\u00b3, in grado di erogare rispettivamente 12,5 e 14 CV di potenza massima. Alla fine del 1909, per\u00f2, la Type L fu tolta di produzione.&lt;br&gt;\nQuanto alla Type M, essa fu invece prodotta fino al 1910 e fu disponibile in ben cinque motorizzazioni: le prime due erano identiche a quelle che equipaggiavano la Type L, mentre le altre, tutte a 4 cilindri, avevano cilindrate di 1505, 1593 e 1847 cm\u00b3, ed erano i primi tre motori interamente progettati e realizzati dalla Delage stessa.&lt;br&gt;\nAl termine della sua produzione, l'eredit\u00e0 della Type M e della Type J fu ripresa da due famiglie di modelli: dalla fascia media arrivarono le Type R e T con le loro evoluzioni, mentre dalla fascia alta arrivarono le Type AB, AD e AH."}
{"id": "1228621", "revid": "767487", "url": "https://it.wikipedia.org/wiki?curid=1228621", "title": "Retzbach", "text": "Retzbach \u00e8 un comune austriaco di 1 015 abitanti nel distretto di Hollabrunn, in Bassa Austria."}
{"id": "1228623", "revid": "111800196", "url": "https://it.wikipedia.org/wiki?curid=1228623", "title": "Codice musicale Braille", "text": "Il codice musicale Braille \u00e8 un metodo di lettura e scrittura del pentagramma musicale per i non vedenti. \u00c8 stato messo a punto dal francese Louis Braille nella prima met\u00e0 del XIX secolo.\nCome per il Braille alfabetico, consiste in simboli formati da un massimo di sei punti, impressi con un punteruolo su fogli di carta spessa o, pi\u00f9 raramente, di plastica. Ovviamente il lettore deve essere consapevole di stare leggendo un pentagramma, a causa della limitata disponibilit\u00e0 dei caratteri Braille (solo 64).\nPer un vedente \u00e8 difficile immaginare il pentagramma in Braille, per il fatto che mentre nel pentagramma normale una nota \u00e8 identificata dalla sua posizione nel pentagramma (in chiave di violino la prima linea \u00e8 un MI, la seconda un SOL e cos\u00ec via), nel braille la nota \u00e8 individuata da una sequenza discreta di caratteri alfabetici, cos\u00ec pure per le alterazioni, le chiavi, gli abbellimenti ecc."}
{"id": "1228624", "revid": "1318658", "url": "https://it.wikipedia.org/wiki?curid=1228624", "title": "Schrattenthal", "text": "Schrattenthal \u00e8 un comune austriaco di 862 abitanti nel distretto di Hollabrunn, in Bassa Austria; ha lo status di citt\u00e0 (\"Stadtgemeinde\"). Nel 1972 ha inglobato i comuni soppressi di Obermarkersdorf e Waitzendorf.\nPer un breve periodo fu un feudo di un ramo della famiglia fiorentina degli Strozzi, nella persona del generale austriaco Peter Strozzi (1626\u20131664), Conte di Schrattenthal (morto in battaglia contro gli Ottomani all'assedio di Novi Zrin - Croazia) e poi di suo figlio Jacob (Giacomo) Strozzi. "}
{"id": "1228628", "revid": "123443765", "url": "https://it.wikipedia.org/wiki?curid=1228628", "title": "Donato Altomare", "text": "Laureato in ingegneria civile presso l'Universit\u00e0 di Bari, si avvicin\u00f2 presto al fandom, dedicandosi poi alla scrittura.\nHa vinto due volte il premio Urania: nel 2001 con il romanzo \"Mater Maxima\", e nel 2007 con il romanzo \"Il dono di Svet\"."}
{"id": "1228632", "revid": "110157", "url": "https://it.wikipedia.org/wiki?curid=1228632", "title": "Seefeld-Kadolz", "text": "Seefeld-Kadolz \u00e8 un comune austriaco di 932 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\")."}
{"id": "1228635", "revid": "1444886", "url": "https://it.wikipedia.org/wiki?curid=1228635", "title": "Autunno caldo", "text": "L'autunno caldo \u00e8 un periodo della storia della Repubblica Italiana segnato da lotte sindacali operaie che si svilupp\u00f2 a partire dall'autunno del 1969 in Italia. Da questo movimento sociale \u00e8 nato lo \"Statuto dei lavoratori\".\nIl contesto storico.\nLa grande mobilitazione operaia, che fece seguito alla contestazione giovanile del Sessantotto, si colleg\u00f2 alla scadenza triennale dei contratti collettivi di lavoro, in particolar modo quelli relativi alla categoria dei metalmeccanici. In questo periodo le rivendicazioni salariali spontanee nelle grandi fabbriche si associarono alle agitazioni studentesche che reclamavano la tutela ed il riconoscimento del diritto allo studio in Italia per tutte le classi sociali.\nLe conseguenze.\nI rapporti di forza, le tecniche di sciopero, l'astensione dal lavoro e dallo studio, le occupazioni di fabbriche e scuole permisero negli anni successivi di formalizzare conquiste sociali di rilievo, prima fra tutte, sul piano del diritto del lavoro in Italia, lo Statuto dei lavoratori, e costrinsero inoltre lo Stato a legiferare in materia, introducendo normative specifiche in difesa dei lavoratori, che erano mancate nel secondo dopoguerra italiano."}
{"id": "1228636", "revid": "110157", "url": "https://it.wikipedia.org/wiki?curid=1228636", "title": "Sitzendorf an der Schmida", "text": "Sitzendorf an der Schmida \u00e8 un comune austriaco di 2 148 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\")."}
{"id": "1228640", "revid": "110157", "url": "https://it.wikipedia.org/wiki?curid=1228640", "title": "Wullersdorf", "text": "Wullersdorf \u00e8 un comune austriaco di 2 375 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\"). \u00c8 suddiviso in undici comuni catastali (\"Katastralgemeinden\"; tra parentesi la popolazione al 1\u00ba gennaio 2015): Aschendorf (49), Grund (229), Hart (83), Immendorf (428), Kalladorf (243), Oberstinkenbrunn (234), Raffelhof, Maria Roggendorf (130), Schalladorf (126) e Wullersdorf (704)."}
{"id": "1228644", "revid": "110157", "url": "https://it.wikipedia.org/wiki?curid=1228644", "title": "Zellerndorf", "text": "Zellerndorf \u00e8 un comune austriaco di 2\u00a0446 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\"). Il 1\u00ba gennaio 1967 ha inglobato il comune soppresso di Platt."}
{"id": "1228646", "revid": "767487", "url": "https://it.wikipedia.org/wiki?curid=1228646", "title": "Ziersdorf", "text": "Ziersdorf \u00e8 un comune austriaco di 3 392 abitanti nel distretto di Hollabrunn, in Bassa Austria; ha lo status di comune mercato (\"Marktgemeinde\"). Nel 1973 ha inglobato il comune soppresso di Gettsdorf."}
{"id": "1228652", "revid": "375872", "url": "https://it.wikipedia.org/wiki?curid=1228652", "title": "Altenburg (Austria)", "text": "Altenburg \u00e8 un comune austriaco di 810 abitanti nel distretto di Horn, in Bassa Austria; vi sorge l'omonima abbazia. Il 1\u00ba gennaio 1968 ha inglobato il comune soppresso di Mahrersdorf e il 1\u00ba gennaio 1970 quello di Fuglau, entrambi gi\u00e0 accorpati ad Altenbrug tra il 1938 e il 1945."}
{"id": "1228657", "revid": "1543377", "url": "https://it.wikipedia.org/wiki?curid=1228657", "title": "Montegiovi", "text": "Montegiovi \u00e8 una frazione del comune italiano di Castel del Piano, nella provincia di Grosseto, in Toscana.\nGeografia fisica.\nIl borgo di Montegiovi \u00e8 situato su una collina che costituisce una delle pendici occidentali del cono vulcanico del Monte Amiata, da cui si domina il primo tratto della val d'Orcia grossetana. Montegiovi dista circa 50 chilometri da Grosseto e meno di 6 chilometri dal capoluogo comunale.\nStoria.\nMontegiovi \u00e8 ricordato per la prima volta in un documento del 1209 in cui l'imperatore Ottone IV confermava il possesso di met\u00e0 del castello al vescovo di Chiusi, mentre l'altra met\u00e0 di propriet\u00e0 dell'abbazia di Sant'Antimo e dell'abbazia di San Salvatore. Sviluppatosi tra l'XI e il XII secolo, nel 1217 fu sottomesso a Siena, sotto l'influenza delle famiglie Tolomei (seconda met\u00e0 del XIII secolo), Bonsignori (prima met\u00e0 del XIV secolo) e Salimbeni (seconda met\u00e0 del XIV secolo). Nel XV secolo il borgo fu posto sotto la diretta giurisdizione di Siena. Nel 1555 fu aggregato al Granducato di Toscana, finendo poi accorpato a Castel del Piano.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Montegiovi. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nCultura.\nPresso Villa Clara a Montegiovi, nella parte bassa del paese, \u00e8 situato il Giardino di Piero Bonacina, parco artistico dello scultore lombardo Piero Bonacina, trasferitosi a Montegiovi nel 1990 e influenzato dalla cultura orientale e tibetana. Il giardino fa parte della rete museale provinciale \"Musei di Maremma\".\nInfrastrutture e trasporti.\nMontegiovi \u00e8 facilmente raggiungibile percorrendo la strada provinciale 64 del Cipressino, importante via di comunicazione che collega il Monte Amiata con la superstrada E78 Grosseto-Fano presso la localit\u00e0 di Paganico."}
{"id": "1228658", "revid": "599013", "url": "https://it.wikipedia.org/wiki?curid=1228658", "title": "Villa Jovis", "text": "Villa Jovis o Iovis (dal latino \"Villa di Giove\"), \u00e8 situata sulla vetta del monte Tiberio, che si trova nella parte orientale dell'isola di Capri.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Campania, nel dicembre 2019 divenuto Direzione regionale Musei. Nel 2016 ha registrato 27,488 visitatori.\nStoria.\nVilla Jovis \u00e8 nota per essere stata sia la dimora dell'imperatore romano Tiberio Giulio Cesare Augusto sia il palazzo del governo di Roma negli anni tra il 26 e il 37 d.C. Scoperta dagli archeologi Norbert Hadrawa e Amedeo Maiuri, villa Jovis ha suscitato un grande interesse tra gli studiosi di tutto il mondo soprattutto per il suo ruolo svolto durante la permanenza degli antichi romani sull'isola di Capri.\nTiberio e la sua villa.\nDa questa e dalle sue altre ville sull'isola di Capri, Tiberio Giulio Cesare Augusto govern\u00f2 l'Impero per oltre undici anni.\nSulla personalit\u00e0 di Tiberio ancora oggi si fanno molte speculazioni. Alcuni cronisti dell'epoca, lo descrivevano come un despota dalla personalit\u00e0 crudele e senza scrupoli. L'ozio e i vizi di corte lo avrebbero indotto nel commettere brutalit\u00e0 eccessive, come quella di far lanciare nel vuoto del Salto di Tiberio i suoi schiavi. Questa e altre analoghe malignit\u00e0 storiche hanno macchiato la sua immagine per secoli perch\u00e9 non corrispondono alla realt\u00e0. \nFonti pi\u00f9 attendibili e a lui contemporanee descrivono invece Tiberio come una persona distaccata, introversa, di poche parole. Difficilmente riceveva ospiti, tanto meno organizzava serate di gala, ancora pi\u00f9 rari erano i ricevimenti diplomatici. Trascorreva intere giornate in profonda solitudine, rinunciando addirittura alla presenza della sua scorta, della sua servit\u00f9 e del segretariato imperiale dedicandosi a passeggiate solitarie lungo il belvedere della sua villa che affaccia sui golfi di Napoli e di Salerno.\nDurante il suo lungo soggiorno sull'isola parte delle cariche dello Stato vennero trasferite da Roma a Capri, da ci\u00f2 si rese necessario realizzare alla villa ulteriori aumenti di volume; malgrado tutto, gli ampliamenti e le aree realizzate risultarono insufficienti. Pi\u00f9 tardi si resero necessarie altre modifiche a causa del decadimento progressivo dello stato di salute dell'Imperatore dovuto soprattutto alla sua et\u00e0 avanzata. Un sistema di torri costiere per comunicazioni ottiche e di veloci liburne consentiva comunque all'imperatore di ricevere rapidamente messaggi e d'impartire ordini.\nAlcuni studiosi affermano che Tiberio soffrisse di tubercolosi, ragione in cui i suoi medici gli avrebbero consigliato un lungo soggiorno in zone costiere. L'aria marina sarebbe stata la terapia indicata. Sulla veridicit\u00e0 e sulle ipotesi avanzate fino ad oggi non ci sono conferme. \nLo stesso Svetonio narra che l'Imperatore Tiberio aveva con il Senato, le classi patrizie ed i vertici militari relazioni torbide e caratterizzate da forti divergenze. \nUna delle cause principali era la sua politica di risparmio, essendo contrario all'espansionismo dell'Impero. Tiberio riusc\u00ec a risanare con grande successo e in pochi anni il disastrato bilancio dello Stato lasciatogli dai suoi predecessori. Un'opera che tuttavia lo pose in forte contrasto con il Senato, fino al suo isolamento. \nDopo essersi reso conto che qualcosa contro di lui era da tempo in atto, se non per sfuggire ad un possibile attentato, lasci\u00f2 la capitale appena in tempo per una \u00ablunga convalescenza\u00bb. La scelta appunto di venire a Capri ed abitare a Villa Jovis non fu casuale, fu proprio in ragione della sua incolumit\u00e0. Negli ambienti di corte la decisione del suo trasferimento verso l'isola delle Sirene venne accolta dalle classi nobili, le alte cariche militari e del Senato con grande soddisfazione. La sua assenza da Roma per curarsi appunto \"la salute\" venne considerata come una saggia decisione, decisione che tuttavia ancora oggi \u00e8 rimasta un grande mistero.\nTra le ipotesi pi\u00f9 azzardate del suo stato di salute, vi \u00e8 quella secondo cui Tiberio durante la sua giovent\u00f9 nelle sue campagne d'Africa e del Reno avrebbe contratto una malattia che gli avrebbe reso la vista debole. Pare che il suo carattere talvolta \"scontroso\" fosse presumibilmente dovuto ai malanni che aveva contratto sui campi di battaglia. \nNonostante tutto Tiberio continu\u00f2 con la sua investitura d'imperatore, tenendo le dovute distanze dai suoi cospiratori rimasti a Roma.\nMa certo la carriera politica ed il potere non erano mai stati all'apice delle sue ambizioni. Tiberio era affascinato dalle meraviglie del Mediterraneo come dimostra il suo lungo soggiorno a Rodi dedicato agli studi e alla riflessione. \nDurante la sua permanenza sull'isola di Capri ordin\u00f2 la modifica e la costruzione di altri palazzi intorno ad essa: tra i pi\u00f9 noti vi \u00e8 quello di Palazzo a Mare, altrimenti noto come \u00abBagni di Tiberio\u00bb.\nNella stagione estiva si trasferiva qui: proprio in questo suo quartiere marittimo, dove l'imperatore amava fare il bagno.\nGli architetti che progettarono gli ampliamenti della gi\u00e0 esistente villa Jovis, per rendere il soggiorno dell'imperatore confortevole, si trovarono di fronte al grande problema dell'approvvigionamento idrico. L'acqua potabile, abbondante nei bassi rilievi dell'isola, scarseggiava a quote superiori. Gi\u00e0 da qualche decennio prima che l'imperatore lasciasse Roma, vennero quindi costruite due o pi\u00f9 cisterne di grande capienza disposte nelle fondamenta della Villa Jovis. Quest'opera unica e ben concepita rese possibile la raccolta di grandi volumi di acqua piovana, cos\u00ec da renderne possibile l'erogazione in aree dell'isola meno accessibili, sia durante l'epoca romana che nei secoli successivi.\nDall'et\u00e0 borbonica in poi.\nVilla Jovis venne riscoperta nel XVIII secolo sotto il regno di Carlo di Borbone .\nLa villa fu oggetto di un intervento di recupero nel 1932 diretto dall'archeologo Amedeo Maiuri: furono rimosse le macerie che si erano nuovamente accumulate sulle rovine della villa, che ne risultarono rivalorizzate. A Maiuri \u00e8 stata intitolata la strada che, partendo dal centro della contrada di Tiberio, conduce alle rovine.\nDescrizione.\nVilla Jovis \u00e8 situata in posizione del tutto strategica, sul monte Tiberio, promontorio orientale dell'isola, a 334 metri sul livello del mare. Dalla sua posizione sublime si possono osservare l'isola d'Ischia, Procida, il golfo di Napoli, la penisola sorrentina quindi il golfo di Salerno fino alle terre del Cilento."}
{"id": "1228659", "revid": "1305772", "url": "https://it.wikipedia.org/wiki?curid=1228659", "title": "Blue Dragon", "text": " \u00e8 un videogioco di ruolo alla giapponese sviluppato da Mistwalker e Artoon e pubblicato da Microsoft Game Studios in esclusiva per Xbox 360. \"Blue Dragon\" \u00e8 stato ideato dal creatore della serie \"Final Fantasy\" Hironobu Sakaguchi, il quale ha supervisionato lo sviluppo del gioco e scritto la storia. Si tratta del primo titolo sviluppato da Mistwalker e del primo curato da Sakaguchi al di fuori di Square Enix. Il videogioco \u00e8 stato pubblicato in Giappone il 7 dicembre 2006, sia in versione singola che insieme alla console Xbox 360. Nel resto del mondo il gioco \u00e8 stato pubblicato nell'agosto 2007 nella sola versione singola.\nAmbientato in un mondo fantastico esplorabile come open world, la storia di \"Blue Dragon\" \u00e8 incentrata su cinque amici (Shu, Jiro, Kluke, Zola e Marumaro) e sul loro viaggio intrapreso per sconfiggere Nene, il malvagio governatore del Gran Regno. Le vicende narrate nel gioco hanno ispirato una serie televisiva anime di due stagioni con gli stessi personaggi e un adattamento manga alternativo, che segue la storia del videogioco con alcune variazioni e personaggi differenti. Il gioco segue il modello del gioco di ruolo tradizionale, basato sull'esplorazione di un mondo nei panni di un personaggio e con battaglie a turni.\n\"Blue Dragon\" \u00e8 stato il primo titolo per Xbox 360 a far uso di pi\u00f9 dischi, venendo distribuito in tre parti totali. Nel complesso, il gioco ha ricevuto in generale critiche positive, venendo sia apprezzato che criticato per il suo adattamento degli elementi tradizionali presenti nei giochi di ruolo.\nTrama.\nIl gioco \u00e8 diviso in 3 dischi:\nDisco 1:\nIn un'epoca antica, nel piccolo villaggio di Talta, vive un giovane e coraggioso ragazzo di nome Shu. Egli vive insieme al nonno Fushira (che lo ha adottato dopo la morte dei suoi genitori) e con gli amici Jiro e Kluke. Il villaggio \u00e8 perseguitato da una tragedia che si ripete ogni dieci anni: l'apparizione di nubi viola in cielo, che corrispondono anche all'arrivo del terribile Land Shark (Squalo della Terra nella versione italiana del gioco), un orribile mostro, di cui si vede solo la pinna dorsale (dato che il corpo sta sotto terra).\nIl giorno dell'attacco, Shu, per evitare che esso distrugga il villaggio, decide di ucciderlo. Grazie all'aiuto inatteso di Kluke e Jiro, Shu riesce a intrappolarlo. Prima di dargli il colpo di grazia, per\u00f2, il mostro si libera e trascina i tre amici in una caverna sotterranea. Dopo averla osservata, Shu e i suoi amici scoprono che il land shark \u00e8 in realt\u00e0 una strana macchina volante. Per loro sfortuna, la macchina si attiva, trasportando i tre su una specie di enorme astronave, da cui sembra uscire la nube viola che copriva il villaggio. Una volta dentro, il trio incontra una persona di aspetto anziano e innocuo: Nene. Egli evoca la sua ombra, Chimera, con la quale in fretta riesce a sconfiggere i tre amici. Ordina poi a Szabo, suo pi\u00f9 fedele seguace (robot), di gettarli gi\u00f9 dall'astronave. Sul punto di morire, Shu, grazie alla sua determinazione, riesce a far tornare se stesso e i suoi amici sull'enorme astronave di Nene. Dopo essere rimasti intrappolati dentro un'enorme stanza, in cui l'unica via di fuga sembra essere una piccola astronave, i tre ingoiano una strana sfera di luce ciascuno (trovata poco prima) riuscendo a evocare anche loro delle ombre. Shu evoca Blue Dragon, Kluke evoca Fenice, e Jiro evoca Minotauro. Poco dopo, i tre fuggono con l'astronave per tornare a Talta, ma per uno sfortunato errore, precipitano al centro di un deserto. Dopo essersi ripresi, i tre partono per tornare al villaggio.\nDopo aver salvato l'abitante di un villaggio da un enorme mostro (primo boss), i tre amici raggiungono un'enorme trivella meccanica e decidendo di entrarci. Nella sala comandi i tre incontrano un piccolo essere basso e dalla pelle gialla, che come loro sa evocare un'ombra (Tigre). Per un errore di quest'ultimo, Shu e gli altri finiscono in un ospedale abbandonato. Dopo averlo ispezionato, i tre amici raggiungono il misterioso ragazzo che avevano incontrato prima, riuscendo a salvarlo da un'enorme tigre a due teste che controlla fuoco e acqua (secondo boss). A quel punto il misterioso si presenta, si chiama Marumaro, e si trova l\u00ec per salvare gli abitanti del suo villaggio, che sono gravemente ammalati. Dopo aver trovato la medicina i quattro, con la trivella, tornano al villaggio di Marumaro (villaggio di Lago). Dopo aver constatato che la medicina \u00e8 inefficace, il villaggio viene attaccato da Nene. Dopo la sua fuga, Marumaro decide di unirsi al gruppo per andare a recuperare la medicina, che si trova in una foresta non troppo lontana dal villaggio.\nGrazie alla medicina il gruppo riesce a curare gli abitanti del villaggio. Per sdebitarsi, il capo del villaggio incarica Marumaro di accompagnare Shu e gli altri a Talta. Dopo aver attraversato le pericolose montagne di Gul, il gruppo raggiunge finalmente Talta, trovandola distrutta e deserta. I quattro liberano il locandiere e successivamente trovano una lettera di Fushira, che li informa del fatto che i sopravvissuti dell'attacco del land shark (quasi tutti gli abitanti), sono andati alla citt\u00e0 di Jibral.\nDopo altri pericoli, e altri boss, i quattro amici raggiungono gli abitanti di Talta e, con l'aiuto delle guardie reali di Jibral, raggiungono la citt\u00e0. La notte stessa, Nene attacca la citt\u00e0. Dopo l'entrata nel gruppo di Zola, la squadra riesce a sconfiggere Szabo, e a costringere le truppe di Nene e Nene stesso alla fuga. Il giorno dopo, mentre procedono i festeggiamenti per la vittoria, Zola decide di partire per il nord, con Shu e gli altri.\nDisco 2:\nDopo innumerevoli peripezie in giro per le foreste (tra cui una missione secondaria non necessariamente da completare), i cinque amici giungono in un campo laser e lo superano, raggiungendo una strana citt\u00e0 sotterranea abitata solo da robot. Dopo averla liberata da un campo di forza, i cinque proseguono il cammino e finalmente arrivano a nord. L\u00ec vengono attaccati dalle truppe di Nene (robot). Grazie ad un telecomando trovato e usato da Jiro, i cinque riescono a proteggersi con uno scudo, ma Nene riesce a comandare i robot incontrati da Shu per attaccarli. Per evitare di uccidere i loro amici, il gruppo decide di togliere lo scudo, e cos\u00ec vengono catturati e intrappolati.\nShu, dopo essere riuscito a scappare dalla propria cella, riesce a liberare tutti i suoi compagni, tranne Kluke. Nene infatti, dopo aver per sbaglio fatto fuggire Shu, Zola, Jiro e Marumaro, porta via Kluke. Nel tentativo di raggiungerlo, il gruppo rimane intrappolato nel vilalggio di Corbat, circondato da un campo di forza, simile a quello usato anticipatamente da Jiro.\nQuella sera il gruppo, con l'aiuto del saggio del villaggio, riesce a trovare un laboratorio sotterraneo. L\u00ec, dopo aver sconfitto un enorme scheletro metallico, riesce a trovare un altro telecomando, con il quale riescono infine a distruggere il campo di forza, e a uscire dal villaggio. Shu e gli altri riescono anche a superare un enorme canyon, riuscendo (dopo aver fatto molta strada) a raggiungere la base di Nene, situata nel centro di un enorme deserto (che si trova a sua volta all'interno di un'enorme distesa nevosa e fredda). Una volta recuperata Kluke, Nene li informa del fatto che il collare che Kluke ha al collo, che Shu cerca inutilmente di rimuovere, la uccider\u00e0 dopo un'ora.\nFortunatamente, Shu, Jiro, Kluke e Marumaro riescono a raggiungere Nene in tempo, mentre Zola resta indietro a combattere con Szabo, tornato in vita grazie a Nene. Una volta di fronte a Nene, quest'ultimo li informa del fatto che in realt\u00e0 le loro ombre servivano soltanto a rafforzare la sua, per questo, grazie al collare di Kluke, che Nene riesce a mettere anche agli altri, Nene riesce a rubare le loro ombre, le divora di fronte a Shu e agli altri e riesce a tornare giovane, potenziando anche la propria ombra. A quel punto, Nene si appresta a uccidere Shu e gli altri. Proprio quando sembra che per loro non ci sia pi\u00f9 speranza, Shu riesce a evocare nuovamente Blue Dragon, grazie al quale porta se stesso e gli altri in salvo.\nDisco 3:\nShu si risveglia, dopo un orribile incubo, nella piccola casa di una simpatica vecchietta, la quale lo informa del fatto che i suoi amici stanno bene e che sono in giro per il villaggio. Dopo essere uscito dalla casa, e dopo aver scoperto che quel luogo \u00e8 minacciato da un albero maledetto, Shu raggiunge i suoi amici, spiegando come lui li abbia salvati da Nene.\nQuella sera, Shu, andando alla scogliera per trovare un po' di pace e trovare un modo per andare via da l\u00ec, incontra una giovane ragazza di nome Shalia. La ragazza, dopo aver affermato di non voler pi\u00f9 vivere e di non riuscire pi\u00f9 a sopportare di essere minacciata dall'albero maligno, si getta dalla scogliera, ma viene afferrata e salvata dallo stesso Shu. Quest'ultimo la sgrida, dicendole che non si dovrebbe arrendere, incoraggiandola a rimanere in vita e a continuare a sperare. Subito dopo, Shu riesce a rievocare Blue Dragon, dovendosi per\u00f2 scontrare con una versione pi\u00f9 scura e malvagia dello stesso. Dopo averlo sconfitto, Blue Dragon torna a tutti gli effetti, e cos\u00ec Shu si libera dal collare di Nene.\nDopo aver sconfitto l'albero, il gruppo riparte. Dopo aver attraversato una terribile foresta abitata da diaboliche creature, il gruppo raggiunge un piccolo villaggio completamente congelato. L\u00ec, per il dolore che provano per la triste situazione in cui si trovano gli abitanti del villaggio, i tre amici di Shu (Jiro, Kluke e Maruumaro) riescono a rievocare le proprie ombre e a sconfiggere la versione oscura delle Ombre. Dopo aver affrontato un enorme e malvagio robot, i quattro riescono a scongelare il villaggio, con lo stesso metodo usato in precedenza (telecomando).\nRipreso il cammino, il gruppo arriva in una piccola penisola. Dopo aver trovato delle enormi statue di cristallo, i quattro vengono raggiunti da Zola che si riunisce al gruppo. Da questo momento, il gruppo potr\u00e0 utilizzare il Mecha (astronave usata all'inizio per scappare dalla base di Nene) per viaggiare, e raggiungere luoghi nascosti e che prima erano totalmente irraggiungibili. Il gruppo, dopo essersi alzato in volo, si accorge che le statue di cristallo si muovono. Seguendole, notano che stanno dividendo il mondo. Infatti, poco dopo, in cielo appare Nene, che informa tutte le persone del mondo, che nel frattempo vengono terrorizzate da terremoti o da attacchi di mostri malvagi, che adesso lui diventer\u00e0 il loro padrone, e che chiunque oser\u00e0 ribellarsi verr\u00e0 ucciso.\nIl mondo viene diviso in due blocchi enormi, al cui centro si trovano due enormi cubi, raggiungibili solo grazie al Mecha. Su di uno di essi, si trovano i robot amici di Shu e degli altri, che hanno una citt\u00e0 libera e tranquilla. Sull'altro, si trova invece la base di Nene. Shu e gli altri, dopo aver affrontato un enorme dinosauro meccanico, vi entrano per sconfiggere Nene.\nDopo molte peripezie, e dopo aver distrutto (non del tutto, per\u00f2) nuovamente Szabo, il gruppo raggiunge finalmente Nene. Sebbene egli si riveli un nemico potente e spietato, il gruppo riesce alla fine a batterlo, ma Nene, ancora vivo, rivela che Zola \u00e8 sua serva e che ha sempre lavorato per lui. Quando sembra che Zola stia per dare energia a Nene, essa si libera da lui, dicendo che non vuole tradire Shu e, con l'aiuto di Szabo, ribellatosi tempo prima e alleatosi successivamente con Zola, riesce a uccidere una volta per tutte Nene, gettando il suo potere, trasformatosi in una sfera luminosa (identica a quella inghiottita da Shu e dagli altri), dentro un fiume di lava l\u00ec vicino, distruggendolo.\nSembra finita, ma cos\u00ec non \u00e8. Infatti Deathroy, minuscolo e odioso alleato amico di Nene, riesce a recuperarne il potere trasformandosi quindi in un'enorme creatura verdastra (boss finale). Dopo un lungo e violento scontro, il gruppo riesce finalmente a sconfiggerlo. Dopo la sconfitta, il mostro finisce nella lava, morendo definitivamente. Cos\u00ec alla fine, la guerra iniziata da Nene, finisce, con la vittoria di Shu e degli altri.\nEpilogo (fa sempre parte del terzo disco):\nMentre le citt\u00e0 vengono ricostruite, gli abitanti di Talta, assieme agli abitanti del villaggio di Lago e di molti altri villaggi, si radunano in una piccola casetta per festeggiare il compleanno di Kluke. Shu le regala un bellissimo fiore (che il giocatore dovr\u00e0 trovare) e Jiro una collana. A quel punto, i due le dichiarano l'amore che entrambi provano, e rimangono in attesa della fatidica risposta: di chi \u00e8 innamorata Kluke? Per loro sfortuna, Kluke non risponde dicendo chi ama, ma semplicemente affermando che avrebbe risposto al suo prossimo compleanno. Dopo un urlo lamentoso di Shu e Jiro, viene mostrato un lungo video che mostra i villaggi visitati da Shu e dagli altri (ricostruiti ovviamente), e dei personaggi che festeggiano. Con questo video, si conclude il gioco.\nDesign.\nSin dalle prime battute appare inconfondibile il design delle ambientazioni e dei personaggi, realizzato da Akira Toriyama, creatore della celebre serie animata \"Dragon Ball\" nonch\u00e9 character designer dell'altrettanto celebre J-RPG \"Dragon Quest\".\nModalit\u00e0 di gioco.\nBlue Dragon \u00e8 un J-RPG classico: il sistema di combattimento \u00e8 a turni, mentre gli scontri non sono pi\u00f9 casuali: i mostri sono ben visibili sul campo e potranno essere evitati per sottrarsi alla lotta (tranne in alcuni casi dove sar\u00e0 impossibile evitarli). Vi \u00e8 una perfetta continuit\u00e0 tra le fasi di esplorazione ed i combattimenti, per cui non si dovranno attendere i fastidiosi caricamenti all'inizio ed alla fine di ogni scontro.\nAnime e manga.\n\u00c8 stato realizzato anche un manga dal titolo \"Blue Dragon Ral \u03a9 Grad\", che per\u00f2 si allontana dalla storia del gioco.\nDal videogioco, la Pierrot ha tratto l'anime omonimo di 51 episodi, trasmesso in Giappone nel 2007 e in Italia a partire da aprile 2009, con una seconda stagione trasmessa in Giappone nel 2008 ed in Italia da febbraio 2010.\nAccoglienza.\nLa rivista Famits\u016b gli ha dato una valutazione di 37/40."}
{"id": "1228660", "revid": "1305772", "url": "https://it.wikipedia.org/wiki?curid=1228660", "title": "Arimo", "text": ""}
{"id": "1228673", "revid": "1305772", "url": "https://it.wikipedia.org/wiki?curid=1228673", "title": "Bant\u00e8", "text": "Bant\u00e8 \u00e8 una citt\u00e0 situata nel dipartimento delle Colline nello Stato del Benin con 95.881 abitanti (stima 2006)."}
{"id": "1228674", "revid": "92723", "url": "https://it.wikipedia.org/wiki?curid=1228674", "title": "Dassa-Zoum\u00e8", "text": "Dassa-Zoum\u00e8 \u00e8 una citt\u00e0 situata nel dipartimento delle Colline nello Stato del Benin con 109.692 abitanti (stima 2006).\nPresso la citt\u00e0, che \u00e8 sede vescovile, si trova la Grotta di Nostra Signora d'Arigbo, meta di pellegrinaggi mariani."}
{"id": "1228678", "revid": "1305772", "url": "https://it.wikipedia.org/wiki?curid=1228678", "title": "Glazou\u00e9", "text": "Glazou\u00e9 \u00e8 una citt\u00e0 situata nel dipartimento delle Colline nello Stato del Benin con 105.616 abitanti (stima 2006)."}
{"id": "1228685", "revid": "1935652", "url": "https://it.wikipedia.org/wiki?curid=1228685", "title": "Umberto Malchiodi", "text": "Biografia.\nNasce a Piacenza, citt\u00e0 capoluogo di provincia e sede vescovile, il 9 novembre 1889. \u00c8 uno degli otto figli di Carlo Malchiodi e di Sofia Antozzi; suo fratello \u00e8 l'arcivescovo Gaetano Malchiodi.\nMinistero sacerdotale.\nIl 1\u00ba giugno 1912 \u00e8 ordinato presbitero.\nDopo l'ordinazione \u00e8 coadiutore a Carpaneto. Nel 1915 diviene insegnante nel seminario di Piacenza, ove rimane fino al 1931, insegnando diritto canonico, storia ecclesiastica e arte.\nPassa al servizio della Curia diocesana, prima come vicecancelliere, poi come cancelliere e infine come vicario generale; ha anche l'incarico di assistente diocesano di Azione Cattolica.\nMinistero episcopale.\nIl 14 novembre 1938 papa Pio XI lo nomina arcivescovo di Camerino; succede al dimissionario Ettore Fronzi. Il 21 dicembre successivo riceve l'ordinazione episcopale dal vescovo Ersilio Menzani (poi arcivescovo), coconsacranti i vescovi Gaetano Malchiodi ed Antonio Giordani (entrambi poi arcivescovi).\nIl 18 febbraio 1946 papa Pio XII lo nomina vescovo coadiutore, con diritto di successione, di Piacenza ed arcivescovo titolare di Serre. Da quel momento \u00e8, di fatto, responsabile di tutta la diocesi. Il 30 giugno 1961, dopo la morte dell'arcivescovo Ersilio Menzani, diventa vescovo, con il titolo \"ad personam\" di arcivescovo, di Piacenza.\nPartecipa alle quattro sessioni Concilio Vaticano II. Dedica particolare attenzione alla costituzione di nuove parrocchie e d\u00e0 vita all'Istituto Pastorale \"San Pio X\" a S. Lazzaro (frazione di Piacenza), destinato al perfezionamento della formazione dei preti nei primi anni dopo l'ordinazione.\nNel 1969 chiede di essere sollevato dall'incarico di vescovo di Piacenza; il 3 ottobre 1969 papa Paolo VI accoglie le dimissioni e lo nomina arcivescovo titolare di Astigi. Regge la diocesi come amministratore apostolico fino all'8 dicembre successivo, giorno d'ingresso del nuovo vescovo Enrico Manfredini. Il 14 gennaio 1971 rinuncia alla sede titolare ed assume il titolo di vescovo emerito.\nSi ritira nel vescovado di Piacenza, fino alla morte, avvenuta l'11 novembre 1974. \u00c8 sepolto nel duomo di Piacenza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1228689", "revid": "171091", "url": "https://it.wikipedia.org/wiki?curid=1228689", "title": "Corno Bianco (Alpi Pennine)", "text": "Il Corno Bianco (\"Weisshorn\" in tedesco, \"T\u00eate Blanche\" in francese; \"Olterhoure\" in walser) \u00e8 una montagna delle Alpi alta 3.320\u00a0m, situata tra la valle del Lys e le valli d'Otro e di Vogna, valli laterali dell'alta Valsesia.\nDescrizione.\nMorfologia e posizione geografica.\nMontagna dalle forme complesse, la pi\u00f9 alta sulla linea spartiacque che si origina dal Monte Rosa e che divide la valle del Lys (Valle d'Aosta) dalla Valsesia (Piemonte).\nLa cima principale (3320\u00a0m) \u00e8 situata 530 metri a est della cresta di confine ed \u00e8 perci\u00f2 completamente in territorio valsesiano. Anche molte delle altre cime che compongono l'articolata orografia della montagna si trovano in territorio valsesiano: il Corno di Puio (3030\u00a0m), la Punta delle Pisse (3020\u00a0m), la Punta delle Pile (2814\u00a0m), il Cornello Tailli (2708\u00a0m). Alla linea di confine appartengono invece la Punta di N\u00e9tsch\u00f2 (3280\u00a0m), la Punta di Tschampono (3233\u00a0m) e la Punta dell'Uomo Storto (3014\u00a0m).\nSulla cima della montagna, evidenziato da un pilastrino metallico a sezione triangolare, \u00e8 collocato il punto geodetico della rete primaria IGM denominato \"029902 Corno Bianco\".\nGhiacciai e nevai.\nIl Corno Bianco ha anche alcuni modesti ghiacciai di circo: il pi\u00f9 esteso \u00e8 il ghiacciaio d'Otro, situato sul versante valsesiano (nord-est), che prende il nome dalla valle su cui affaccia (Val d'Otro). Altri due, in fase di forte regresso, si trovano sulle ripide pendici a nord-ovest della montagna, verso Gressoney: il ghiacciaio di N\u00e9tsch\u00f2 e il quasi completamente estinto ghiacciaio dei Pastori. A est nell'imbuto che scende verso i laghi Tailly in Val d'Otro rimangono i resti del piccolo nevaio di Puio.\nLaghi.\nSulle pendici del Corno Bianco si trovano alcuni piccoli bacini lacustri alpini. I laghi Tailly, in Val d'Otro; i laghi Bianco, Nero e Verde, in Val Vogna; i laghetti di N\u00e9tsch\u00f2, nella Valle del Lys.\nAscensioni.\nLa montagna \u00e8 rocciosa su tutti i versanti; quello rivolto a nord, in particolare, precipita con una ripida parete alta 600 metri e larga quasi 1000 metri, incombente sui pascoli di Otro.\nLa prima salita della montagna sembra spettare al Capitano Albert nel 1831, anche se non \u00e8 chiaro quale via abbia seguito. La prima ascensione per la parete nord compiuta nel 1931 \u00e8 invece opera di Herron, Pietrasanta e Chiara (via Chiara). Sempre sulla parete Nord, ma lungo un itinerario molto pi\u00f9 difficile, la via aperta tra il 28 e 29 luglio del 1941 da Momo, Pivano e Pofi lungo il Pilastro Nord.\nNel 1962, Bertone e Saettone aprirono la diretta della parete nord, con difficolt\u00e0 di V+; Silvio Mondinelli e Roldano Sperandio ne hanno poi effettuato nel 1982 la prima invernale. La via normale \u00e8 un itinerario di tipo alpinistico, con grado di difficolt\u00e0 valutato in F. Il percorso pu\u00f2 essere effettuato in due giorni appoggiandosi al rifugio Carestia.\nAltre vie di livello alpinistico si sviluppano:\nGiro del Corno Bianco.\nEsiste un tracciato, l'Alta Via Tullio Vidoni, normalmente percorribile in tre tappe, che costituisce un percorso escursionistico ad anello intorno al Corno Bianco."}
{"id": "1228690", "revid": "95049", "url": "https://it.wikipedia.org/wiki?curid=1228690", "title": "Colli Aniene", "text": "Colli Aniene \u00e8 un'area urbana del IV Municipio di Roma Capitale, compresa fra via Tiburtina e il tratto urbano dell'autostrada A24, a cavallo di viale Palmiro Togliatti.\nSi estende sul quartiere Q. XXII Collatino a ovest e sulla zona Z. VII Tor Cervara a est, corrispondenti alla zona urbanistica 5D Tiburtino Sud, i cui abitanti erano alla fine del 2016.\n\u00c8 delimitata a ovest dalla ex borgata del Tiburtino III, a nord dal nodo di scambio di Ponte Mammolo e dal fiume Aniene, a est dal parco della Cervelletta, a sud dall'autostrada A24.\nStoria.\nLa storia dell'insediamento inizia alla fine degli anni sessanta, quando una serie di cooperative edilizie, prima tra tutte l'Associazione Italiana Casa, contigua al Partito Comunista Italiano, usufruendo delle facolt\u00e0 previste dalla legge 167/1962 sull'edilizia economica e popolare, acquistarono una vasta area compresa nel Piano di Zona \"Tiburtino Sud\".\nLe prime costruzioni giunsero agli inizi degli anni settanta a opera di tali cooperative e andarono avanti per tutto il decennio anche se non mancarono episodi di cattiva gestione: in particolare famoso fu il caso della cooperativa di area democristiana Auspicio, la quale dichiar\u00f2 fallimento e si trov\u00f2 a essere insolvente con l'Istituto Italiano di Credito Fondiario che aveva emesso i mutui a copertura dell'acquisto degli immobili; la cooperativa fu commissariata e solo dopo un'interrogazione parlamentare radicale e una messa in amministrazione controllata fu possibile per gli assegnatari rinegoziare i singoli contratti di mutuo; tuttavia dei quattro lotti previsti ne fu ultimato solo uno, i cui assegnatari si ricostituirono nel 1982 in una nuova cooperativa, chiamata \"Aurora '82\" che doveva gestire le opere di urbanizzazione, mentre i rimanenti tre lotti confluirono nella \"Nuova Auspicio\", la cui costruzione fu ripresa nella seconda met\u00e0 degli anni ottanta e fu ultimata nel 1990. Pur con ritardi, le cooperative ultimarono le costruzioni e curarono l'urbanizzazione.\nOrigine del nome.\nIl nome deriva dalla tipologia del territorio prima dell'urbanizzazione, ondulato (sebbene oggi il quartiere sia pianeggiante) e in parte paludoso per la vicinanza del fiume Aniene.\nCultura.\nCinema.\nColli Aniene ha fatto da scenario cinematografico a diverse pellicole di commedie e poliziotteschi italiani, soprattutto tra la fine degli anni settanta e l'inizio degli anni ottanta, quando il quartiere era ancora in costruzione:\nInfrastrutture e trasporti.\nIl quartiere \u00e8 attraversato da viale Palmiro Togliatti, che unisce la via Tiburtina a nord, all'altezza del nodo di Ponte Mammolo, e l'autostrada A24 a sud.\nSport.\nPallavolo.\nLa realt\u00e0 sportiva pi\u00f9 famosa della localit\u00e0 fu comunque la Centro Coni Colli Aniene, polisportiva la cui sezione di pallavolo femminilie conquist\u00f2, sotto la conduzione di Simonetta Avalle, la promozione in serie A1 1991-92 che disput\u00f2 con il nome di Unibit Roma e qualificandosi per la Coppa CEV successiva, che vinse al suo secondo anno di massima divisione; nella squadra militarono importanti giocatrici internazionali italiane e straniere come Manuela Leggeri, Ana Paula de Tassis, l'olandese Cintha Boersma o la statunitense Rita Crockett."}
{"id": "1228693", "revid": "287204", "url": "https://it.wikipedia.org/wiki?curid=1228693", "title": "Loran", "text": ""}
{"id": "1228698", "revid": "14480", "url": "https://it.wikipedia.org/wiki?curid=1228698", "title": "Long range navigation", "text": ""}
{"id": "1228701", "revid": "110157", "url": "https://it.wikipedia.org/wiki?curid=1228701", "title": "Brunn an der Wild", "text": "Brunn an der Wild \u00e8 un comune austriaco di 820 abitanti nel distretto di Horn, in Bassa Austria."}
{"id": "1228704", "revid": "110157", "url": "https://it.wikipedia.org/wiki?curid=1228704", "title": "Burgschleinitz-K\u00fchnring", "text": "Burgschleinitz-K\u00fchnring \u00e8 un comune austriaco di 1 382 abitanti nel distretto di Horn, in Bassa Austria; ha lo status di comune mercato (\"Marktgemeinde\"). Il suo territorio \u00e8 ripartito in undici comuni catastali (\"Katastralgemeinden\"): Amelsdorf (3,01 km\u00b2), Burgschleinitz (5,48 km\u00b2), Buttendorf (1,70 km\u00b2), Geiersdorf (1,49 km\u00b2), Harmannsdorf (3,23 km\u00b2), K\u00fchnring (8,20 km\u00b2), Matzelsdorf (2,66 km\u00b2), Reinprechtsp\u00f6lla (7,83 km\u00b2), Sachsendorf (2,32 km\u00b2), Sonndorf (2,43 km\u00b2) e Zogelsdorf (3,50 km\u00b2). \nA Reinprechtsp\u00f6lla si trova l'antica chiesa parrocchiale di San Pancrazio, ristrutturata in stile barocco agli inizi del XVIII secolo su progetto di Donato Felice Aglio e con la direzione dei lavori del capomastro Leopold Wi\u00dfgrill."}
{"id": "1228705", "revid": "110157", "url": "https://it.wikipedia.org/wiki?curid=1228705", "title": "Drosendorf-Zissersdorf", "text": "Drosendorf-Zissersdorf \u00e8 un comune austriaco di 1 223 abitanti nel distretto di Horn, in Bassa Austria; ha lo status di citt\u00e0 (\"Stadtgemeinde\")."}
{"id": "1228708", "revid": "110157", "url": "https://it.wikipedia.org/wiki?curid=1228708", "title": "Eggenburg", "text": "Eggenburg \u00e8 un comune austriaco di 3 569 abitanti nel distretto di Horn, in Bassa Austria; ha lo status di citt\u00e0 (\"Stadtgemeinde\")."}
{"id": "1228709", "revid": "86341", "url": "https://it.wikipedia.org/wiki?curid=1228709", "title": "TV Globo", "text": "TV Globo (portoghese: [\u02c8teve \u02c8\u0261lobu], \"Globe TV\") precedentemente noto come Rede Globo o semplicemente Globo, \u00e8 una rete televisiva free-to-air brasiliana, lanciata dal proprietario dei media Roberto Marinho il 26 aprile 1965. \u00c8 di propriet\u00e0 del conglomerato dei media Grupo Globo. Globo \u00e8 la pi\u00f9 grande rete televisiva commerciale in Sud America e la seconda pi\u00f9 grande rete televisiva commerciale con entrate annuali in tutto il mondo solo dopo la statunitense ABC Television Network e la pi\u00f9 grande produttrice di telenovelas. \nGlobo ha la sua sede nel Jardim Bot\u00e2nico, di Rio de Janeiro, dove si trova anche la sua divisione news. I principali studi di produzione della rete sono ubicati in un complesso chiamato \"Est\u00fadios Globo\", situato a Jacarepagu\u00e1. \u00c8 composto da 123 emittenti televisive di propriet\u00e0 ed affiliate in tutto il Brasile oltre alle proprie reti internazionali, Globo TV International e TV Globo Portugal. Nel 2008, Globo ha trasferito le sue operazioni analogiche alla produzione televisiva ad alta definizione per la televisione digitale.\nRede Globo \u00e8 una delle maggiori societ\u00e0 di media al mondo e produce in Brasile circa 2.400 ore di intrattenimento e 3.000 ore di giornalismo all'anno. Attraverso la sua rete, l'emittente copre il 98,6% del territorio del Brasile. Riconosciuto per la sua qualit\u00e0 di produzione, l'azienda \u00e8 gi\u00e0 stata presentata con 14 Emmy internazionali. Le operazioni internazionali di Globo includono sette canali televisivi pay-per-view ed una divisione di produzione e distribuzione che distribuisce contenuti sportivi e di intrattenimento brasiliani in oltre 190 paesi in tutto il mondo. \nIn Brasile, Globo TV raggiunge attualmente il 99,5% dei potenziali spettatori, praticamente l'intera popolazione brasiliana, con 122 emittenti che trasmettono programmi a oltre 183 milioni di persone. La rete \u00e8 stata responsabile per i 20 programmi TV pi\u00f9 visti trasmessi dalla televisione brasiliana, tra cui \"Avenida Brasil\", una telenovela da record del 2012 che ha raggiunto 50 milioni di telespettatori ed \u00e8 stata venduta in 130 paesi. \nNegli anni ottanta, il mercato televisivo italiano ha iniziato ad aprirsi ai capitali privati. Fu durante questo periodo che la Globo acquist\u00f2, per poi vendere nel 1993, la rete televisiva italo-monegasca Telemontecarlo, la quale ha adottato per alcuni anni il suo caratteristico logo e la sua programmazione, tra cui le novelas e il Carnevale di Rio. Il canale trasmette Globo Internacional, sua versione mondiale, criptata su Hot Bird 7A.\nStoria.\nNel luglio 1957, il Presidente della Repubblica brasiliana, Juscelino Kubitschek, approv\u00f2 la concessione televisiva per Radio Globo, e, il 30 dicembre 1957, il Consiglio Nazionale di Telecomunicazioni, pubblic\u00f2 un decreto concedendo il Canale 4 di Rio de Janeiro alla TV Globo Ltda, le cui trasmissioni ebbero inizio il 26 aprile 1965.\nInizio dell'espansione.\nNel 1966, la TV Globo arriva a San Paolo con l'acquisizione del canale 5 che, dal 1952, funzionava come la TV Paulista, di propriet\u00e0 delle Organiza\u00e7\u00f5es Victor Costa. Il 5 febbraio 1968, venne inaugurata la terza emittente, a Belo Horizonte, e le reemittenti di Juiz de Fora e Conselheiro Lafaiete, oltre ad un \"link\" di microonde che collegava il Rio de Janeiro a San Paolo.\nLe prime emittenti affiliate alla Rede Globo sono state la \"TV Tri\u00e2ngulo\" (Rede Integra\u00e7\u00e3o de Uberl\u00e2ndia), la \"TV Ga\u00facha\" (RBS TV Porto Alegre), nel 1967, e la \"TV Anhanguera\" (Rede Anhanguera), nel 1968.\nL'accordo con la Time-Life.\nNel 1967, Roberto Marinho firma un contratto di cooperazione tra la Rede Globo ed il gruppo \"Time-Life\". L'accordo, ricevette critiche pesanti , sembrava andare contro la legge brasiliana, ma ha concesso a Roberto Marinho un finanziamento di sei milioni di dollari, mentre per avviare la miglior emittente del gruppo Tupi erano stati necessari solo trecentomila dollari. Fu l'embrione per la creazione del network. Tuttavia, il contratto non venne considerato illegale, in quanto precedeva solo un accordo di cooperazione tecnologica e finanziaria, che, data la polemica, venne chiuso, coprendo il debito, solo nel corso del decennio degli anni 70.\nL'inizio della Rede Globo.\nL'inizio della TV Globo come rete di emittenti affiliate in tutto il paese si realizza dopo del 1969, quando inizia ad andare in onda il \"\"Jornal Nacional\", primo telegiornale nazionale, trasmesso ancora oggi per l'emittente. Il primo programma venne presentato da \"Hilton Gomes e Cid Moreira\".\nIl 21 aprile 1971, va in onda, sul canale 10, TV Globo Bras\u00edlia, con la trasmissione in diretta da Rio de Janeiro, di una partita del Vasco Da Gama contro il Flamengo, seguita dal programma Som Livre Exporta\u00e7\u00e3o. Nel 1971 venne anche messo in onda il \"Jornal Hoje\".\nNel 1972 viene inaugurata TV Globo Recife. Anche in quell'anno la Globo partecip\u00f2 al pool di emittenti che trasmise il primo programma nazionale ed ufficiale a colori, insieme a le sue concorrenti, Tupi, Record, Bandeirantes tra altre: l'apertura della Festa dell'Uva, a Caxias do Sul, il 19 febbraio 1972.\nNel 1973 debutta, \"Globo Rep\u00f3rter\", ancora oggi trasmesso per l'emittente e va in onda il programma giornalistico \"Fant\u00e1stico\", ancora oggi trasmesso alla domenica. Nel 1974 iniziano le prime trasmissioni a colori, a pieno regime dopo 3 anni di sperimentazioni. Dal 1982 l'emittente trasmette via satellite.\nIl decennio di 1970 \u00e8 il periodo in cui la Globo inizia a costruire quello che sarebbe chiamato \"Modello Globo di Qualit\u00e0\"\", dove il primo tempo viene occupato con due telenovele separate da un telegiornale breve e sintetico, una telenovela che da allora sarebbe stata chiamata \"telenovela dalle otto\" e, dopo, una linea di spettacoli, film, o il \"\"Globo Rep\u00f3rter\"\". Questo modello non \u00e8 altro che la cosiddetta \"griglia fissa\", tanto nella programmazione verticale, quanto nella programmazione orizzontale, orchestrata dal 1960 da Walter Clark e Jos\u00e9 Bonif\u00e1cio de Oliveira Sobrinho, prima responsabili della programmazione dell'estinta TV Excelsior. \nLa maggior parte delle \"innovazioni\" imposte sulla griglia di programmazione e nella forma di produzione dei programmi \u00e8 stata realizzata grazie all'assunzione di professionisti provenienti dalla TV Excelsior, alla quale la concessione venne tolta nel 1970 dalla dittatura militare, e che gi\u00e0 operava con molti dei parametri utilizzati dalla Rede Globo per creare il suo \"Modello Globo di Qualit\u00e0\".\nQuesto modello sarebbe stato decisivo per la conquista dell'audience, perch\u00e9, alla fine del decennio di 1970, le due grandi reti, la Rede Record e la Rede Tupi, erano in crisi per mancanza di risorse e di strategia, la seconda poi chiuder\u00e0 i battenti, lasciando di fatto solo Rede Globo come un'alternativa di una qualit\u00e0 sufficiente e competitiva.\nProgrammi.\nLe telenovelas.\nRede Globo \u00e8 famosa per le sue telenovelas, vendute attualmente in pi\u00f9 di trenta paesi, e coprono diversi generi: commedie, romantiche, attuali e d'epoca, e sono ambientate in tutti gli stati del Brasile.\nSono stati sollevati molti dubbi se tali telenovelas trasmettano i reali usi e costumi della societ\u00e0 brasiliana, e se riflettano, nel complesso la societ\u00e0. Alcuni sostengono di no, soprattutto a causa dell'estensione geografica e della grande diversit\u00e0 socio-culturale della nazione. \nInoltre, sia le telenovelas di Globo in Brasile, che le telenovelas di Televisa in Messico, e le serie televisive negli Stati Uniti, producono fenomeni di \"massificazione\", oggetto di numerosi studi, massificazione che pu\u00f2 essere verificata semplicemente anche in maniera empirica, senza la necessit\u00e0 di un protocollo o di studi sperimentali complessi: \u00e8 sufficiente frequentare qualsiasi negozio di abbigliamento e di calzature, e in qualche regione del paese, alla ricerca di elementi in sintonia con ci\u00f2 che appare in TV. Il fatto \u00e8 noto, e l'industria sfrutta la potenzialit\u00e0 di commercializzazione associata. Un recente effetto delle telenovele della Rede Globo \u00e8 l'aver indotto il Brasile ad adottare solo 3 fusi orari.\nAttualmente l'emittente \u00e8 nel Guinness dei primati per aver prodotto pi\u00f9 di 260 telenovelas. Trasmette, nei giorni feriali e dal 24 aprile 1995, anche una soap opera, \"Malha\u00e7\u00e3o\".\nAlcuni critici indicano le telenovelas come una delle cause del crollo del cinema brasiliano degli anni 1980. Nel decennio successivo, Rede Globo ha investito nel mercato cinematografico, approfittando delle sue infrastrutture, spesso dismesse, e della sua esperienza nel campo televisivo ed dei suoi contratti con attori e registi. \nUn altro dubbio tra molti critici, \u00e8 se i brasiliani, nella media percettori di un reddito basso, scelgono di andare al cinema a pagare per vedere film, quando le telenovelas sono gratuite e disponibili in varie edizioni e formati. Inoltre, il pubblico che guarda i film nordamericani ed europei, e paga per l'ingresso, non \u00e8 necessariamente lo stesso pubblico che guarda la Rede Globo gratuitamente e regolarmente. I detrattori di questa emittente affermano che le produzioni cinematografiche della Rede Globo sono eccessivamente commerciali e di scarsa qualit\u00e0, e che l'emittente in realt\u00e0 non favorisce il cinema brasiliano, preferendo trasmettere la cerimonia dell'Oscar, piuttosto che la Festivit\u00e0 del Cinema di Gramado. In realt\u00e0 questa rete televisiva preferisce trasmettere un evento di massa piuttosto che un evento locale, per sua natura pi\u00f9 ristretto.\nTipologia delle telenovelas di Rede Globo.\nLe telenovelas della Rede Globo sono di quattro tipi:\nLe telenovele delle sei vengono trasmesse dopo le 18 quotidianamente, esclusa la domenica; durano 50 minuti per puntata, hanno una trama semplice che non richiede molta attenzione da parte dei telespettatori e spesso sono telenovele d'epoca. Le telenovele delle sette vengono trasmesse dopo le 19 quotidianamente, esclusa la domenica; hanno una durata di un'ora per puntata, presentano una trama pi\u00f9 leggera e comica e sono pi\u00f9 adatte ad un pubblico di bambini. Le telenovele delle nove vengono trasmesse alle 21 circa quotidianamente, esclusa la domenica: hanno una durata di oltre 70 minuti per puntata, una trama drammatica, complessa e impegnativa, un valore aggiunto alle storie d'amore e alle tematiche sociali; Originariamente si chiamavano \"telenovele delle otto\" perch\u00e9 venivano trasmesse alle 20, ma col passare degli anni, a causa della nascita del Jornal Nacional, il telegiornale serale della Rede Globo, e dell'avanzamento della sua durata, non iniziavano prima delle 21. Le telenovele delle undici vengono trasmesse alle 23; spesso si tratta di remake di altre telenovele trasmesse precedentemente, e vengono trasmesse alle 23, perch\u00e9 la visione \u00e8 di solito vietata ai minori di 14 anni; non vengono trasmesse costantemente a causa dei loro ascolti bassi, e spesso al loro posto vengono trasmesse miniserie, cio\u00e8 telenovele aventi una durata inferiore alle 60 puntate.\nInformazione.\nNel 1969 il \"Jornal Nacional\" \u00e8 stato il primo telegiornale brasiliano ad essere trasmesso su scala nazionale. Viene trasmesso dal luned\u00ec al venerd\u00ec alle 20.30.Gli episodi narrati qui di seguito sono tratti dal libro \"35 Anos de Jornal Nacional\", prodotto nel 2004.\nOltre al Jornal Nacional vi sono altri programmi dedicati all'informazione. Il telegiornale trasmesso in tarda mattinata \u00e8 il \"Jornal Hoje\", mentre quello della notte \u00e8 il \"Jornal da Globo\". Pra\u00e7a TV \u00e8 lo spazio dedicato alle reti televisive affiliate, e trasmette in due edizioni, una a mezzogiorno dalla durata di 40 minuti, l'altra alle 19.10 dalla durata di 20 minuti. Bom Dia Brasil viene trasmesso tutte le mattine. Globo Rep\u00f3rter \u00e8 un reportage trasmesso tutti i venerd\u00ec alle 22. Fant\u00e1stico \u00e8 un programma di attualit\u00e0 e di approfondimento giornalistico trasmesso tutte le domeniche in prima serata, tra i pi\u00f9 longevi in Brasile, in onda dal 1973. Globo Esporte \u00e8 il notiziario sportivo trasmesso quotidianamente alle 12.40.\nSport.\nLa Rede Globo possiede i diritti su:\nDa anni trasmette i Mondiali, pur condividendoli in alcune edizioni con altri canali. Trasmette anche la Serie A del campionato brasiliano, la Copa Libertadores, la Coppa del Brasile e la UEFA Champions League.\nDagli anni 80. Rinnovato pi\u00f9 volte. Ha curato per anni la regia del Gran Premio del Brasile.\nPer tanti anni Rede Globo ha trasmesso in esclusiva per il Brasile le Olimpiadi.\nA Pechino 2008, Rede Globo fu responsabile della trasmissione per tutto il mondo dei giochi di beach volley. Le Olimpiadi del 2010 e del 2012 sono state invece trasmesse dalla rivale Record. Nel 2014 e soprattutto quelle del 2016 di Rio de Janeiro Rede Globo condivide i diritti di trasmissione delle olimpiadi con Record e Bandeirantes. In seguito rinnova i diritti col CIO fino al 2032.\nProgrammi per ragazzi.\nDal 3 luglio 2000 al 2015, Rede Globo ha trasmesso lo spazio dedicato ai ragazzi chiamato \"TV Globinho\". Fino al 23 giugno 2012 veniva trasmesso tutte le mattine, ma, a causa dei bassi ascolti, inizi\u00f2 ad essere trasmesso esclusivamente il sabato mattina.\nIntrattenimento e reality show.\nI principali format internazionali trasmessi da Rede Globo sono : Big Brother Brasil e The Voice. I programmi d'intrattenimento sono : V\u00eddeo Show, TV Xuxa, Doming\u00e3o do Faust\u00e3o, Programa do J\u00f4, Mais Voc\u00ea, Bem Estar e Encontro com F\u00e1tima Bernardes.\nTra gli altri programmi c'\u00e8 la serie \"Os caras de pau\", in onda dal 2010.\nLogo.\nIl primo logo di Rede Globo, utilizzato dalla nascita all\u2019anno dopo, fu una specie di rosa dei venti con il lati che riconducono ad un 4, numero del canale attivo a Rio de Janeiro.\nVenne poi seguito da un cerchio diviso in sei segmenti che riconduce appunto ad un globo. Questo marchio sub\u00ec una modifica nel 1972: il globo viene accompagnato da 7 cerchi corrispondenti alle prime sette tv affiliate.\nQuello pi\u00f9 conosciuto, rappresentato da una sfera con uno schermo televisivo all'interno del quale \u00e8 contenuta un'altra sfera, \u00e8 del 1975. Il progetto \u00e8 del designer tedesco naturalizzato brasiliano Hans Donner, secondo il quale la sfera rappresenta il mondo, ed il rettangolo uno schermo televisivo. Inizialmente bianco e blu, poi metallizzato, assume una nuova forma nove anni dopo, con le sfere metallizzate e lo schermo con lo spettro dei colori dell'arcobaleno, che negli anni cambia solo nelle tonalit\u00e0 delle sfere. Nel 2008, lo schermo diventa in , il gradiente arcobaleno \u00e8 pi\u00f9 definito e la sfera piccola diventa talora di colore blu; 6 anni dopo, le sfere diventano bianche, mentre nel 2021, il gradiente iridato \u00e8 sostituito da colori fluorescenti variabili. La versione del 2008 venne sviluppata specificamente per sottolineare l'esordio della televisione digitale."}
{"id": "1228711", "revid": "110157", "url": "https://it.wikipedia.org/wiki?curid=1228711", "title": "Gars am Kamp", "text": "Gars am Kamp \u00e8 un comune austriaco di 3 542 abitanti nel distretto di Horn, in Bassa Austria; ha lo status di comune mercato (\"Marktgemeinde\").\nStoria.\nNell'XI secolo risiedettero a Gars am Kamp Leopoldo II e Leopoldo III di Babenberg, margravi d'Austria.\nIl 1\u00ba gennaio 1971 Gars am Kamp ha inglobato i comuni soppressi di Buchberg, Etzmannsdorf am Kamp, Kamegg, Kotzendorf, Maiersch, Nonndorf bei Gars, Tautendorf, Thunau am Kamp, Wolfshof e Zitternberg. Buchberg, Kamegg, Kotzendorf, Maiersch, Nonndorf bei Gars, Thunau am Kamp, Wolfshof e Zitternberg erano gi\u00e0 aggregati a Gars am Kamp tra il 1\u00ba ottobre 1938 e il 10 ottobre 1945; nello stesso periodo Etzmannsdorf am Kamp era stato aggregato al comune di Rosenburg (in seguito a sua volta soppresso e aggregato al comune di Rosenburg-Mold). Etzmannsdorf am Kamp il 1\u00ba gennaio 1967 aveva inglobato il comune soppresso di Wanzenau (a sua volta gi\u00e0 aggregato a Rosenburg tra il 1\u00ba ottobre 1938 e il 10 ottobre 1945)."}
{"id": "1228712", "revid": "110157", "url": "https://it.wikipedia.org/wiki?curid=1228712", "title": "Geras (Austria)", "text": "Geras \u00e8 un comune austriaco di 1 356 abitanti nel distretto di Horn, in Bassa Austria; ha lo status di citt\u00e0 (\"Stadtgemeinde\")."}
{"id": "1228714", "revid": "767487", "url": "https://it.wikipedia.org/wiki?curid=1228714", "title": "Horn (Austria)", "text": "Horn \u00e8 un comune austriaco di 6 632 abitanti (2016) nel distretto di Horn, in Bassa Austria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Il 1\u00ba gennaio 1970 ha inglobato i comuni soppressi di Breiteneich, Doberndorf, M\u00f6dring e M\u00fchlfeld, che erano gi\u00e0 stati accorpati a Horn tra il 1\u00ba ottobre 1938 e il 10 ottobre 1945."}
{"id": "1228715", "revid": "110157", "url": "https://it.wikipedia.org/wiki?curid=1228715", "title": "Irnfritz-Messern", "text": "Irnfritz-Messern \u00e8 un comune austriaco di 1 439 abitanti nel distretto di Horn, in Bassa Austria; ha lo status di comune mercato (\"Marktgemeinde\")."}
{"id": "1228717", "revid": "110157", "url": "https://it.wikipedia.org/wiki?curid=1228717", "title": "Japons", "text": "Japons \u00e8 un comune austriaco di 736 abitanti nel distretto di Horn, in Bassa Austria; ha lo status di comune mercato (\"Marktgemeinde\")."}
{"id": "1228729", "revid": "66387", "url": "https://it.wikipedia.org/wiki?curid=1228729", "title": "Aleksei Grigorievich Stakhanov", "text": ""}
{"id": "1228730", "revid": "827882", "url": "https://it.wikipedia.org/wiki?curid=1228730", "title": "Spanakopita", "text": "Lo spanakopita o spanakopitta (da \u03c3\u03c0\u03b1\u03bd\u03ac\u03ba\u03b9 'spinaci' + \u03c0\u03af\u03c4\u03b1 'torta') \u00e8 una torta salata tradizionale della cucina greca.\nCaratteristiche.\nSi tratta di una torta con un ripieno di spinaci, feta (solitamente), cipolle novelle, uova e condimenti (che spesso includono aneto). Il ripieno viene avvolto in strati di sfoglia phyllo con burro e/o olio d'oliva in una padella grande da cui si tagliano le porzioni individuali oppure arrotolati in singole porzioni triangolari (vedi burek). Al termine della cottura assume una colorazione dorata.\nIn Albania \u00e8 per lo pi\u00f9 mangiato come snack e costituisce un'alternativa al tiropita.\nNei ristoranti pu\u00f2 venire servito con tzatziki e insalata greca. \u00c8 divenuto un piatto popolare nei ristoranti greci di tutto il mondo e viene servito come pasto leggero o come antipasto."}
{"id": "1228733", "revid": "66387", "url": "https://it.wikipedia.org/wiki?curid=1228733", "title": "Stakhanovismo", "text": ""}
{"id": "1228738", "revid": "2033069", "url": "https://it.wikipedia.org/wiki?curid=1228738", "title": "Terra nostra 2 - La speranza", "text": "Terra nostra 2 - La speranza (\"Esperan\u00e7a\") \u00e8 una telenovela brasiliana scritta da Benedito Ruy Barbosa in collaborazione (nella seconda parte) con Walcyr Carrasco. Trasmessa in Brasile dalla TV Globo nel 2002-2003, \u00e8 andata in onda con alcuni mesi di distacco in Italia su Rete 4, venendo poi ritramessa su La5 e successivamente su Rai3. \u00c8 la prima telenovela brasiliana coprodotta da Mediaset in seguito al successo ottenuto da \"Terra nostra\", di cui mantiene solo il titolo e l'ambientazione storica.\nTrama.\nL'azione inizia in Italia: siamo nel 1931, in pieno regime fascista, e l'appartenenza politica interviene a separare Tony e Maria. Le loro famiglie si odiano, e a Tony, forte del suo spirito d'avventura, non resta che emigrare in Brasile, come gi\u00e0 suo zio aveva fatto 20 anni prima.\nTony non sa che lascer\u00e0 in Italia non solo l'amore di Maria, ma anche il frutto di questo amore, un bambino che mai dovr\u00e0 sapere chi \u00e8 il suo padre naturale. Dopo un viaggio non proprio tranquillo, Tony approda a San Paolo. E qui presto apparentemente dimentica Maria: Tony, infatti si inserisce subito nella comunit\u00e0 degli emigranti ed incontra Camilla, una ragazza ebrea di cui si innamora follemente. Dopo la morte del padre Maria partir\u00e0 per il Brasile insieme a suo marito e suo figlio (di Tony). Dopo tanto tempo Maria riesce a ritrovare il suo Tony. A seguito di questo Tony verr\u00e0 messo in una situazione ambigua che lo vedr\u00e0 costretto a fare una scelta tra le due donne: Maria o Camilla?\nAlle vicende dei due protagonisti si accompagnano quelle della famiglia di Vincenzo, un simpatico seppur grossolano italiano ormai proprietario di una fazenda, di Donna Francisca, una vedova dal cuore duro, e dei giovani universitari Jos\u00e8 Manuel, Marcos, Rafael e Felipe. \u00c8 proprio nell'ambiente universitario che scoppia la rivoluzione del 1932. Il contesto storico-politico fa appunto da sfondo alla narrazione, ma senza mai imporsi, perch\u00e9, come sottolinea l'autore, Benedito Ruy Barbosa, \"\u00c8 l'amore che traina tutto in una telenovela, la politica c'\u00e8, ma serve solo a contestualizzare la trama\". Il lieto fine \u00e8 garantito, seppure molto commovente.\nProduzione.\nAnche alla realizzazione della seconda serie ha partecipato con un cospicuo finanziamento il comune di Gricignano di Aversa. Infatti alla fine del secolo XIX e nei primi anni del XX molti gricignanesi emigrarono per il Sud America.\nCivita di Bagnoregio e Civitella d'Agliano, due borghi in provincia di Viterbo, hanno ospitato le riprese iniziali dello sceneggiato.\nCollegamenti con la prima serie.\nLa relazione con la precedente \"Terra nostra\", deriva dal fatto che un personaggio racconta inizialmente di essere sbarcato in Brasile con la stessa nave di Matteo e Juliana, ricordando il loro amore sulla nave. Altro collegamento \u00e8 il fatto che un amico dello stesso personaggio \u00e8 diventato nel frattempo proprietario della fazenda di Gumercindo, assieme ad altri due italiani. Cambiano tutti i personaggi e quasi tutti gli attori, con l'eccezione di Ana Paula Ar\u00f3sio, Raul Cortez, Maria Fernanda C\u00e2ndido, Ant\u00f4nio Fagundes e Gianfrancesco Guarnieri in ruoli comunque differenti. Protagonisti sono Toni (Reynaldo Gianecchini) e Maria (Priscila Fantin) che parte dall'Italia per il Brasile in cerca di fortuna.\nDiffusione.\nLa telenovela \u00e8 stata trasmessa in varie parti del mondo:\nApertura.\nLa sigla originale viene cantata da Laura Pausini con Alejandro Sanz e Gilbert, mentre nella versione italiana della telenovela la canzone in apertura e chiusura \u00e8 cantata da Amedeo Minghi."}
{"id": "1228741", "revid": "1431409", "url": "https://it.wikipedia.org/wiki?curid=1228741", "title": "Robbie Ftorek", "text": "Carriera.\nGiocatore.\nCome giocatore disput\u00f2 due stagioni con i Detroit Red Wings, dal 1972 al 1974. Dopo aver giocato nella World Hockey Association per parecchi anni torn\u00f2 nell'NHL con i Qu\u00e9bec Nordiques nel 1980 rimanendovi fino al 1981, anno in cui fu trasferito ai New York Rangers dove gioc\u00f2 fino alla fine della carriera nell'NHL, nel 1985.\nAllenatore.\nLa sua carriera come allenatore cominci\u00f2 nello stesso anno in cui smise di giocare; per qualche anno allen\u00f2 nell'American Hockey League prima di esser ingaggiato dai Los Angeles Kings nel 1987. Nel 1989 fu licenziato dai Kings, diventando assistente allenatore o allenatore di squadre dell'AHL in diverse organizzazioni, tra cui i New Jersey Devils. Nel 1998 divent\u00f2 l'allenatore dei Devils dove ebbe successo; nonostante questo, il general manager Lou Lamoriello lo licenzi\u00f2 ad otto giornate dalla fine nella stagione 1999-2000, al termine della quale i Devils vinsero la Stanley Cup con un altro allenatore (Larry Robinson). Nel 2001 prese il posto in panchina dei Boston Bruins che allen\u00f2 per due stagioni prima di esser esonerato ancora una volta. Nel 2003 torn\u00f2 nell'organizzazione dei Devils per allenare la loro squadra nell'AHL, gli Albany River Rats, rimanendovi per tre stagioni."}
{"id": "1228742", "revid": "1305772", "url": "https://it.wikipedia.org/wiki?curid=1228742", "title": "Sulcis (disambigua)", "text": "Sulcis \u00e8 un nome proprio che ha diversi riferimenti:"}
{"id": "1228743", "revid": "1892728", "url": "https://it.wikipedia.org/wiki?curid=1228743", "title": "La paura fa novanta III", "text": ""}
{"id": "1228748", "revid": "1528507", "url": "https://it.wikipedia.org/wiki?curid=1228748", "title": "Light Years (Pearl Jam)", "text": "Light Years \u00e8 un brano musicale dei Pearl Jam, pubblicato come secondo singolo per promuovere l'album Binaural del 2000. La canzone \u00e8 stata inserita anche nella tracklist del greatest hits della band, .\n\"Light Years\", dopo il primo demo, \u00e8 stata rifatta come nuova, perch\u00e9 la versione originale era molto simile alla canzone \"Given to Fly\" del 1998."}
{"id": "1228749", "revid": "767487", "url": "https://it.wikipedia.org/wiki?curid=1228749", "title": "John Fahey", "text": "Virtuoso della 6 corde, colto etnomusicologo e personaggio schivo ed enigmatico, Fahey \u00e8 stato una delle figure pi\u00f9 peculiari e affascinanti della moderna musica americana. Fahey \u00e8 tuttora considerato da buona parte dei critici uno dei pi\u00f9 influenti chitarristi di sempre.\nBiografia.\nNato a Washington, crebbe a Takoma Park, nella periferia della capitale, in una famiglia con l'abitudine di passare il week-end suonando bluegrass e country. Cominci\u00f2 a suonare la chitarra folk, perfezionando il finger-picking e lo stile, ispirandosi a compositori classici contemporanei come Charles Ives e B\u00e9la Bart\u00f3k.\nNel 1959, fond\u00f2 la propria etichetta discografica, la Takoma Records, quindi, produsse il primo album, \"Blind Joe Death\". Nel 1963, si trasfer\u00ec a Los Angeles, in California, per proseguire gli studi universitari di Filosofia e Religione, conseguendo una specializzazione in folklore, con una tesi sulla musica di Charley Patton.\nGli album che pubblic\u00f2 negli anni sessanta utilizzano, perlopi\u00f9, accordature e ritmi inconsueti, ripresi dalle tecniche blues degli anni venti, che rimanevano la base della sua musica. Le sue influenze, per\u00f2 spaziavano dalla musica sinfonica di Ralph Vaughan Williams, al blues di Skip James, dal canto gregoriano, ai cori tibetani, sintetizzate dai suoi epici arpeggi di chitarra.\nDel 1965 \u00e8 \"The Transfiguration of Blind Joe Death\", da parte della critica considerato uno dei suoi capolavori.\nI suoi album prendevano sempre pi\u00f9 la forma di mosaici di stili differenti. Intanto, la sua etichetta pubblic\u00f2 artisti come Mike Bloomfield e The Fabulous Thunderbirds.\nNel 1968 usc\u00ec \"The Yellow Princess\", uno dei suoi dischi pi\u00f9 apprezzati.\nNel 1971 pubblic\u00f2 \"America\", buon successo di critica disco ancor pi\u00f9 austero e minimalista, in cui spicca la lunga \"The Voice of the Turtle\". I critici, per definire il suo stile, rubarono alla pittura la definizione \"American Primitivism\", riferito al suo approccio quasi na\u00eff ad arditi componimenti neoclassici.\nAd \"America\" seguirono un altro buon successo, \"Of Rivers and Religion\", nel 1972, e, nel 1973, \"Fare Forward Voyagers (Soldier's Choice)\", composto di due lunghissimi e monolitici brani, \"When The Fire And The Rose Are One\" e \"Fare Forward Voyagers\", spesso annoverato come uno dei suoi capolavori, ma anche come il suo disco pi\u00f9 sperimentale.\nNel 1979 vendette la Takoma Records.\nFahey continu\u00f2 ad ampliare la sua imponente discografia producendo album di elevata qualit\u00e0, rimanendo aperto alla sperimentazione nel rispetto della tradizione.\nNel 1996 con l'eredit\u00e0 lasciatagli dal padre, fond\u00f2 la Revenant records, con l'intento di pubblicare reinterpretazioni di vecchie registrazioni blues.\nNel 2001 sub\u00ec un intervento di sestuplo by-pass. Tuttavia, il 22 febbraio di quell'anno, mor\u00ec a Salem."}
{"id": "1228753", "revid": "123729220", "url": "https://it.wikipedia.org/wiki?curid=1228753", "title": "Chandigarh", "text": "Chandigarh (in punjabi \u0a1a\u0a70\u0a21\u0a40\u0a17\u0a5c\u0a4d\u0a39; hindi \u091a\u0902\u0921\u0940\u0917\u0922) \u00e8 una citt\u00e0 dell'India settentrionale di abitanti (2011), che allo stesso tempo funge da capitale di due stati, Punjab e Haryana, ma ne \u00e8 amministrativamente indipendente rispondendo direttamente al governo centrale, avendo lo \"status\" di territorio (Union Territory of Chandigarh). In base al numero di abitanti la citt\u00e0 rientra nella classe I (da persone in su).\nStoria.\n\u00c8 nota per essere una delle citt\u00e0 pi\u00f9 ricche e belle dell'India tanto da meritare l'appellativo di \"The City Beautiful\". Il suo nome significa \"casa di Chandi\", che \u00e8 una dea il cui tempio si trova nel vicino distretto di Panchkula, nell'Haryana.\nL'architetto Le Corbusier ne ha disegnato il piano urbanistico in base al quale la citt\u00e0 \u00e8 stata costruita negli anni cinquanta e vi ha progettato molti edifici pubblici \u2013 fra questi il \"Segretariato\", sede dei Ministeri riuniti del Punjab e dell'Haryana, tanto che si pu\u00f2 affermare che Chandigarh ha la pi\u00f9 grande concentrazione di opere di Le Corbusier al mondo.\nTra le attrattive turistiche della citt\u00e0, il celebre Giardino delle pietre di Nek Chand e nei pressi la regione del lago Sukhna, paradiso dell'avifauna.\nGeografia fisica.\nChandigarh sorge ai piedi della catena sub-himalayana dei monti Shivalik e si trova tra gli stati di Haryana a sud e Punjab a nord, ed \u00e8 molto vicino al confine con l'Himachal Pradesh, ad est.\nLa citt\u00e0 \u00e8 situata a 30\u00b044\u203214\u2033N e 76\u00b047\u203214\u2033E e ha un'altitudine di 320 \nSociet\u00e0.\nEvoluzione demografica.\nAl censimento del 2001 la popolazione di Chandigarh assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "1228754", "revid": "1234826", "url": "https://it.wikipedia.org/wiki?curid=1228754", "title": "Monti del Sulcis", "text": "I Monti del Sulcis sono una formazione montuosa della Sardegna meridionale. Insieme al massiccio del Monte Linas, dai quali sono separati dalla piana alluvionale del Cixerri formano il complesso dei monti del Sulcis-Iglesiente, una delle pi\u00f9 antiche formazioni geologiche dell'isola.\nDescrizione.\nGeologia.\nLa natura geologica dei monti del Sulcis \u00e8 alquanto complessa a causa della sua antichissima origine che, per le prime formazioni, \u00e8 datata ad oltre 600 milioni di anni fa (Cambriano). Il susseguirsi di fondamentali eventi di tettonica, intrusione magmatica, orogenesi ed erosione, ha reso questa formazione alquanto complessa ed eterogenea anche all'interno di brevi distanze. La morfologia, a testimonianza dell'antica origine, \u00e8 caratterizzata dalle modeste altezze dei rilievi, che oscillano fra i 600 e i 900 metri. Solo alcune vette superano di poco i 1000 metri e rappresentano ci\u00f2 che resta dell'erosione superficiale che ha risparmiato, almeno in parte, le intrusioni magmatiche e le metamorfiti originatesi prima dell'orogenesi ercinica.\nLa morfologia del versante occidentale \u00e8 relativamente addolcita dai processi erosivi e alluvionali, con rilievi di modesta altitudine. La parte pi\u00f9 interna e il versante orientale \u00e8 pi\u00f9 aspra e irregolare, con numerosi rilievi e valloni stretti.\nLe formazioni pi\u00f9 antiche risalgono al Cambriano e affiorano nel versante occidentale e sudoccidentale. Si tratta di depositi sedimentari di origine marina risultati da una ripetuta successione di affioramenti e inondazioni, che in seguito ha subito processi di metamorfismo. Sono qui presenti anche le pi\u00f9 antiche formazioni carbonatiche dell'isola e fenomeni di carsismo (Grotte di Is Zuddas).\nGran parte delle formazioni sedimentarie originatesi dal Carbonifero al Permiano sono state interessate da processi di metamorfismo causati dall'orogenesi ercinica e dalla intrusione di magmi granitici. Gli eventi successivi, rappresentati dall'erosione post-ercinica e dai sollevamenti tettonici del Cenozoico hanno causato l'affioramento di intrusioni magmatiche (leucograniti) e metamorfiche (scisti) che hanno resto eterogenea e irregolare la morfologia del settore orientale.\nLe formazioni pianeggianti pedemontane hanno una duplice origine: sul versante occidentale insistono quelle pi\u00f9 antiche, risalenti al Cenozoico, originate da depositi alluvionali e, in parte, dal deposito di lave. Sul versante orientale e sudorientale si hanno invece coni di deiezione di minore estensione originati da sedimenti alluvionali del Quaternario.\nTerritorio.\nI rilievi montuosi sono numerosi e data l'uniformit\u00e0 delle altezze sono spesso nascosti, alla vista dalle pianure circostanti, dai rilievi pi\u00f9 esterni di 5-600 metri.\nLe cime pi\u00f9 elevate sono presenti quasi tutte nei settori settentrionale, orientale e meridionale e sono di origine magmatica (leucograniti) o metamorfica (scisti del Paleozoico):\nTutte le altre vette, hanno altezze dell'ordine di 500-700 metri e dato l'elevato numero contribuiscono a rendere estremamente variegata la morfologia.\nLe vette pi\u00f9 alte si osservano con facilit\u00e0 da nord, in particolare dalla piana del Cixerri, dal Medio Campidano e dai rilievi dell'Iglesiente. Per le caratteristiche forme s'individuano facilmente il massiccio monolitico del Monte Arcosu, che a nord assume un profilo trapezoidale, e le cime frastagliate del Monte Lattias. Pi\u00f9 a ovest del Lattias s'individua il profilo anonimo, triangolare, del Monte Is Caravius, seguito dai profili addolciti di alcune vette che formano una catena che degrada dagli oltre 1000 metri ai 6-700 metri. Le formazioni pi\u00f9 a ovest hanno un profilo pi\u00f9 regolare e culminano con le vette del Monte Orri e di Punta Orbai.\nDa est i rilievi sono ben visibili dal Cagliaritano e dai monti del Sarrabus-Gerrei. Il profilo \u00e8 molto pi\u00f9 irregolare e frastagliato e le vette, oscillanti in media tra i 500 e i 700 metri, si individuano con difficolt\u00e0. Spiccano in particolare il Monte Arcosu, che assume da questa direzione un profilo triangolare e la catena che lo collega alle cime del Lattias. Da alcuni siti s'individua il profilo del Monte Maxia.\nDa sud, a causa delle breve distanza, le cime pi\u00f9 alte e in generale tutti i rilievi interni sono pressoch\u00e9 nascosti dalle formazioni pi\u00f9 esterne, rappresentate da rilievi le cui altezze oscillano tra i 5-600 metri e gli 800 metri (Punta Sa Crexia, Monte Santo di Pula, Monte Chia, ecc.)"}
{"id": "1228755", "revid": "287204", "url": "https://it.wikipedia.org/wiki?curid=1228755", "title": "Palio di Bientina", "text": "Il Palio di Bientina \u00e8 una competizione equestre tra le nove contrade del comune di Bientina, nella provincia di Pisa.\nStoria.\nA firma di tale Felice Rosaspina residente in Bientina, in data 25 maggio 1786 cos\u00ec ci si appellava alle autorit\u00e0 civili e militari della zona: \u00abRicorrendo nei prossimi futuri giorni di Pentecoste [che quell'anno sarebbe caduta il 4 giugno] la festa quinquennale di San Valentino Martire e desiderando il supplicante in tale occasione far correre un Palio con Cavalli e fantino sopra alla tonda sulla Piazza di Terra, Piazza ben grande, comoda e luogo solito per simil corsa, giacch\u00e9 altrove non vi \u00e8 comodo di poter ci\u00f2 eseguire\u00bb.\nIl palio di Bientina moderno tuttavia \u00e8 nato nell'anno 1983 per iniziativa della \"A.S.D. Sextum Bientina\", la squadra calcistica locale, che organizz\u00f2 in quell'anno una sfida tra cavalli montati a sella ciascuno dei quali rappresentava un bar del paese, al fine di avvicinare la cittadinanza alla societ\u00e0 sportiva e per finanziare la propria attivit\u00e0. Nei primi anni la corsa fu disputata nel campo sportivo di Bientina, e la Sextum Bientina si occupava dell'organizzazione della gara.\nNel 1993 il territorio comunale di Bientina fu suddiviso in dieci contrade (in seguito ridotte a nove) che ogni anno si contendevano la vittoria nella competizione. A partire da questa data l'organizzazione del palio e delle manifestazioni ad esso connesse furono delegate al comune di Bientina che favor\u00ec la nascita del Seggio di San Valentino, istituzione che da allora sovraintende in autonomia a tutte le fasi organizzative e preparatorie della corsa.\nNel 2001 la corsa fu spostata dal locale campo sportivo alla piazza centrale di Bientina, piazza Vittorio Emanuele II, cosa che comport\u00f2 un aumento di interesse nei confronti della manifestazione. Sempre nel 2001, le contrade divennero nove a causa della soppressione della contrada Vicinaia (comprendente le strade adiacenti a piazza Caduti di Piavola), dalle dimensioni e dalla demografia troppo ridotte per poter sostenere gli sforzi necessari all'organizzazione dell'evento.\nNon \u00e8 raro che i fantini ingaggiati per il palio di Bientina siano spesso protagonisti anche al palio di Siena. Tra questi meritano una citazione Martin Ballesteros detto \"Pampero\", Antonio Siri detto \"Amsicora\", Massimo Columbu detto \"Veleno II\" e Valter Pusceddu detto \"Bighino\".\nLa manifestazione.\nIl corteo storico.\nIl palio si tiene la terza domenica di luglio ed \u00e8 preceduto di una settimana (sabato precedente la seconda domenica del mese) dalla sfilata storica che si svolge la sera nelle vie cittadine. Devono essere riproposti eventi compresi tra l'anno 0 ed il 1900.\nAnche alla contrada vincitrice del corteo storico viene assegnato un premio.\nLa corsa.\nLa settimana della corsa si inizia il gioved\u00ec, con la preparazione del terreno di gara: piazza Vittorio Emanuele II viene chiusa al traffico, viene disteso sul selciato uno strato di terra (tufo, argilla e sabbia) e vengono allestite le tribune ad opera dei volontari provenienti dalle contrade coordinati dal Seggio di San Valentino. Il palio di Bientina rappresenta un appuntamento di interesse per gli appassionati delle \"corse a pelo\".\nIl venerd\u00ec e il sabato si svolgono le prove, mentre la domenica la manifestazione ha inizio la mattina con l cosiddetta \"provaccia\", la funzione religiosa e la vestizione dei fantini. Nel pomeriggio si svolge la premiazione della miglior esibizione dei \"tamburini di contrada\" (che hanno sfilato la settimana precedente nel corteo storico), l'estrazione delle due batterie di qualificazione alla finale e, dalle 18, la corsa vera e propria.\nLe nove contrade.\nContrada Centro Storico.\nI colori sono il bianco ed il nero, lo stemma \u00e8 una torre con due delfini. La scelta della torre come simbolo deriva dalle torri presenti lungo le vecchie mura, mentre i delfini fanno riferimento alla fontana che \u00e8 situata al centro della piazza Vittorio Emanuele II. Il motto della Contrada \u00e8 \u00ab\"Iam Victi Vicimus\"\u00bb, che significa \u00abGi\u00e0 vinti vinceremo\u00bb.\nLa contrada Centro Storico \u00e8 situata nel centro di Bientina, la zona che anticamente occupava il castello e le vecchie mura. Confina con Viarella, Forra, Cilecchio e Villaggio. \u00c8 una delle contrade del Palio di Bientina meno estese geograficamente, ma negli ultimi anni la contrada ha visto aumentare notevolmente il numero dei membri, in particolare giovani, grazie all'istituzione dei \"Musici della Contrada\" con la creazione del gruppo dei tamburini.\nLa contrada Centro Storico ha vinto la carriera del 2005 (grazie al fantino Alessandro Chiti detto \"Voragine\" sul cavallo Diamante Grigio), quella del 2008 (Antonio Siri su Fantastic Light), del 2012 (Dino Pes detto \"Velluto\" su Ondina Prima) e del 2016 sempre con Dino Pes su Ondina Prima. Ha anche vinto tre sfilate storiche, che si svolgono nella seconda domenica di luglio.\nContrada Forra.\nLa contrada Forra \u00e8 una delle contrade pi\u00f9 grandi del palio di Bientina; \u00e8 situata per la sua quasi totalit\u00e0 nel centro cittadino e vede il suo territorio confinare con quello di Viarella, Guerrazzi, Centro Storico e Villaggio. I suoi colori sono il giallo e il verde. Il simbolo della contrada \u00e8 il drago, e il motto \u00e8 \u00ab\"Semper Invicti\"\u00bb (\u00absempre imbattutti\u00bb).\nLa prima vittoria al Palio arriv\u00f2 nel 2001, con Gianluigi Mureddu su Afara; successivamente, nel 2003, il fantino Francesco Petrazzi e il cavallo Zed Sun conquistarono il cencio per la contrada, mentre l'ultima vittoria \u00e8 datata 2015, siglata dal fantino Valter Pusceddu su Miulan.\nNobile contrada del Cilecchio.\nLa Nobile contrada del Cilecchio \u00e8 la pi\u00f9 grande contrada del paese, vantando 600 famiglie sul suo territorio che ricopre la maggior parte del comune bientinese. \nIl titolo di \"Nobile\" venne conferito intorno al XIII secolo alla zona dominata dal fosso Cilecchio, poich\u00e9 gli abitanti avevano il controllo delle acque del lago di Sesto. Dato che la contrada \u00e8 stata divisa nel territorio che gi\u00e0 era Cilecchio in epoca medievale, fu scelto di appropriare la contrada del titolo \"Nobile\" concessogli in passato. Confina con le contrade di Quattro Strade, Viarella, Centro Storico, Puntone e Villaggio.\nI colori sono il bianco e il celeste e come simbolo ha la civetta. Il motto \u00e8 \u00ab\"Semel in anno licet insanire\"\u00bb, che significa \u00abuna volta l'anno \u00e8 lecito impazzire\u00bb. La contrada \u00e8 gemellata con la contrada Pievania del palio di Buti, con la contrada Torre del palio di Fucecchio e con la contrada Il Poggio del palio dei ciuchi di Lugnano.\nLa contrada Cilecchio ha vinto nelle edizioni corse al campo sportivo del 1996 con Massimo Coghe detto \"Massimino\" su Fellini e nel 1997 sempre con \"Massimino\" su Mel Gaynor. Nel 2011 arriva vince sia la sfilata storica e il primo palio in piazza con Gianluca Mureddu detto \"Filuferru\" su Isopac.\nContrada Puntone.\nIl territorio della contrada coincide con quello dell'omonima frazione. Il Puntone \u00e8 una delle contrade meno popolate tra quelle che partecipano al Palio ma a dispetto di questo \u00e8 stata la prima contrada a raggiungere il traguardo delle tre stelle gi\u00e0 nel 2007 e soprattutto \u00e8 la contrada che ha vinto il Palio Straordinario del 27 agosto 2017 organizzato per i 25 anni della manifestazione. Nel 2019 vincendo la 27\u00aa edizione del Palio, ancora con Adrian Topalli su San Vittore diventa la prima contrada a raggiungere il traguardo delle 5 vittorie. \nContrada Quattro Strade.\nLa contrada ha trionfato in otto edizioni della Sfilata ed \u00e8 insieme al Cilecchio una delle due contrade ad essere riuscita a vincere sia palio che sfilata nello stesso anno (1998). L'associazione \"Contrada Quattro Strade\" dispone di un gruppo di tamburini e di una folta e partecipe rappresentanza preposta all'organizzazione delle attivit\u00e0 ricreative ed aggreganti collegate alla vita dei contradaioli.\nLa contrada Quattro Strade \u00e8 una delle pi\u00f9 grandi di Bientina, situata sulle alture che portano alle colline delle Cerbaie, e domina tutto il piano bientinese. La sede della contrada dispone di un ampio giardino con attrezzature ludiche, un campo di calcetto dotato di spogliatoi ed illuminazione notturna, un bar e uno spazio dedicato ai numerosi eventi che animano la vita della frazione specialmente nel periodo estivo. La frazione ha conosciuto negli ultimi anni un'espansione demografica notevolissima: si \u00e8 passati dalle poche centinaia di persone del 1990 a quasi abitanti del 2014.\nContrada Viarella.\nLa contrada Viarella \u00e8 situata ai margini del centro cittadino: questo fa s\u00ec che confini con le contrade Centro Storico, Forra, Santa Colomba, Quattro Strade e Cilecchio.\nI suoi colori sono il giallo e il nero e il suo stemma \u00e8 composto da una lupa e una chiesa. L'edificio raffigurato rappresenta la chiesa di Sam Pietro, un tempo situata in via San Piero nella contrada stessa; in questa chiesa arriv\u00f2 l'urna del patrono di Bientina San Valentino Martire nella Pentecoste del 1699. Sempre dalla stessa chiesa, part\u00ec la solenne processione con il santo stesso fino alla chiesa parrocchiale di Santa Maria Assunta in piazza Vittorio Emanuele II. Il motto della contrada \u00e8 \u00abDuc in Altum\u00bb (\u00abConducici in alto\u00bb).\nLa prima vittoria \u00e8 stata conquistata nel 1994 con Maurizio Farnetani, detto \"Bucefalo\", su La Fiorentina; segue la vittoria nel 2002 sempre con Maurizio Farnetani su Michittu; nel 2009 con Valter Pusceddu detto \"Bighino\" su Ilaria de Mores; ifine, nel 2013 con Valter Pusceddu detto \"Bighino\" su Nadir de Mores.\nContrada Villaggio.\nI suoi colori sono il VerdeNero e il suo simbolo \u00e8 il Picchio Si estende ampiamente nella parte sud di Bientina, ingrandita con l'annessione della contrada Vicinaia nel 2001. Confina con Centro Storico, La Forra, Cilecchio e Guerrazzi.\nAll'interno del territorio si trova il la chiesa di S.giuseppe posta al centro del Villaggio nato alla fine degli anni cinquanta quando le famiglie che abitavano nel centro di Bientina furono trasferite per l'abbattimento dei vecchi borghi.\nSotto il mandato di Cristiano Ferranti arriva il primo premio dei tamburini vinto nel 2015 nel 2016 vince la sfilata storica rappresentando la storia dello stemma di bientina, prima luogo di pescatori dal 1462 fino al 1854 poi contadini quando fu prosciugato il lago e i campi presero posto dell'acqua. Nel 2017 conquista la prima stella dopo 25 anni con Andrea Chessa sul Quattro Mori. Nel 2018 la contrada vince la sfilata storica portando in piazza i colori VerdeNero e si aggiudica anche la prima edizione del PALIO DEL DONATORE."}
{"id": "1228756", "revid": "3831", "url": "https://it.wikipedia.org/wiki?curid=1228756", "title": "Buccelletta", "text": ""}
{"id": "1228757", "revid": "75706", "url": "https://it.wikipedia.org/wiki?curid=1228757", "title": "Naviglio Civico", "text": ""}
{"id": "1228759", "revid": "22475", "url": "https://it.wikipedia.org/wiki?curid=1228759", "title": "Stadio comunale Barone Giuseppe Raffaele Macr\u00ec", "text": "Lo stadio comunale Barone Giuseppe Raffaele Macr\u00ec (gi\u00e0 noto semplicemente come \"Comunale\" fino al 2018), \u00e8 lo stadio di calcio che ospita le partite casalinghe dell'A.C. Locri 1909. Situato in via \"Cusmano\", \u00e8 dotato di terreno in erba sintetica di ultima generazione.\nStoria.\nRistrutturato nel 2001-02, rispetto allo stadio precedente, che era in terra battuta con solo una tribuna laterale da 800 posti, presenta una maggiore capienze ed oggi \u00e8 considerato uno dei migliori impianti della provincia di Reggio Calabria. All'inaugurazione del nuovo comunale partecip\u00f2 la che sconfisse i padroni di casa per 2-0 in uno stadio tutto esaurito.\nIl 20 settembre 2006 ha ospitato l'Italia Under-19 che ha sconfitto i pari et\u00e0 di Cipro per 3-0.\nNel mese di novembre del 2018 (in occasione dell'incontro valevole per il campionato di Serie D tra il Locri e la Cittanovese), l'impianto \u00e8 stato reso fruibile alla locale squadra di calcio e al pubblico dopo un periodo di chiusura dovuto ai lavori di ristrutturazione che hanno permesso la posa del manto in erba sintetica di ultima generazione. Contestualmente, l'impianto \u00e8 stato intitolato al \"Barone\" Giuseppe Raffaele Macr\u00ec, donatore del terreno ove sorge lo stadio."}
{"id": "1228761", "revid": "125869523", "url": "https://it.wikipedia.org/wiki?curid=1228761", "title": "Brillante (telenovela)", "text": "Brillante (\"Brilhante\") \u00e8 una telenovela brasiliana, andata in onda dal 28 settembre 1981 al 26 marzo 1982.\nProdotta da Rede Globo, \u00e8 stata scritta da Gilberto Braga, gi\u00e0 autore di successi televisivi come \"La schiava Isaura\", \"Dancin' Days\" e \"Agua Viva\".\nIl cast vede come attori principali Fernanda Montenegro (Chica), Vera Fischer (Luiza), Tarcisio Meira (Paulo C\u00e9sar), Denis Carvalho (In\u00e1cio), Mario Lago (Vitor) e Jos\u00e9 Wilker (Sidney). La regia generale \u00e8 di Daniel Filho.\nTrama.\nLuiza (Vera Fischer) \u00e8 una giovane e importante designer di una grande azienda di gioielli. La donna, che vive con i genitori e sua sorella Virginia (Joana Fomm), decide di concedersi un viaggio in Europa durante le ferie. A Londra, incontra Vera (Aracy Balabanian), una vecchia amica di scuola, ora sposata con Oswaldo (Jos\u00e9 Wilker). La coppia vive in Svizzera ma si trova nella capitale britannica per partecipare al matrimonio del Principe Carlo. Vera confida a Luiza che \u00e8 molto preoccupata a causa dello stato emotivo di suo marito, e Luiza si offre di scambiare due parole con Oswaldo per aiutarla. Nel tentativo di farlo, per\u00f2, l'uomo ha una forte crisi di nervi e si allontana con l'auto a grande velocit\u00e0. L'indomani, Vera rivela a Luiza che durante la notte suo marito \u00e8 morto in un incidente automobilistico. Tornata in Brasile, per\u00f2, Luiza casualmente incontra Oswaldo, vivo e vegeto. L'uomo ha cambiato nome e si fa chiamare Sidney. \nIntanto, Luiza entra in contatto diretto con la famiglia Newman, proprietaria dell'azienda per la quale lavora. La matriarca Chica Newman (Fernanda Montenegro) inizialmente la prende sotto la sua ala protettrice e la spinge in tutti i modi tra le braccia del figlio In\u00e1cio (D\u00eanis Carvalho), scoprendo per\u00f2 solo in seguito l'omosessualit\u00e0 del giovane; Luiza peraltro si innamora di Paulo C\u00e9sar (Tarc\u00edsio Meira), sposato con la figlia di Chica, Maria Isabel (Ren\u00e9e de Vielmond). L'uomo, in piena crisi matrimoniale, decide di lasciare sua moglie e inizia una relazione con Luiza.\nLa dispotica Chica non demorde: fa di tutto per allontanare Luiza da Paulo C\u00e8sar e continua la ricerca di una moglie per suo figlio. La donna trova un'alleata in Leonor (Renata Sorrah), figlia della megolomane Edith (Elo\u00edsa Mafalda): anche Leonora lavora per le imprese Newman, e accetta di abbandonare suo marito Carlos (Cl\u00e1udio Marzo) per sposare In\u00e1cio. Il giovane Newman, in seguito alla morte del padre Vitor (Mario Lago), assume il controllo dell'azienda di famiglia e sposa Leonor, pur di allontanarsi dalla madre. Quest'ultima si innamorer\u00e0 poi di Carlos, divenuto nel frattempo suo autista.\nLuiza, felicemente fidanzatasi con Paulo C\u00e9sar, il cui matrimonio con Maria Isabel si \u00e8 concluso col divorzio, decide di aprire una sua piccola azienda di gioielli e inizia a esportare i propri articoli negli Stati Uniti.\nSidney, perdonato da Luiza alla quale ha confessato di aver inscenato la sua morte (non era dunque Oswaldo, ma un sosia perfetto di costui) inizia una relazione con Maria Isabel e rivela di essere il figlio di un grande coltivatore di Bahia, che per\u00f2 non lo ha mai riconosciuto come suo. Nonostante ci\u00f2 il vecchio lascer\u00e0 a Sidney parte della propria eredit\u00e0.\nCensura.\nL'autore della telenovela, Gilberto Braga, rivel\u00f2 che - a causa della censura allora vigente in Brasile - non era stato autorizzato a usare la parola \"omosessuale\" nello sceneggiato, rendendo pertanto difficile lo sviluppo del personaggio di In\u00e1cio, elemento integrante della storia principale. L'intervento e la caparbiet\u00e0 di Fernanda Montenegro resero per\u00f2 possibile l'aggiunta di un inequivocabile riferimento all'omosessualit\u00e0 di In\u00e1cio: in un dialogo con Chica Newman, Luiza parl\u00f2 di \"problemi sessuali\" di suo figlio, e la frase non fu tagliata.\nDistribuzione.\n\"Brillante\" fu esportata in pi\u00f9 di venti paesi stranieri, tra cui Italia, Francia e Polonia. Nel 1988, approd\u00f2 anche in Marocco con il titolo di \"Coeur de Diamant\" (titolo usato anche in Francia), ottenendo un grande successo. In Italia, venne trasmessa da Rete 4 a partire dal 19 novembre 1984.\nColonna sonora.\nLa sigla della telenovela fu affidata a Tom Jobim, che compose appositamente per il personaggio interpretato da Vera Fischer il pezzo \"Luiza\". Nella colonna sonora dello sceneggiato furono inclusi altri musicisti e cantanti di spicco come Elis Regina (\"Me Deixas Louca\" scritta da Armando Manzanero e Paulo Coelho), Caetano Veloso (\"Dans mon \u00eele\" di Henri Salvador), Gal Costa (\"Meu Bem, Meu Mal\" di Veloso), Joanna (\"Decis\u00e3o\") e Nana Caymmi (\"Can\u00e7\u00e3o da Manh\u00e3 Feliz\"). Fu rilasciata anche una colonna sonora \"internazionale\" con tracce di Barbra Streisand (\"Comin' In And Out of Your Life\"), Carly Simon (\"Hurt\") e Phil Collins (\"If Leaving Me Is Easy\").\nColonna sonora italiana.\nCome per le precedenti \"Dancin' Days\" e \"Agua Viva\", anche in Italia fu pubblicata una colonna sonora su etichetta \"SiglaQuattro\" e distribuita dalla RCA Italiana. L'album - compilato da Cesare Benvenuti - comprendeva canzoni di autori italiani (Mimmo Locasciulli, Santo California, Umberto Bindi), stranieri (Freddy Cole, Jim Porto) nonch\u00e9 cover di brani famosi come \"One More Night\" di Phil Collins e \"Crazy for You\" di Madonna. Nell'album fu inserita anche la sigla italiana delle telenovela, \"Sweet Killer\" dei Favoriti e Vincenti. Il progetto grafico, che vedeva in copertina il logo del titolo della telenovela in varie \"nuance\" di colori (lo stesso usato per la \"cover\" della \"soundtrack\" internazionale), fu curato da Antonio Dojimi."}
{"id": "1228772", "revid": "12290", "url": "https://it.wikipedia.org/wiki?curid=1228772", "title": "Marvel Zombies", "text": ""}
{"id": "1228773", "revid": "547992", "url": "https://it.wikipedia.org/wiki?curid=1228773", "title": "Zeudi Araya", "text": "\u00c8 una delle attrici pi\u00f9 note del cinema erotico italiano degli anni settanta, grazie a film quali \"La ragazza dalla pelle di luna\", \"La ragazza fuoristrada\" e \"Il corpo\".\nBiografia.\nFiglia di un uomo politico e nipote di un ambasciatore etiope a Roma, si diplom\u00f2 nel 1969, e lo stesso anno fu eletta Miss Eritrea. Il suo nome in lingua tigrina significa \"corona imperiale\".\nUn viaggio in Italia le apr\u00ec, quasi per caso, le porte di Cinecitt\u00e0. Nel 1972 la Araya interpret\u00f2 uno spot pubblicitario per un caff\u00e8. Il regista Luigi Scattini la not\u00f2, e la scelse per interpretare il suo film \"La ragazza dalla pelle di luna\", che riscosse un buon successo di pubblico. Il ruolo era quello di una ragazza dei Tropici che manda a rotoli il matrimonio di una coppia borghese, con il suo erotismo prorompente, e lanci\u00f2 la Araya come attrice emergente. Seguirono un interesse dei mass media, un 45 giri (nato sull'onda della popolarit\u00e0 ottenuta in quel periodo) e altri film erotici, diretti per la maggior parte da Scattini.\nDopo il matrimonio con il produttore cinematografico Franco Cristaldi pass\u00f2 a interpretare film del cosiddetto \"cinema medio\" del marito, con titoli quali \"Il signor Robinson, mostruosa storia d'amore e d'avventure\", nel ruolo di \"Venerd\u00ec\", a fianco di Paolo Villaggio, \"Giallo napoletano\", insieme a Marcello Mastroianni, e \"Tesoromio\", con Johnny Dorelli, Sandra Milo e Renato Pozzetto.\nAll'inizio degli anni novanta la Araya si ritir\u00f2 dalle scene cinematografiche. Dopo la scomparsa del marito divent\u00f2 parte attiva del lavoro di produzione cinematografica, e ancora oggi produce diverse pellicole per il cinema e la televisione, rimanendo sempre dietro le quinte (torn\u00f2 in televisione solo nel 2001, intervistata da Daniele Luttazzi, per il programma \"Satyricon\"), con il suo nuovo compagno, il regista Massimo Spano, dal quale ha avuto un figlio, Michelangelo nato nel 1996. Il 16 settembre 2015 riapparve in televisione nel programma Rai \"La vita in diretta\" intervistata da Cristina Parodi.\nIl 30 giugno 2018, present\u00f2 a Bologna, con Giuseppe Tornatore, la versione restaurata in 4K del film \"Divorzio all'italiana\", prodotto all'epoca dal primo marito."}
{"id": "1228774", "revid": "125640316", "url": "https://it.wikipedia.org/wiki?curid=1228774", "title": "La schiava Isaura", "text": "La schiava Isaura (\"Escrava Isaura\") \u00e8 una telenovela brasiliana prodotta da TV Globo nel 1976, nonch\u00e9 la primissima telenovela trasmessa in Italia; \u00e8 tra le telenovelas brasiliane pi\u00f9 famose assieme a \"Dancin' Days\" (1978), \"Terra nostra\" (1999), \"O clone\" (2001) e \"Da Cor Do Pecado\" (2004). \"La schiava Isaura\", secondo un'indagine della trasmissione \"Good Morning America\", \u00e8 il prodotto televisivo pi\u00f9 venduto e doppiato al mondo: \u00e8 stata trasmessa in 130 Paesi. In Russia divent\u00f2 cos\u00ec popolare che la parola portoghese fazenda entr\u00f2 nell'uso quotidiano.\nScritta da Gilberto Braga, autore di altre opere per la televisione brasiliana, e tratta dall'omonimo romanzo di Bernardo Guimar\u00e3es, \u00e8 composta da 100 episodi interpretati da Luc\u00e9lia Santos, Rubens De Falco ed Edwin Luisi (rispettivamente nei ruoli di Isaura, Leoncio e Alvaro) per la regia di Herval Rossano e Milton Gon\u00e7alves.\nGrande successo della nascente Rete 4 mondadoriana che nel 1982 la trasmise dal 4 gennaio alle 14.00 e in seguito la ripropose nel 1985, inaugur\u00f2 un nuovo genere per l'Italia che rimarr\u00e0 in voga per quasi un ventennio.\nRacconta la storia straziante di una schiava dalla pelle chiara, ma di origini africane, nelle piantagioni di caff\u00e8. Il padroncino Leoncio, tornato dall'Europa, se ne invaghisce e la vuole per s\u00e9 nonostante lei si rifiuti e le convenzioni sociali lo impediscano. L'ostinazione dell'uomo \u00e8 tale che Isaura preferirebbe vedersi sposata a un vecchio oppure morta. Quando in pi\u00f9 ci si mettono altre disgrazie come le scomparse delle sole donne che potevano difenderla (la madre e la moglie di Leoncio) e l'invidia della schiava di colore Rosa, Isaura \u00e8 costretta a fuggire ed \u00e8 sotto le mentite spoglie di una donna libera di nome Elvira che conoscer\u00e0 il vero amore, Alvaro, un giovane abolizionista.\nCome si pu\u00f2 notare, sono presenti i clich\u00e9 del romanzo d'appendice, e la telenovela \u00e8 esattamente il corrispettivo mediatico contemporaneo del feuilleton ottocentesco. Quando la serie \u00e8 in costume il rimando \u00e8 ancor pi\u00f9 esplicito rispetto alle telenovela d'attualit\u00e0, e quindi pi\u00f9 efficace.\nNel 2004 in Brasile \u00e8 stato prodotto un remake (inedito in Italia) dallo stesso titolo per il network Rede Record, con Bianca Rinaldi nel ruolo che fu di Lucelia Santos: il successo si \u00e8 ripetuto a tal punto da rendere il canale in poche settimane il secondo pi\u00f9 visto del Paese che ha dunque superato in alcune occasioni persino TV Globo."}
{"id": "1228775", "revid": "547034", "url": "https://it.wikipedia.org/wiki?curid=1228775", "title": "Rebetiko", "text": "Il rebetiko (\u03c1\u03b5\u03bc\u03c0\u03ad\u03c4\u03b9\u03ba\u03bf) o, al plurale, rebetika (\u03c1\u03b5\u03bc\u03c0\u03ad\u03c4\u03b9\u03ba\u03b1), sottinteso \"traghoudia\" (\u03c4\u03c1\u03b1\u03b3\u03bf\u03cd\u03b4\u03b9\u03b1 = canti), \u00e8 un genere musicale greco. In italiano viene reso anche traslitterato come rebetico.\nEtimologia del termine.\n\u03a1\u03b5\u03bc\u03c0\u03ad\u03c4\u03b9\u03ba\u03bf in greco moderno \u00e8 un aggettivo costruito a partire dal sostantivo \u03c1\u03b5\u03c0\u03bc\u03c0\u03ad\u03c4\u03b7\u03c2 (al femminile, \u03c1\u03b5\u03bc\u03c0\u03ad\u03c4\u03b9\u03c3\u03c3\u03b1), termine che indica il musicista che esegue bran\u03b9 in tale stile. Sull'origine dell'aggettivo ci sono varie proposte, ma nessun accordo fra gli studiosi. Il \"\u039b\u03b5\u03be\u03b9\u03ba\u03cc \u03c4\u03b7\u03c2 \u03ba\u03bf\u03b9\u03bd\u03ae\u03c2 \u03bd\u03b5\u03bf\u03b5\u03bb\u03bb\u03b7\u03bd\u03b9\u03ba\u03ae\u03c2\" (\"Dizionario del neogreco standard\") presenta come possibilit\u00e0 la derivazione da \"rebyonok\" o \"rebyata\", parole che in molte lingue slave indicano il ragazzo. Il lessicografo Giorgios Babiniotis propone invece la derivazione dal termine turco \"ribat\" che indica la caserma ma, per esteso, anche la prigione. Sempre Babiniotis esclude altre etimologie considerate dagli studiosi, quali quella dal turco \"rubai\" ('quartina') e quella dal verbo greco antico \"\u1fe5\u03ad\u03bc\u03b2\u03c9\" ('vagare', 'vagabondare').\nStoria del genere.\nNato in Grecia a cavallo tra XIX e XX secolo, nei bassifondi della societ\u00e0 greca, da persone emarginate che volevano raccontare i loro disagi o le loro peripezie tramite la musica, il rebetiko ha un valore analogo a quello del tango per gli argentini, del blues per gli americani o del fado per i portoghesi. La tematica delle canzoni riguarda prevalentemente storie di povert\u00e0, prigione, droghe, amore, problemi sociali e prostituzione, messe in musica in modo passionale, a volte triste, altre ironico o scherzoso.\nIlias Petropoulos, uno dei principali storici del rebetiko, ne divide la storia nei seguenti periodi:\nIl rebetiko e l'Italia.\nIl cantautore italiano Vinicio Capossela ha inciso nel 2011 un brano in stile rebetiko, \"Morna\", contenuto nell'EP \"La nave sta arrivando\", mentre nel 2012 ha pubblicato un intero album nello stesso stile, intitolato \"Rebetiko Gymnastas\"."}
{"id": "1228784", "revid": "119051", "url": "https://it.wikipedia.org/wiki?curid=1228784", "title": "Nodo di ranvier", "text": ""}
{"id": "1228785", "revid": "1305772", "url": "https://it.wikipedia.org/wiki?curid=1228785", "title": "Sunda", "text": "Sunda \u00e8 un comune delle Isole F\u00e6r \u00d8er. Ha una popolazione di 1.557 abitanti, fa parte della regione di Eysturoy sull'isola omonima e su Streymoy. Il comune \u00e8 il secondo pi\u00f9 vasto dell'arcipelago ed \u00e8 poco popolato. Il capoluogo comunale \u00e8 Oyrarbakki.\nDal 1\u00ba gennaio 2005 ha inglobato cinque comuni che sono stati soppressi: Gj\u00f3gv, su Eysturoy, e Haldarsv\u00edk, Hvalv\u00edk, H\u00f3sv\u00edk, Saksun su Streymoy.\nLe localit\u00e0 del comune sono dodici: Gj\u00f3gv, Haldarsv\u00edk, H\u00f3sv\u00edk, Hvalv\u00edk, Langasandur, Nesv\u00edk, Nor\u00f0sk\u00e1li, Oyrabakki, Oyri, Saksun, Streymnes e Tj\u00f8rnuv\u00edk."}
{"id": "1228788", "revid": "729019", "url": "https://it.wikipedia.org/wiki?curid=1228788", "title": "Tasgia", "text": "Tasgia \u00e8 un termine che sta ad indicare un sistema di canto polifonico diffuso principalmente in alta Gallura (Sardegna) fra i centri di Aggius, Bortigiadas (fino agli anni sessanta) e Tempio Pausania. Alcuni studiosi (Gavino Gabriel) ne rintracciano le origini nell'antica pratica del falso bordone.\nI cantori.\nNella tasgia sono previsti quattro o pi\u00f9 spesso cinque cantori, con la seguente suddivisione dal grave all'acuto:\nCaratteristiche.\nEssa si caratterizza nel vasto panorama della pratica corale diffusa nel resto della Sardegna per la totale mancanza del timbro laringale nell'emissione della voce, per gli interventi di tutto il coro con parti del testo e per la ricerca di un'estetica di fusione ed uniformit\u00e0 timbrica fra le voci.\nC'\u00e8 da precisare che, fino ai primi anni del Novecento le voci gravi, Contra e Grossu, mantenevano il timbro laringale al pari o anche pi\u00f9 aspro che in altre mode di canto polivocale sardo (Tenore, Cuncordu, Cuntrattu, etc). In particolare i balli, nelle registrazioni di allora, sono spesso indistinguibili da esecuzioni a \"tenore\" di altre aree della Sardegna, segno evidente di una solida radice comune, differenziatasi in tempi recenti con le influenze del canto moderno e anche a causa di un forte utilizzo del canto a Tasgia nelle esecuzioni sacre, dove \u00e8 necessario che tutti e quattro (o cinque) i cantori cantino \"le parole\" e non emettano i semplici \"bom bom\", come nel ballo.\nIl repertorio \u00e8 sia sacro che profano (serenate e canzoni a ballo). In base alla struttura ritmica del testo poetico da cantare, gli si assegna un determinato tipo di \"moda\", ossia di composizione musicale."}
{"id": "1228795", "revid": "1945719", "url": "https://it.wikipedia.org/wiki?curid=1228795", "title": "/dev/null", "text": "Nei sistemi operativi Unix e Unix-like, /dev/null (null device, \"dispositivo nullo\") \u00e8 un dispositivo virtuale (ossia non fisicamente presente su memoria di massa) con la caratteristica di scartare (non memorizzare) tutti i dati che gli vengono scritti. \u00c8 sempre possibile effettuarvi scritture di quantit\u00e0 arbitrarie di dati, mentre in lettura non viene mai restituito alcun dato. In gergo \u00e8 spesso chiamato buco nero o \"cestino per bit\" (da \"bit bucket\").\nUso.\nL'utilizzo comune \u00e8 quello di destinazione per dati o messaggi da ignorare prodotti su \"stream\" in uscita, e come file sempre vuoto \u00e8 sempre disponibile per \"stream\" in ingresso.\nAd esempio, per ignorare il flusso di \"standard output\" prodotto da \"comando\" si pu\u00f2 usare nella shell la sintassi\n \"comando\" &gt; /dev/null\nche \u00e8 in realt\u00e0 la versione semplificata di:\n \"comando\" 1&gt; /dev/null\ndove 1 indica appunto lo \"standard output\".\nPer reindirizzare anche il flusso di \"standard error\" si pu\u00f2 usare:\n \"comando\" 1&gt; /dev/null 2&gt; /dev/null\ndove 2 indica lo \"standard error\". Quest'ultimo comando equivale a:\n \"comando\" &amp;&gt; /dev/null\nUso discorsivo.\n\"/dev/null\" \u00e8 usato come metafora di \"luogo da cui nulla ritorna o esce\" in battute \"umoristiche\" come:\nUna pubblicit\u00e0 famosa per il Titanium PowerBook G4 era: \"Titanium PowerBook G4 mander\u00e0 tutte le altre UNIX-box a /dev/null\".\nEquivalenti in altri sistemi operativi.\nIl dispositivo equivalente sui sistemi CP/M (e successivamente su DOS e Windows) \u00e8 chiamato NUL (es. PAUSE&gt;NUL).\nSui sistemi Amiga il device era chiamato NIL:, mentre sui sistemi operativi Windows NT e successori esiste il device \\Device\\Null interno ed un link simbolico NUL."}
{"id": "1228798", "revid": "224230", "url": "https://it.wikipedia.org/wiki?curid=1228798", "title": "Socialsciovinismo", "text": "Il termine socialsciovinismo (o socialpatriottismo, termine quest'ultimo giudicato \u00abmeno preciso\u00bb da Lenin) indica l'attitudine mostrata da quanti, appartenendo ad una forza politica socialista o socialdemocratica, tendono ad appoggiare aprioristicamente la propria nazione (sul campo politico, culturale, etc.) e a sostenerne le posizioni nei confronti degli altri paesi. Questo atteggiamento, che sconfina appunto nello sciovinismo e che diviene ancor pi\u00f9 evidente nel caso di una guerra, contrasta con i principi internazionalistici del socialismo stesso, e si identifica perci\u00f2 come una contraddizione in termini.\nStoria.\nLenin in particolare utilizz\u00f2 questo termine riferendolo a tutte le organizzazioni socialdemocratiche dei maggiori Stati europei, che portavano avanti una politica che era socialmente attenta all'interno dei confini nazionali, ma fortemente imperialista nei confronti di altre nazioni pi\u00f9 deboli, in evidente conflitto con la propensione internazionalistica del pensiero marxista della abolizione dello sfruttamento capitalistico. Nel settembre del 1915 a Zimmerwald, in Svizzera, i partiti socialisti russo, italiano e svizzero convocarono una conferenza internazionale nel tentativo di evitare che gli altri partiti socialisti europei appoggiassero le operazioni belliche dei propri paesi; la conferenza si rivel\u00f2 per\u00f2 un sostanziale fallimento, in particolare per la mancata risposta dei socialisti tedeschi, e anche un secondo tentativo in tale senso effettuato pochi mesi dopo a Kienthal si concluse con un nulla di fatto."}
{"id": "1228799", "revid": "30232", "url": "https://it.wikipedia.org/wiki?curid=1228799", "title": "DevNull", "text": ""}
{"id": "1228800", "revid": "6282", "url": "https://it.wikipedia.org/wiki?curid=1228800", "title": "Dev/null", "text": ""}
{"id": "1228802", "revid": "119951283", "url": "https://it.wikipedia.org/wiki?curid=1228802", "title": "Domenicano Tondi", "text": "La vita.\nNacque a Zollino, piccolo paese vicino a Lecce, il 24 febbraio 1885 da una famiglia di origine contadina che parlava esclusivamente il griko (l'italiano era all'epoca conosciuto solo dalle persone pi\u00f9 colte) e fu l'unico di otto figli a frequentare gli studi, perch\u00e9 i suoi genitori volevano avviarlo al sacerdozio.\nPer il suo lavoro (arriv\u00f2 il ruolo di Direttore Capo della Casse di risparmi postali) dovette pi\u00f9 volte lasciare Zollino e trasferirsi in varie citt\u00e0 italiane.\nConobbe tra gli altri Vito Domenico Palumbo, dal quale apprese la conoscenza del greco parlato e col quale strinse un profondo legame, lo studioso Petros Kalonaros e il famoso scrittore greco Demetrio Lambikis.\nConobbe anche l'illustre glottologo tedesco Gerhard Rohlfs, ricercatore di fama internazionale e autore di importanti studi sul grecanico-salentino.\nDomenicano Tondi \u00e8 stato uno dei primi studiosi di griko a dare alla lingua una corretta ortografia: il fatto di essere parlato da persone analfabete o poco istruite, infatti, ha fatto s\u00ec che alla lingua grika fosse riservata a una produzione quasi esclusivamente orale, che col tempo rischia di andare perduta.\nTondi aveva capito che una lingua discendente dall'antico greco si sarebbe dovuta scrivere in caratteri ellenici, seguendo almeno in parte, le regole della grammatica neo-greca.\nLa sua opera principale, \"Glossa. La lingua greca del Salento\", del 1935, \u00e8 un testo didattico, contenente una buona grammatica. Tondi scelse un sistema che dava importanza all'origine etimologica dei vocaboli, piuttosto che alla pronuncia: introdusse quindi \"x\" e \"ps\", la \"th\" per le \"t\" e \"s\" derivate dal \"theta\", trasform\u00f2 il suono \"ddh\" riducendolo in \"ll\". Questo rese il suo griko scritto diverso da quella parlato. La sua opera fu rivoluzionaria e forse rimase ineguagliata fino a oggi. Oltre alla grammatica, nel libro di Tondi si trovano anche saggi, traduzioni in griko di moltissime opere di Giosu\u00e8 Carducci, Victor Hugo, Euripide, Dante e molti altri autori, di preghiere, di parabole, e della messa stessa. Domenicano Tondi ha composto anche diverse opere in versi e in prosa su tematiche della vita quotidiana.\nInsieme a Rohlfs sostenne la tesi dell'origine magno-greca con sovrapposizioni bizantine dei dialetti calabro-salentini contro quella sostenuta dall'amico prof. Petros Kalon\u00e0ros, che faceva derivare questi dialetti dal Medioevo con l'esclusione di qualche residuo magno-greco.\nElabor\u00f2 anche un progetto per arginare la lenta ma inesorabile scomparsa della lingua grika attraverso il coinvolgimento della scuola e della chiesa. Sosteneva, infatti, che fosse necessario rendere obbligatorie lo studio del griko nelle scuole e la lettura domenicale del Vangelo in Griko oltre che in italiano. Sognava, in definitiva, una Grec\u00eca Salentina bilingue.\nTenne un intenso rapporto epistolare con vari studiosi locali, con i quali scambiava informazioni sui risultati delle ricerche. A don Mauro Cassoni, invi\u00f2 copia di un \"libro sacro\" che aveva scritto e che non venne mai pubblicato, per circostanze impreviste.\nMor\u00ec il 6 dicembre 1965.\nDomenicano Tondi e la lingua grika.\nCos\u00ec il Tondi si esprimeva riguardo alla necessit\u00e0 di conservare e valorizzare l'antica lingua ellenofona:\n\"...vorrei vederla riconosciuta, amata, onorata, perch\u00e9 la lingua di Atene non \u00e8 lingua straniera per Roma... Roma non ebbe vergogna di scrivere e far conoscere che, se essa aveva vinta la Grecia con le armi, la vinta Grecia vinse Roma con le arti e con le lettere sue. Greci siamo, ma da tremila anni in Italia stiamo... greco parliamo, ma non perch\u00e9 siamo stranieri, ma perch\u00e9 siamo la pi\u00f9 vecchia gente del luogo. Coloro che van dissotterrando mura e colonne vengano nella Grec\u00eca Salentina. Specchie, menhirs, dolmen restano mute testimonianze d'un lontano tenebroso passato; teatri, colonne e vasi sono gli avanzi di Atene e di Roma, muti anche questi. Ma nel cuore del Salento, nei Tredici paesi, che ieri eran nove e oggi son otto, e non sappiamo domani quanti ne rimarranno, esiste e risuona, con la sua vecchia armonia, una testimonianza viva, la divina lingua dell'Idomeneo, che i venti sospinsero ai verdi prati di Leuca e d'Otranto, nello stesso tempo in cui un altro Uomo, da altri venti sospinto raccoglieva le vele ne le placate acque Tirrene...\""}
{"id": "1228804", "revid": "125887854", "url": "https://it.wikipedia.org/wiki?curid=1228804", "title": "Hot Shots! 2", "text": "Hot Shots! 2 (\"Hot Shots! Part Deux\") \u00e8 un film del 1993 diretto da Jim Abrahams.\nSequel del film \"Hot Shots!\" e dotato di una trama molto semplice, il film in realt\u00e0 \u00e8 una \"parodia\" di pellicole cinematografiche molto famose, in particolare i primi film di \"Rambo\", di cui riprende molte situazioni portandole all'eccesso o dando loro un tono apertamente comico.\nTrama.\nMedio Oriente, anni novanta: un dittatore (trattasi esplicitamente di Saddam Hussein) rapisce alcuni soldati americani. Il Presidente degli Stati Uniti, l'ex ammiraglio della Marina militare Thomas \"Tug\" Benson, prova ripetutamente a liberarli con azioni di forza, che non riescono nel loro intento. Nel frattempo, il tenente Topper Harley si \u00e8 ritirato in un tempio buddista, incapace di reagire allo stato di inerzia in cui si trova, a causa della fine della storia con la sua vecchia fidanzata, Ramada Rodham Hayman.\nTopper sembra l'uomo adatto per questa missione, ma non riesce a scuotersi dal proprio torpore, tranne quando si presenta a lui un'avvenente agente della CIA, che lo convince ad accettare il nuovo incarico. Intanto, anche il colonnello Denton Walters, inviato del Presidente, \u00e8 stato catturato. Topper giunge in Iraq ed inizia una serie di combattimenti e gag, fino alla divertente conclusione.\nParodie.\nIl film \u00e8 principalmente una parodia di \"Rambo\", ma vengono prese di mira molte altre pellicole, quali \"Guerre stellari\", \"Terminator 2 - Il giorno del giudizio\", \"Il mago di Oz\", \"Chi ha incastrato Roger Rabbit\", \"Casablanca\" e \"Apocalypse Now\". Nella scena in cui Topper e Ramada fanno una cena romantica al ristorante Mar Fluviale, appaiono due cuochi che cantano, anche se con altre parole, la canzone della cena tra Biagio e Lilli in \"Lilli e il Vagabondo\", Harley e la ragazza mangiano addirittura lo stesso piatto dei due cani nel film Disney, gli spaghetti con le polpette, parodiando il fatidico bacio dello spaghetto di quel classico. Sempre nel ristorante si possono notare tre uomini seduti al tavolo vicino: sono Michael Corleone, Mark McCluskey e Virgil Sollozzo nella scena de \"Il padrino\" poco prima che Corleone uccida gli altri due. Un'altra parodia \u00e8 legata all'accavallamento di gambe di Sharon Stone in \"Basic Instinct\", dove Michelle. vestita praticamente uguale, accavalla le gambe di fronte a Harley.\nCuriosit\u00e0.\nIn una scena del film, mentre Topper ed i suoi compagni stanno navigando lungo un fiume, incrociano un altro battello, su cui \u00e8 presente Martin Sheen. Incrociandosi, entrambi si fanno i complimenti esclamando \"Sei stato grande in Wall Street\", film che li ha visti entrambi nel cast.\nIncassi.\nIl film ha incassato meno del precedente, ma \u00e8 stato comunque un successo con quasi 135 milioni di dollari in tutto il mondo."}
{"id": "1228808", "revid": "767487", "url": "https://it.wikipedia.org/wiki?curid=1228808", "title": "Cellula di Leydig", "text": "Le cellule di Leydig, anche conosciute come cellule endocrine interstiziali di Leydig, si trovano nello stroma in mezzo ai tubuli seminiferi (o cisti delle ampolle, negli anamni) nei testicoli di tutti i vertebrati. Possono secernere testosterone e sono spesso strettamente associate a strutture nervose. Le cellule di Leydig hanno un nucleo cellulare tondo e un citoplasma granuloso eosinofilo.\nOrigine del nome.\nLe cellule di Leydig portano il nome del tedesco Franz Leydig, che le scopr\u00ec nel 1850.\nFunzioni.\nLe cellule di Leydig rilasciano una categoria di ormoni chiamati androgeni. Secernono testosterone, androstenedione e deidroepiandrosterone (DHEA), quando sono stimolate dall'ormone luteinizzante ipofisario (LH). l'LH aumenta l'attivit\u00e0 dell'enzima colesterolo desmolasi (associato alla trasformazione del colesterolo in pregnenolone), incentivando la sintesi e secrezione di testosterone da parte delle cellule di Leydig.\nL'ormone follicolo-stimolante (FSH) aumenta la risposta delle cellule di Leydig all'LH aumentando il numero di recettori per tale ormone.\nUltrastruttura.\nLe cellule di Leydig sono grossi elementi di oltre 20 \u00b5m di diametro di forma poliedrica. Presentano un citoplasma eosinofilo granuloso contenente gocciole lipidiche, con un nucleo vescicolare circolare. Hanno un abbondante reticolo endoplasmatico liscio (REL), che spiega l'acidofilia citoplasmatica, attivamente coinvolto nella sintesi ormonale. Contengono inoltre spesso lipofuscine e delle strutture cristalliformi chiamate cristalli di Reinke."}
{"id": "1228809", "revid": "2033069", "url": "https://it.wikipedia.org/wiki?curid=1228809", "title": "The Inside", "text": "The Inside \u00e8 una serie televisiva statunitense andata in onda su FOX dal giugno al luglio 2005.\nTrama.\nLos Angeles. L'agente speciale dell'FBI Rebecca Locke entra a far parte dell'unit\u00e0 Crimini violenti. La giovane e brillante investigatrice ha un passato doloroso: all'et\u00e0 di dieci anni venne rapita e tenuta ostaggio per un anno e mezzo da un rapitore maniaco, finch\u00e9 non riusc\u00ec a fuggire dando fuoco al rifugio dello stesso; da questa traumatica esperienza trae la capacit\u00e0 di entrare nella mente dei serial killer.\nEpisodi.\n\u00c8 stata cancellata dopo tredici episodi a causa degli scarsi ascolti: ne sono stati trasmessi solamente sette, lasciando cos\u00ec gli ultimi sei inediti. In Italia la serie \u00e8 stata trasmessa da Italia 1, che ha mandato in onda tutti gli episodi che la compongono."}
{"id": "1228810", "revid": "115952339", "url": "https://it.wikipedia.org/wiki?curid=1228810", "title": "Grassi insaturi", "text": ""}
{"id": "1228815", "revid": "695564", "url": "https://it.wikipedia.org/wiki?curid=1228815", "title": "Hardcore techno", "text": ""}
{"id": "1228818", "revid": "671029", "url": "https://it.wikipedia.org/wiki?curid=1228818", "title": "British Basketball League", "text": "La British Basketball League o BBL \u00e8 una lega britannica di pallacanestro maschile che organizza l'omonimo campionato di vertice della disciplina in Gran Bretagna.\nFondata nel 1987, la competizione si disputa annualmente tra 12 squadre.\nLa BBL organizza anche tre trofei nazionali, la BBL Cup, la BBL Trophy e la BBL Cup Winners' Cup.\nImmediatamente al di sotto della BBL vi sono due campionati regionali di seconda divisione, la English Basketball League e la Scottish Basketball League, ma non vi sono meccanismi di promozione o retrocessione tra BBL e dette leghe.\nIl presidente della BBL \u00e8 Paul Blake, direttore generale dei Newcastle Eagles.\nLa sede legale dell'organizzazione \u00e8 a Leicester.\nStoria.\nNel 1987 vi fu il trasferimento di parte di alcuni club delle Leghe inglese e scozzese per formare un campionato professionistico del Regno Unito (la Budweiser Basketball League), attuale British Basketball League.\nDalla National Basketball League inglese giunsero il Portsmouth, Kingston Kings, Manchester United, Calderdale Explorers, Bracknell Tigers, Birmingham Bullets, Solent Stars, Leicester Riders, Bolton and Bury, , Sunderland Saints, Derby Rams, Oldham Celtics ed il Crystal Palace. Dalla \"National Basketball League\" scozzese arriv\u00f2 il Livingston. Attualmente le formazioni partecipanti alla lega sono 13: il Durham Wildcats, aggiuntasi nel 2011, il Manchester Giants (rifondati dopo l'esperienza tra gli anni settanta e novanta ed un campionato vinto nel 2000) aggiuntasi nel 2012 ed il Birmingham Knights (Birmingham ritorna come sede di una franchigia dopo le esperienze dei Bullets e dei Panthers) nel 2013.\nSquadre della BBL.\nDal 2014 i Bristol Academy Flyers (gi\u00e0 presenti nella English Basketball League) ed i Leeds Force diventeranno il 14\u00b0 ed 1l 15\u00b0 team della lega. Nel prossimo futuro la BBL sta prendendo in considerazione l'ammissione di altre squadra: \"Belfast\" (ancora da confermare), \"East London Royals\" (avevano rimandato il loro ingresso nella lega previsto nel 2012), Essex Leopards (presenti nella English Basketball League), \"East Scotland Warriors\" di Edimburgo(ancora da confermare), \"Reading Rockets\" (ancora da confermare) ed \"York\" (ancora da confermare)."}
{"id": "1228820", "revid": "729019", "url": "https://it.wikipedia.org/wiki?curid=1228820", "title": "Virgin Dischi", "text": "La Virgin Dischi \u00e8 stata un'etichetta discografica italiana, attiva specialmente nella seconda met\u00e0 degli anni '80.\nStoria.\nLa Virgin Dischi nasce come emanazione in Italia della britannica Virgin Records. Nel 1983 l'azienda, che fino a quel momento in Italia si era appoggiata per la distribuzione alla Dischi Ricordi, decise di costituire un proprio marchio in Italia, che divenne la \"Virgin Dischi s.r.l.\", con sede a Milano; nello stesso tempo crearono anche la \"Virgin Retail Italy\", per la gestione di megastore.\nLa sua politica fu duplice: da un lato mise sotto contratto artisti gi\u00e0 noti che abbandonavano le loro vecchie case discografiche, come Edoardo Bennato o Riccardo Cocciante, dall'altro contatt\u00f2 giovani artisti, a volte del circuito indipendente come i CCCP Fedeli alla linea.\nNel 1987 la Virgin firma un accordo con la It di Vincenzo Micocci, accordo nato per sostituire la RCA Italiana nella distribuzione della It, che per\u00f2 ha portato per un certo periodo all'uscita dei dischi della casa romana con il doppio marchio, il proprio e quello della Virgin; l'accordo \u00e8 stato scisso dopo una decina d'anni.\nDischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile). Poich\u00e9 la catalogazione \u00e8 progressiva, sono presenti anche i dischi usciti su etichetta It."}
{"id": "1228828", "revid": "599013", "url": "https://it.wikipedia.org/wiki?curid=1228828", "title": "Theod\u014dros Papaloukas", "text": "Carriera.\nInizi\u00f2 la sua carriera professionistica in squadre minori come Ethnikos Ellinoroson o Ampelokipi Atene, per poi passare al Dafni Atene e al Panionios, finch\u00e9 nel 2001 fu ingaggiato dall'Olympiakos con cui gioc\u00f2 inizialmente solo una stagione.\nNel 2002 infatti accett\u00f2 l'offerta del CSKA Mosca. La squadra moscovita, nella stagione 2004-05, era la grande favorita dell'Eurolega, anche perch\u00e9 le final four si disputavano proprio a Mosca. Papaloukas guid\u00f2 il CSKA all'impressionante record di 19 vittorie su 20 prima delle Final Four. Sembrava tutto scritto, con il CSKA dato per dominatore; invece, contro ogni pronostico, il titolo and\u00f2 al Maccabi Tel Aviv, mentre il CSKA fu battuto dal TAU Vitoria e dal Panathinaikos e chiuse solo quarto.\nPapaloukas ebbe modo di rifarsi tra la tarda estate del 2005 e la primavera del 2006. Ai Campionati europei di Belgrado port\u00f2 la Grecia al suo secondo titolo continentale dopo quello del 1987 con due prestazioni positive nella semifinale contro la Francia e nella finale contro la Germania. In semifinale la squadra greca era sotto di 7 punti a 47 secondi dalla fine; Papaloukas e Nikos Z\u012bs\u012bs guidarono la rimonta e la Grecia vinse 67-66 con un canestro sulla sirena di D\u012bm\u012btr\u012bs Diamantid\u012bs. In finale Papaloukas segn\u00f2 22 punti, limit\u00f2 le prestazioni di Dirk Nowitzki e la compagine greca fu campionessa d'Europa. Con l'arrivo di Ettore Messina sulla panchina del CSKA, il 30 aprile 2006 la squadra moscovita torn\u00f2 a vincere l'Eurolega per la prima volta dai tempi di Sergej Belov, battendo in finale a Praga il Maccabi Tel Aviv, vincitore delle due precedenti edizioni. Papaloukas fu nominato miglior giocatore delle Final Four.\nAl Mondiale 2006 la Grecia fece percorso netto tra girone eliminatorio (dove perse per\u00f2 Nikos Z\u012bs\u012bs per una gomitata subita dal brasiliano Anderson Varej\u00e3o) e semifinale, dove mise fine all'avventura della Nazionale statunitense. In finale, tuttavia, ad imporsi fu la per 70-47. Nella stagione dell'Eurolega il CSKA arriv\u00f2 alla final four di Atene. In semifinale Papaloukas e compagni eliminarono l'Unicaja Malaga dopo un'emozionante partita in cui la squadra di Malaga s'arrese solo nell'ultimo minuto. In finale il CSKA, tuttavia, non riusc\u00ec ad imporsi contro il Panathinaikos. Papaloukas fu comunque nominato miglior giocatore della regular season.\nIn estate fu ad un passo dal trasferirsi nel mondo della NBA, salvo poi accettare il rinnovo triennale da tre milioni e mezzo di euro a stagione propostogli dal CSKA. Dopo la trionfale annata 2007-08, nel giugno 2008 decise di ritornare in patria, per giocare nell'Olympiakos, dopo aver vinto ben due Euroleghe con il CSKA Mosca di Ettore Messina."}
{"id": "1228832", "revid": "767487", "url": "https://it.wikipedia.org/wiki?curid=1228832", "title": "Denis Dufour", "text": "Si dedica inoltre all'insegnamento, all'organizzazione di festival e seminari e dirige formazioni musicali.\nBiografia.\nInizia i suoi studi presso il CNR di Lione nel 1972 e successivamente frequenta il CNSM di Parigi (1974-1979). Ha come insegnanti Michel Philippot e Ivo Malec (composizione strumentale), Claude Ballif (analisi), Guy Reibel e Pierre Schaeffer (composizione elettroacustica).\nDivenuto assistente nello stesso Istituto, crea nel 1980 all'interno del CNR di Lione la classe di composizione acusmatica e strumentale di cui sar\u00e0 docente titolare per circa quindici anni.\nRicercatore e membro dell'Ina-GRM per oltre un ventennio, assiste in studio i compositori Pierre Schaeffer, Marcel Landowski, Guy Reibel e Fran\u00e7ois Bayle, partecipando alla concezione di uno dei primi dispositivi di elaborazione numerica in tempo reale, il \"Syter\" e, successivamente l\"Acousmographe\". Si dedica inoltre intensamente, negli anni ottanta e nella prima met\u00e0 degli anni novanta, alla composizione di opere strumentali, sia tradizionali che elettroaucustiche, sulla scia del suo maestro Pierre Schaeffer. \u00c8 questa l'epoca del Trio \"GRM-Plus\" (ribattezzato \"Ensemble TM\"), del collettivo di compositori \"Quark\", del movimento \"Abso-Absolument\" e dei concerti annuali \"Acore\".\nOrganizzatore e animatore instancabile, sviluppa ulteriormente tali attivit\u00e0 a partire dalla seconda met\u00e0 degli anni novanta a Strasburgo, Lione e Perpignan, creando altri gruppi e collettivi musicali (\"Les Temps modernes\" a Lione, \"Linea\" a Strasburgo, \"Syntax\" e soprattutto Motus). L'attivit\u00e0 di composizione risente di tale sforzo titanico intrapreso da Dufour per la diffusione delle nuove tendenze musicali (musica acusmatica, elettroacustica e, in via pi\u00f9 generale, elettronica) inaugurate da Schaeffer ed altri e che egli stesso ha contribuito a sviluppare.\nDufour continua ad organizzare centinaia di concerti, atelier, conferenze, master class e stage in Francia e nel mondo, contribuendo attraverso accordi di partnership allo sviluppo dell'acusmatica in Giappone ed in Italia (segnatamente com Ma.r.e e Franco Degrassi a Bari). Nel 2006 lascia la direzione di \"Motus\" e di \"Futura\" a Vincent Laubeuf.\nNel 2007, \u00e8 stato nominato professore di composizione elettroacustica presso il CRR di Parigi e, nel 2010, presso il PSPBB per l'Istruzione Superiore (Processo di Bologna).\nProduzione musicale.\nCome compositore \u00e8 autore di pi\u00f9 di 180 opere, sia strumentali che vocali, miste, acusmatiche, dal formato e dimensioni assai diversificate. Dal 2001 al 2004 \u00e8 stato il primo compositore del Centro di arte contemporanea Domaine de Kergu\u00e9hennec (Morbihan).\nLe sue opere sono edite su disco nelle collezioni dell'Ina-Grm, di Una Corda, di License e di Motus."}
{"id": "1228833", "revid": "324090", "url": "https://it.wikipedia.org/wiki?curid=1228833", "title": "Gennaro Verolino", "text": "Biografia.\nVisse la sua infanzia e giovinezza ad Acerra, paese di origine della madre.\nStudi\u00f2 presso il seminario di Acerra, e poi, alla facolt\u00e0 teologica dei Gesuiti di Napoli. Fu ordinato sacerdote il 23 dicembre 1928, nella cappella privata di monsignor Francesco De Pietro, vescovo di Acerra.\nDopo poco fu inviato a Roma dove studi\u00f2 presso l'Apollinare. Consegu\u00ec la laurea \"in utroque iure\", scegliendo di seguire la carriera diplomatica al servizio della Santa Sede. Come segretario della nunziatura apostolica, nel 1944 visse in Ungheria, retta allora dal nunzio Angelo Rotta.\nIn quel periodo, in piena seconda guerra mondiale, rischiando la propria incolumit\u00e0 fisica, si distinse per aver salvato da morte certa pi\u00f9 di 30000 ebrei. I nazisti avevano deciso di attuare la loro eliminazione di massa, di deportarli nei campi di concentramento per sterminarli, essendo l'Ungheria occupata dalle truppe di Adolf Hitler. Il futuro arcivescovo li mise sotto protezione diplomatica, con passaporti falsi. Il tutto avvenne con l'appoggio determinante del Nunzio Apostolico di allora, e con il pieno assenso di papa Pio XII.\nDal febbraio 1948 al novembre dello stesso anno sostitu\u00ec come Incaricato d'affari l'Internunzio apostolico per la Cecoslovacchia Saverio Ritter.\nPio XII lo nomin\u00f2 arcivescovo titolare di Corinto e nunzio apostolico in El Salvador e in Guatemala il 5 settembre 1951; venne consacrato vescovo dal cardinale Clemente Micara il 7 ottobre successivo. Il 15 febbraio 1957 divenne nunzio apostolico in Costa Rica e il 2 marzo 1963 segretario della Sacra Congregazione del Cerimoniale, fino alla soppressione della stessa, nel 1967, a causa della riforma della Curia Romana voluta da Paolo VI.\nPartecip\u00f2 a tutte le sessioni del Concilio Ecumenico Vaticano II.\nNel 1986 si dimise da tutti gli incarichi, per raggiunti limiti di et\u00e0, come prescrive il Codice di diritto canonico. Mor\u00ec a Roma il 17 novembre 2005, alla veneranda et\u00e0 di 99 anni.\nDal 2007 \u00e8 sepolto nella cappella dei vescovi del cimitero di Acerra.\nOnorificenze.\nPer l'attivit\u00e0 svolta a Budapest a favore degli ebrei, ha avuto nel 1994 un riconoscimento dal governo ungherese e nel 2004 in Vaticano, alla presenza dell'allora segretario di Stato cardinale Angelo Sodano e del primo ministro di Svezia, il premio \"Per Anger\".\nNel 2007 \u00e8 stato ufficialmente insignito del titolo di Giusto tra le Nazioni dall'Istituto Yad Vashem di Gerusalemme, (Israele). A causa di un'iniziale riluttanza di Yad Vashem a riconoscere i meriti specifici di Monsignor Verolino, il riconoscimento necessit\u00f2 un iter molto lungo e giunse solo postumo.\nAnche il comune di Acerra nel 2005, in segno di riconoscenza, ha consegnato ai familiari di mons. Verolino la medaglia d'oro della citt\u00e0. Infine, nel luglio del 2008 \u00e8 stato inciso il suo nome sulla pietra dei Giusti nella sinagoga di Budapest.\nNel settembre 2010, a Budapest, gli \u00e8 stata intitolata una scuola per bambini disabili.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1228835", "revid": "80598", "url": "https://it.wikipedia.org/wiki?curid=1228835", "title": "Vedette", "text": "La Vedette Records \u00e8 stata una casa discografica italiana attiva dal 1962 al 1986\nStoria.\nLa Vedette viene fondata dal maestro Armando Sciascia, violinista e direttore d'orchestra abruzzese, nel 1962, con sede in via San Paolo 34 a Milano, spostata a Rozzano negli anni settanta. La distribuzione dei supporti viene affidata alla Ri-Fi e le registrazioni vengono effettuate a Cologno Monzese, in uno dei due studi che facevano parte di Cinelandia (acquisiti negli anni ottanta da Mediaset).\nTra i collaboratori che Sciascia coinvolge nel progetto personaggi quali Francesco Anselmo, musicista torinese divenuto direttore artistico e arrangiatore di quasi tutto il repertorio dell'etichetta, e Romana Garassini a cui viene affidata la responsabilit\u00e0 dell'Ufficio Stampa. Mentre il responsabile delle vendite della Vedette era il napoletano Dino Buonocore, fratello del cantautore Nino Buonocore.\nDopo le prime stampe di dischi di musica orchestrale easy listening, la Vedette decide di entrare nel mercato giovanile mettendo sotto contratto artisti del filone beat, come Gian Pieretti, i Pooh e, soprattutto, l'Equipe 84.\nSciascia firma personalmente molte canzoni di autori della sua casa discografica che non erano iscritti alla SIAE, utilizzando lo pseudonimo di Pantros per i testi e di H. Tical per le musiche. Alcune musiche invece venivano firmate dal maestro Anselmo che a volte utilizzava lo pseudonimo di Selmoco. Solo , agendo per vie legali e affrontando anche lunghi processi, alcuni artisti sono ritornati in possesso dei diritti d'autore e questo spiega, ad esempio, perch\u00e9 le ristampe delle canzoni dei Pooh del periodo Vedette ora siano firmate da Negrini e Facchinetti, mentre i dischi originali abbiano le firme di Pantros, Tical o Anselmo.\nIn quel periodo viene fondata, sempre da Sciascia e di propriet\u00e0 della Vedette, cos\u00ec una sottoetichetta, la Fox, destinata a pubblicare i dischi dei gruppi beat al soldo della casa madre. E la Vedette cura inoltre la distribuzione di etichette di cui non \u00e8 per\u00f2 proprietaria, come ad esempio la Play Records, fondata dal maestro Virgilio Panzuti (titolare, insieme al fratello Dante, paroliere con lo pseudonimo Danpa, delle Edizioni musicali Cielo).\nAlla fine del decennio Sciascia, durante il doppiaggio di una pubblicit\u00e0 televisiva, conosce Antonio Virgilio Savona del Quartetto Cetra, che gli propone di ampliare il campo d'azione della Vedette, creando una sezione popolare-politica simile a quella dei Dischi del Sole: Sciascia si convince e decide di creare due sottoetichette, la Albatros, specializzata in musica folk, e la I Dischi Dello Zodiaco, assumendo come direttore artistico proprio Savona, che conferisce alla Zodiaco le caratteristiche di una vera e propria collana popolare-politica destinata a pubblicare in seguito i dischi dei gruppi appartenenti alla corrente della Nueva Canci\u00f3n Chilena come Inti Illimani, Quilapay\u00fan e V\u00edctor Jara, oltre a vari altri gruppi e solisti italiani e stranieri.\nVengono inoltre create le sottoetichette: WayOut, che pubblicher\u00e0 tra gli altri i dischi del gruppo bolognese Canzoniere delle Lame; Ars Nova, destinata alla musica classica con una particolare attenzione alla musica antica; Phase 6 Super Stereo, dedicata esclusivamente alla musica d'atmosfera, che pubblicher\u00e0 dischi di molti musicisti noti come il chitarrista Bruno Battisti D'Amario, il trombonista jazz Mario Pezzotta e l'orchestra di Francesco Anselmo e che, a differenza delle altre, ebbe una numerazione di catalogo propria per gli album (ma non per i 45 giri, che seguirono la numerazione normale).\nNel 1975 il nome della casa discografica muta in Editoriale Sciascia, e nel decennio successivo nuovamente in I.M.I.\nA met\u00e0 degli anni ottanta Sciascia decide di ritirarsi, lasciando l'azienda al figlio Sergio, che per\u00f2 preferisce concludere un accordo per la cessione dei cataloghi con la Errebiesse.\nDiscografia.\nNota sulla catalogazione: la V iniziale sta per \"Vedette\", la M per \"Mono\"; la S presente in alcuni dischi (come \"Contrasto\" dei Pooh o \"Se vuoi un consiglio\" di Gian Pieretti) sta per \"Stereo\", poich\u00e9 furono album pubblicati in entrambe le versioni.\nA partire dal 1969 la sigla verr\u00e0 uniformata in VPA (usata comunque gi\u00e0 in precedenza), per essere poi nuovamente cambiata a partire dalla fine del 1978 in MLP. Con questa sigla saranno catalogati anche i dischi Albatros e I Dischi Dello Zodiaco, che seguiranno la numerazione della casa madre.\n33 giri (catalogazione VLP).\nQuesta catalogazione fu usata dalla Vedette per le prime emissioni\n33 giri (catalogazione VRM).\nQuesta catalogazione era usata dalla Vedette per le stampe di dischi esteri\n45 giri.\nElenco che comprende anche i 45 giri su etichetta Phase 6 Super Stereo e I Dischi Dello Zodiaco, poich\u00e9 seguivano la numerazione della casa madre.\n45 giri (catalogazione VRN e VRS).\nQueste due catalogazioni erano usate dalla Vedette per le stampe di dischi esteri; tuttavia venne anche pubblicato qualche gruppo italiano, come The Five Lords\n45 giri (catalogazione VR).\nAnche questa catalogazione era usata dalla Vedette per le stampe di dischi esteri.\n33 giri/CD.\nLa sigla di catalogo era VRALP."}
{"id": "1228838", "revid": "830939", "url": "https://it.wikipedia.org/wiki?curid=1228838", "title": "Giovanni Battista Zappi", "text": ""}
{"id": "1228839", "revid": "287204", "url": "https://it.wikipedia.org/wiki?curid=1228839", "title": "Area naturale protetta di interesse locale Giardino-Belora Fiume Cecina", "text": "LArea naturale protetta di interesse locale Giardino-Belora Fiume Cecina \u00e8 una area naturale protetta della Toscana."}
{"id": "1228843", "revid": "92723", "url": "https://it.wikipedia.org/wiki?curid=1228843", "title": "Riserva naturale provinciale Lago di Santa Luce", "text": "La riserva naturale Lago di Santa Luce \u00e8 un'area naturale protetta nel comune di Santa Luce, in provincia di Pisa. Il lago di Santa Luce \u00e8 un habitat di elezione per la presenza di numerose specie di uccelli acquatici. Importante sito lungo la rotta migratoria \u00e8 nodo strategico nella rete ecologica del territorio. La Riserva presenta caratteristiche e potenzialit\u00e0 che la rendono un sito di grande importanza nel sistema delle aree protette provinciali e regionali in termini di biodiversit\u00e0, ma anche di capacit\u00e0 ricettiva e funzionale per l\u2019educazione ambientale ad ampio raggio.\nZona di Protezione con divieto di pesca, istituita nel 2013 ai sensi dell'art. 5 comma 1, lett. e) della L.R. 3 gennaio 2005 n\u00b07, \u201cGestione delle risorse ittiche e regolamentazione della pesca dilettantistica nelle acque interne\u201d.\nPer ogni informazione sulla Riserva Naturale: Guido Iacono - Ufficio Aree protette - Provincia di Pisa oppure Lipu Santa Luce\nOrigini.\nIl lago nasce come Oasi LIPU di Santa Luce nel 1992 da un accordo tra la Societ\u00e0 Solvay ( a tutt\u2019oggi proprietaria del lago ) e la LIPU \u2013 Lega Italiana per la Protezione degli Uccelli \u2013\nNel 1997 nasce l\u2019 A.N.P.I.L. Lago di Santa Luce. L\u2019interesse dell\u2019amministrazione provinciale pisana verso una politica di protezione e valorizzazione delle aree protette presenti sul territorio, insieme al consenso della societ\u00e0 Solvay, ha portato alla costituzione nel 2000 di un\u2019area protetta di maggior valenza, trasformando l\u2019 A.N.P.I.L. in Riserva Naturale Provinciale Lago di Santa Luce.\nNel 2009 la Regione Toscana ha deliberato la designazione di Sito di Importanza Comunitaria \u201cLago di Santa Luce\u201d(IT5170009, direttiva 92/43/CEE): un riconoscimento e una maggiore garanzia per il futuro, la protezione e la salvaguardia dell\u2019intera area. Il lago oggi testimonia il raggiungimento di quegli obiettivi che la LIPU si era posta all\u2019indomani dell\u2019istituzione dell\u2019Oasi Lipu.\nNel 2016, con la legge Del Rio sul riordino delle competenze provinciali, la Riserva Lago di Santa Luce diventa Riserva regionale e nel maggio dello stesso anno \u00e8 designata a Zona Speciale di Conservazione ( ZSC ), ai sensi dell\u2019articolo 3, comma 2, del decreto del Presidente della Repubblica 8 settembre 1997, n. 357, in base alla direttiva 92/43/CEE del Consiglio del 21 maggio 1992 relativa alla conservazione degli habitat naturali e seminaturali e della flora e della fauna selvatiche.\nCaratteristiche.\nLa storia del lago di S.Luce \u00e8 recente e la sua origine artificiale. Dove oggi ammiriamo una zona umida di elevato interesse naturalistico, in passato si estendevano coltivazioni cerealicole di propriet\u00e0 del Monte dei Paschi di Siena, acquistati in seguito dalla Societ\u00e0 Solvay Italia S.p.a. per la realizzazione di un bacino a valenza industriale. Il lago, infatti, \u00e8 stato realizzato tra il 1958 e il 1960 dalla Societ\u00e0 Solvay, allo scopo di ottenere una riserva idrica di acqua dolce da impiegare nelle lavorazioni chimiche del vicino stabilimento di Rosignano Solvay.\nIl bacino idrico \u00e8 nato dallo sbarramento, per mezzo di una diga realizzata completamente in argilla, del fiume Fine la cui sorgente \u00e8 localizzata nella regione settentrionale della dorsale Chianni - Riparbella e a circa 10 km di distanza dal Lago di S.Luce. A valle del lago il Fine riprende il suo corso naturale per sfociare in mare in Localit\u00e0 Pietra Bianca (Vada).\nL'invaso \u00e8 alimentato oltre che dal fiume Fine anche da altri tre corsi d\u2019acqua: il torrente Sabbiena, il Botro dei Rotini e il Botro dei Riseccoli, tutti situati nella parte orientale del lago. Il prelievo idrico da parte della Societ\u00e0 Solvay avviene solo in inverno, quando il lago tracima dallo sfioratore a causa della stagione delle piogge.\nL\u2019acqua utilizzata dallo stabilimento risulta essere quella in eccesso e viene convogliata in dei tubi, dove, per azione del dislivello tra il lago e lo stabilimento di R. Solvay, arriva alla fabbrica. In estate per contrastare il deficit idrico del fiume Fine dovuto alla stagione siccitosa, problema antecedente alla realizzazione dell\u2019invaso, vengono aperte a giorni alterni due serrande che si trovano sul fondo del lago.\nTerritorio.\nImmersa tra colline e campi coltivati, la Riserva si estende per 525 ettari, inclusa la ZSC ( Zona Speciale di Conservazione ), comprendenti l\u2019intera superficie del lago (105ha), la fascia perimetrale caratterizzata da una lussureggiante vegetazione acquatica e i campi coltivati.\nIl lago, fin dalla sua nascita, \u00e8 stato testimone di una rapida colonizzazione spontanea da parte della vegetazione palustre e di numerose specie di fauna acquatica. Oggi, perfettamente rinaturalizzato, il lago luccica come una perla preziosa incorniciata dal verde dei boschetti di salice, tamerice, pioppo ed olmo. I sentieri che si snodano lungo le rive del lago sono arricchiti da fitti tratti di macchie e siepi di rovo, prugnolo, sanguinella, biancospino e rosa canina che in primavera diventano, assieme a ginestre, gladioli, muscari, sonchi ed orchidee selvatiche, gli artefici di uno spettacolo di rara bellezza. Nella parte meridionale della Riserva incontriamo piccoli boschetti sempreverdi (alaterno, lentisco) circondati da prati incolti, volutamente lasciati allo stato naturale per arricchire la Riserva di un altro importante spazio ecologico.\nLa ricchezza dell\u2019avifauna \u00e8 spiegata dall\u2019estrema variet\u00e0 di ambienti, seppur limitati come dimensioni, presenti nella Riserva: sono circa 200 le specie osservabili lungo l\u2019arco dell\u2019anno. Ogni stagione ha i suoi protagonisti. In inverno il lago si popola di anatre multicolori quali moriglioni, alzavole, germani reali, fischioni, di aironi come la garzetta, l\u2019airone bianco maggiore, abili ed eleganti nelle loro tecniche di caccia, cos\u00ec come il falco pescatore, senza rivali nel catturare i pesci, mentre i cormorani danno spettacolo la sera ai dormitori notturni. In estate i canneti si popolano di uccelli piccoli e poco appariscenti, ma dal canto inconfondibile come usignoli, cannareccioni e cannaiole, mentre i tipici nidi \u201ca fiasco\u201d del pendolino ondeggiano sulle tamerici. L\u2019airone rosso e il tarabusino occupano anche loro i canneti per la nidificazione, ma sono pi\u00f9 elusivi. Al mattino \u00e8 facile incontrare il gheppio, la poiana in perlustrazione sui campi, oppure la sagoma del falco di palude mentre sorvola i canneti. La notte, invece, entrano in azione il barbagianni, la civetta e gli altri notturni. Ma la stagione in assoluto pi\u00f9 spettacolare resta la primavera: le colline in fiore fanno da scenario alle parate nuziali dello svasso maggiore, simbolo della Riserva. Anche i migratori compaiono sul lago, aironi come la nitticora, limicoli come il cavaliere d\u2019italia e il piro-piro piccolo. Non mancano all\u2019appello le specie di bosco quali il rumoroso picchio verde ed il torcicollo ed i pi\u00f9 comuni pettirosso, fringuello, merlo e scricciolo, che trovano rifugio nei boschetti e tra le folte siepi di biancospino, rovo e prugnolo.\nIn un ecosistema come quello del lago vi \u00e8 una grande diversit\u00e0 biologica, di cui il processo di adattamento risulta esserne lo strumento modellatore. Numerosissime le presenze di insetti: dalle eleganti libellule alle coloratissime vanesse, dalle grandi sfingi notturne alle specie acquatiche come la notonetta. Anche rettili e anfibi sono presenze costanti: dal comunissimo biacco, alla pi\u00f9 elegante natrice dal collare, al coloratissimo rospo smeraldino. Fra i molluschi spicca l\u2019anodonta, un grosso bivalve che raggiunge anche i 10 cm. di lunghezza e che abita le anse sabbiose del lago, le cui acque sono ricche anche di numerose specie di pesci, tra cui cavedani, carpe, persici sole, tinche e lucci. Pi\u00f9 schivi e crepuscolari, i mammiferi sono rappresentati da istrice, riccio, volpe, le cui sagome si possono scorgere di quando in quando sui pendii delle colline mentre scendono al lago per bere.\nFauna.\nLe prime notizie sull\u2019avifauna del lago di Santa Luce risalgono al 1976 ( Arcamone et. al, 1984). Gli studi condotti fino ad oggi documentano la presenza di 155 specie diverse avvistabili lungo l\u2019arco dell\u2019anno. Di queste 155 specie ben il 41,6% \u00e8 rappresentato da specie strettamente legate al nuovo ambiente. La conclusione dello studio pone risalto sull\u2019arricchimento qualitativo e quantitativo dell\u2019avifauna a seguito della creazione prima e della naturalizzazione dopo, del lago. Significative le presenze durante i periodi di migrazione e di svernamento.\nLa Riserva ospita 83 specie inserite nella categoria SPEC (\"Species of European Conservation Concern\"), cio\u00e8 importanti dal punto di vista della protezione e della conservazione, a testimoniare ulteriormente l\u2019importanza dell\u2019area protetta.\nLa categoria SPEC (Species of European Conservation Concern) indica il grado dello status di conservazione di ogni singola specie a livello europeo: nessun numero (specie il cui status di conservazione non presenta particolari minacce immediate); 4 (specie concentrate soltanto in Europa e con uno stato di conservazione favorevole); 3 (specie non concentrate esclusivamente in Europa ma che presentano uno status di conservazione non favorevole); 2(specie concentrate esclusivamente in Europa che presentano uno status di conservazione non favorevole); 1 (specie minacciate a livello mondiale).\nLa Check list comprende 155 specie di uccelli osservate, appartenenti a 47 differenti famiglie. Tra le 155 specie ben 62 risultano nidificanti e 101 sono quelle migratrici. 1 specie risultaSPEC 1 (moretta tabaccata \"Aythya nyroca\"); 10 specie sono SPEC 2 ( tra cui pettegola \"Tringa totanus\", beccapesci \"Sterna sandvicensis\", assiolo \"Otus scops\", picchio verde \"Picus viridis\", codirosso \"Phoenicurus phoenicurus\" ); 38 specie sono SPEC 3 ( tra cui tarabuso\" Botaurus stellaris\", tarabusino \"Ixobrychus minutus\", nitticora \"Nycticorax nycticorax\", sgarza ciuffetto\"Ardeola ralloides\", airone rosso \"Ardea purpurea\", nibbio bruno\" Milvus migrans\", biancone\"Circaetus gallicus\"); 34 specie sono SPEC 4.\nDecisamente pi\u00f9 schivi e sospettosi, di abitudini crepuscolari e notturne, i mammiferi della Riserva seppur numerosi, sono pi\u00f9 difficili da avvistare rispetto agli uccelli. La vicinanza dei boschi di S.Luce e Castellina Marittima e la presenza di stretti corridoi ecologici lungo i corsi d\u2019acqua, facilita l\u2019avvistamento dei caprioli e dei cinghiali. L\u2019osservazione \u00e8 pi\u00f9 facile alle prime luci dell\u2019alba oppure al tramonto quando scendono per abbeverarsi. Di giorno non \u00e8 raro incontrare la volpe mentre vaga lungo le sponde del lago in cerca di cibo o la nutria mentre traghetta il lago da sponda a sponda. La volpe e la faina sono i principali predatori di maggiori dimensioni presenti nella Riserva. La nutria \u00e8 una specie alloctona che ha popolato negli ultimi decenni molte zone umide italiane. Importata ed allevata per la sua pelliccia dall\u2019America meridionale si \u00e8 perfettamente adattata alle condizioni ambientali del nostro paese. Il numero di esemplari presenti nella Riserva \u00e8 costante in quanto tenuto sotto controllo dai predatori naturali presenti. La Riserva ospita molti piccoli roditori, facili prede dei rapaci notturni come il Barbagianni: tra queste il Toporagno, il Topo selvatico, il Moscardino. Molto comune e facile da osservare il Riccio: il suo peggior nemico \u00e8 il traffico stradale.\nLista mammiferi\nCapriolo \" Capreolus capreolus\"\nCinghiale \"Sus scrofa\"\nVolpe \"Vulpes vulpes\"\nFaina \"Martes foina\"\nPuzzola \"Mustela putorius\"\nDonnola \" Mustela nivalis\"\nTasso \" Meles meles\"\nIstrice \"Hystrix cristata\"\nRiccio \"Erinaceus europaeus\"\nMoscardino \"Muscardinus avellanarius\"\nGhiro \"Glis glis\"\nTopolino domestico \"Mus musculus\"\nTopo selvatico \"Apodemus sylvaticus\"\nToporagno \" Sorex araneus\"\nIn una zona umida la presenza degli anfibi e dei rettili non pu\u00f2 certo mancare. Nelle giornate estive il canto della Rana verde risuona nelle anse soleggiate del lago, mentre cervoni e biacchi non rinunciano alla loro siesta giornaliera lungo il camminamento di legno del sentiero principale.\nLista anfibi e rettili\nRana rossa \"Rana temporaria\"\nRana verde \"Rana esculenta\"\nRospo comune \"Bufo bufo\"\nRospo smeraldino \"Bufo viridis\"\nTritone crestato \"Triturus vulgaris\"\nLucertola muraiola \"Podarcis muralis\"\nLucertola campestre \"Lacerta agilis\"\nRamarro \"Lacerta viridis\"\nOrbettino \"Anguis fragilis\"\nLuscengola \"Chalcides chalcides\"\nCervone \" Elaphe quatuorlineata\"\nBiacco \"Coluber viridiflavus\"\nNatrice dal collare \"Natrix natrix\"\nVipera comune \"Vipera aspis\"\nIl gruppo dei pesci \u00e8 sostanzialmente rappresentativo e troviamo specie tipiche delle acque stagnanti. La natura artificiale del lago e la scarsit\u00e0 di specie presenti nel fiume Fine non ha permesso una colonizzazione veloce di questo nuovo ambiente da parte della fauna ittica e le specie che vi troviamo discendono dagli esemplari immessi per ripopolamento dalla Provincia di Pisa. Oggi i pesci che si possono osservare sono perfettamente integrati in questo giovane ambiente e contribuiscono all\u2019equilibrio dell\u2019intero ecosistema palustre.\nLista pesci\nAnguilla \"Anguilla anguilla\"\nLuccio \"Esox lucius\"\nTinca \"Tinca tinca\"\nCavedano \"Leuciscus cephalus\"\nFlora.\nPur avendo un'origine artificiale il lago \u00e8 stato testimone di un rapido processo di naturalizzazione. Gli unici interventi di ripristino ambientale, effettuati dalla Societ\u00e0 Solvay, coincidono con la presenza di specie botaniche alloctone piantate successivamente alla realizzazione della diga e nella parte iniziale del camminamento, per favorire il consolidamento delle rive: la robinia, il bamb\u00f9, lo spino di guida.\nLe componenti ecosistemiche rilevate sono sei e diversificano ed arricchiscono il valore ecologico del luogo:\nDi grande valore naturalistico oltre che paesaggistico sono le fitocenosi idrofile e igrofile, che si sviluppano all\u2019interno e sui bordi del lago, la cui presenza garantisce la nidificazione di numerose specie di uccelli.\nSulle sponde del lago \u00e8 possibile riconoscere numerose specie erbacee tipiche dei popolamenti rivieraschi:\nDegne di nota per la loro rarit\u00e0:\nLe comunit\u00e0 ripariali del Lago sono dominate da \"Phragmites australis\", che da luogo al tipo vegetazionale forse pi\u00f9 significativo in termini di superficie.\nSulla fascia esterna del fragmiteto, ove la profondit\u00e0 dell\u2019acqua \u00e8 maggiore, ma non superiore al metro, si sviluppano ampie fitocenosi a \"Schoenoplectus triqueter\".\nLa copertura arborea e arbustiva \u00e8 ben rappresentata da popolamenti a prevalenza di \"Salix sp. pl\"., \"Populus sp. pl\"., \"Acer campestre\", U\"lmus minor\", \"Cornus mas\", \"Prunus spinosa\", \"Crataeugus monogyna\", \"Sambucus nigra\", \"Tamarix gallica\".\nStrutture ricettive.\nLa Riserva dispone di:\n1. Percorso principale (passerella, schermature e punti sosta)\n2. \u201cPercorso fotografico\u201c, visitabile solo in presenza delle guide\n3. Possibilit\u00e0 di collegamento a percorsi trekking di varia difficolt\u00e0"}
{"id": "1228846", "revid": "599013", "url": "https://it.wikipedia.org/wiki?curid=1228846", "title": "Jason Wiemer", "text": "Carriera.\nJason Wiemer fu scelto in 12\u00aa posizione nel draft del riservato alla WHL dai Portland Winterhawks, con cui gioc\u00f2 per quattro stagioni. In occasione invece del draft 1994 della NHL fu scelto in 8\u00aa posizione assoluta dai Tampa Bay Lightning.\nMentre giocava ancora per i Winterhawks, Wiemer fu chiamato dai Lightning per giocare parte della stagione 1994-95, segnando il proprio debutto in NHL. Dopo aver disputato quattro stagioni in Florida lottando per mantenere le aspettative rispetto all'esperienza in WHL, Weimer fu ceduto a met\u00e0 della stagione 1997-98 ai Calgary Flames in cambio di Sandy McCarthy e di due opzioni al 3\u00ba e al 5\u00ba giro nell'NHL Entry Draft 1998.\nWiemer gioc\u00f2 per le tre successive stagioni con i Flames, svolgendo soprattutto il ruolo di disturbatore della manovra avversaria, a causa della sua mole e delle sue abilit\u00e0 di lotta e di contrasto.\nPrima dell'inizio della stagione 2001-02, il 23 giugno 2001, Wiemer fu ceduto dai Flames insieme a Valerij Bure ai Florida Panthers in cambio di Rob Niedermayer. Jason fece segnare il proprio record realizzativo con 31 punti nell'unica stagione giocata con i Panthers, prima di essere acquistato dai New York Islanders in cambio di Branislav Mezei il 3 luglio 2002. Libero di svincolarsi dagli Islanders, Wiemer il 13 novembre 2003 si accas\u00f2 con i Minnesota Wild per concludervi la stagione.\nIl 5 agosto 2004 Wiemer ritorn\u00f2 da free agent ai Calgary Flames. Dopo essere rimasto lontano dalle piste dopo il lockout del 2005, il 9 marzo 2006 si trasfer\u00ec dai Flames ai New Jersey Devils in cambio di una scelta al quarto giro nell'NHL Entry Draft 2006. Raggiungendo i playoff soltanto per la terza volta in carriera Weimer aiut\u00f2 i Devils a raggiungere le semifinali di Conference.\nNel luglio 2006 Wiemer sub\u00ec un intervento di ricostruzione del ginocchio che gli fece saltare l'intera stagione 2006-07. Wiemer da allora abbandon\u00f2 l'hockey su ghiaccio. Concluse la propria avventura in NHL con 745 partite giocate, 91 gol e 112 assist per un totale di 203 punti e 1.487 minuti di penalit\u00e0."}
{"id": "1228851", "revid": "1538224", "url": "https://it.wikipedia.org/wiki?curid=1228851", "title": "Amicizia e amore", "text": "Amicizia e amore \u00e8 il quarto album in studio del gruppo musicale italiano I Camaleonti, pubblicato in Italia nel 1974.\nDescrizione.\nCon il nuovo decennio i Camaleonti avevano abbandonato progressivamente il genere beat per spostarsi sempre pi\u00f9 verso un genere melodico e pi\u00f9 tradizionale: in ci\u00f2 il gruppo \u00e8 stato coadiuvato da uno staff molto preparato, tra cui \u00e8 da ricordare il paroliere Giancarlo Bigazzi e il musicista Tot\u00f2 Savio.\nDopo essere ritornato ufficialmente un quintetto con l'ingresso di Dave Sumner, gi\u00e0 facente parte dei Primitives di Mal e dei Cyan Three di Patty Pravo, alla fine del 1973 partecipano a \"Canzonissima\", riuscendo ad accedere alla finale; in questa occasione presentano una canzone nuova, \"Amicizia e amore\", cantata, per la prima volta, a strofe alternate da Livio e Tonino. In contemporanea con il singolo esce anche l'album con lo stesso titolo, dove a brani melodici se ne alternano altri pi\u00f9 ritmati che si rifanno a sonorit\u00e0 del passato; una delle canzoni, \"Gimcana\", si avvicina addirittura a sonorit\u00e0 hard-rock, con i suoi 10 minuti di durata; in altri brani, invece, sono evidenti gli influssi progressive (ad esempio nella title track, con i suoi cambi di tempo e di melodia).\nTracce.\nLato A\nLato B"}
{"id": "1228852", "revid": "709565", "url": "https://it.wikipedia.org/wiki?curid=1228852", "title": "John MacLean", "text": "Carriera.\nGiocatore.\nJohn MacLean fu selezionato in sesta posizione assoluta nell'NHL Entry Draft 1983 come prima scelta dei New Jersey Devils. MacLean fece il suo debutto con i Devils il 5 ottobre 1983 contro i New York Rangers. Il 3 aprile 1988 entr\u00f2 nella storia della franchigia quando, grazie alla sua rete all'overtime contro i Chicago Blackhawks, permise ai Devils di qualificarsi per la prima volta ai playoff. Nelle tre stagioni successive riusc\u00ec a concludere le stagioni regolari con pi\u00f9 di 40 reti segnate, mentre nella stagione 1991-92 fu costretto al riposo per l'intero campionato a causa di un grave infortunio al ginocchio. Durante la sua permanenza con i Devils, durata 14 stagioni, MacLean conquist\u00f2 nel 1995 la Stanley Cup come capitano alternativo della franchigia. Il 7 dicembre 1997 fu scambiato con i San Jose Sharks. Al termine della stagione 1997-98, trascorsa con gli Sharks, MacLean firm\u00f2 da free agent un contratto con i New York Rangers nel luglio del 1998. I Rangers cedettero MacLean ai Dallas Stars nel febbraio del 2001. Il 7 giugno 2002 John MacLean si ritir\u00f2 dall'hockey dopo 18 stagioni in NHL con 1.298 partite disputate, 448 reti e 477 assist per un totale di 925 punti; rimase il miglior marcatore nella storia dei New Jersey Devils fino al 17 marzo 2009, quando il suo primato fu superato da Patrik Eli\u00e1\u0161.\nAllenatore.\nNel settembre 2002 MacLean si un\u00ec allo staff dei New Jersey Devils come vice allenatore, carica ricoperta fino al luglio 2009, conquistando nel frattempo nel 2003 la seconda Stanley Cup in carriera. Nel 2007 John fu candidato per la panchina dei Devils come capo allenatore, tuttavia gli fu preferito Brent Sutter e pertanto MacLean rimase come assistente.\nIl 9 giugno 2009 Brent Sutter rassegn\u00f2 le proprie dimissioni dai Devils, mentre il 13 luglio 2009 John MacLean fu nominato capo allenatore della formazione affiliata in American Hockey League dei Lowell Devils. Il 17 giugno 2010 MacLean fu scelto come nuovo allenatore dei New Jersey Devils. Il 23 dicembre dello stesso anno fu licenziato a causa degli scarsi risultati della squadra, allora all'ultimo posto della Eastern Conference con un record negativo di the Devils were sporting a 9-22-2.\nIl 1\u00ba dicembre 2011 i Carolina Hurricanes, dopo aver ingaggiato Kirk Muller come nuovo allenatore, scelsero MacLean come suo nuovo vice."}
{"id": "1228855", "revid": "222755", "url": "https://it.wikipedia.org/wiki?curid=1228855", "title": "G\u00e9d\u00e9on Tallemant des R\u00e9aux", "text": "Biografia.\nTallemant des R\u00e9aux proveniva da una ricca famiglia banchieri ugonotti de La Rochelle; il nome \u00abdes R\u00e9aux\u00bb proviene da una piccola propriet\u00e0 da lui acquistata nel 1650. Stabilitosi molto giovane a Parigi, a diciotto anni, con il fratello abate Fran\u00e7ois, futuro membro dell'Acad\u00e9mie fran\u00e7aise, \u00e8 in Italia. Al suo ritorno a Parigi, il padre gli ottiene la carica di consigliere al Parlamento quando avesse conseguito i diplomi in diritto civile e in diritto canonico ma G\u00e9d\u00e9on, detestando quella professione, cerca un altro modo di guadagnarsi la vita, sposando intanto la ricca cugina \u00c9lisabeth de Rambouillet; il fratellastro aveva invece sposato una d'Angennes, ed entrambe gli resero cos\u00ec possibile l'ingresso nel circolo dei letterati dell'H\u00f4tel de Rambouillet.\nNon avendo alcuna ammirazione per Luigi XIII, la marchesa Catherine de Vivonne de Rambouillet approfitt\u00f2 dell'interesse di Tallemant per la storia del regno di Enrico IV e di Luigi XIII. La societ\u00e0 dell'H\u00f4tel de Rambouillet fu un campo di acute e spesso impietose osservazioni sulla societ\u00e0 francese: nelle sue \"Historiettes\", egli mise in piedi ritratti di scrittori come Voiture, Guez de Balzac, Malherbe, Chapelain - Boisrobert, Conrart, Des Barreaux, Gombauld, Scarron, Malherbe, La Fontaine, Pascal, Marie de Gournay, Marie-Catherine de Villedieu, l'abate d'Aubignac, Pierre Corneille, Georges de Scud\u00e9ry, Madeleine de Scud\u00e9ry, Madeleine de Souvr\u00e9 de Sabl\u00e9, Madame de S\u00e9vign\u00e9, Racan. Vi tratta anche di personalit\u00e0 politiche come Richelieu, di celebrit\u00e0 del tempo, come l'attore Mondory e di cortigiane come Marion Delorme, Ninon de Lenclos e Ang\u00e9lique Paulet, e il violista Andr\u00e9 Maugars.\nIl valore di queste \"Historiettes\" \u00e8 inestimabile per la storia letteraria del XVII secolo. Pubblicata semiclandestinamente, l'opera rimase manoscritta fino al 1834, suscitando, alla sua pubblicazione a stampa, incredulit\u00e0 e perfino indignazione, poich\u00e9 nell'Ottocento non si voleva certamente avere del \"Grand Si\u00e8cle\" le immagini che le storie di Tallemant avevano dipinte.\nLegato a Conrart, Tallemant des R\u00e9aux fu anche poeta e, anche se la sua fama attuale \u00e8 dovuta alle \"Historiettes\", egli collabor\u00f2 anche alla \"Guirlande de Julie\": il suo contributo fu stampato solo nel 1834. Tallemant aveva pure cominciato le \"M\u00e9moires pour la r\u00e9gence d'Anne d'Autriche\" di cui si \u00e8 per\u00f2 smarrito il manoscritto.\nLa fine della sua vita \u00e8 stata segnata dagli stravolgimenti provocati dalla repressione del movimento ugonotto. La moglie si convert\u00ec al cattolicesimo nel 1660, ritirandosi poi in convento; la figlia, rimasta nella sua fede protestante, verr\u00e0 esiliata dalla Francia e Tallemant prefer\u00ec abiurare nel 1684 per continuare a percepire una pensione di 2000 franchi."}
{"id": "1228858", "revid": "186115", "url": "https://it.wikipedia.org/wiki?curid=1228858", "title": "Repubblica Democratica Federale d'Etiopia", "text": ""}
{"id": "1228862", "revid": "186115", "url": "https://it.wikipedia.org/wiki?curid=1228862", "title": "Repubblica Libanese", "text": ""}
{"id": "1228865", "revid": "287204", "url": "https://it.wikipedia.org/wiki?curid=1228865", "title": "Comune di Vaigat", "text": "Il Comune di Vaigat fu un comune della Groenlandia dal 1950 al 1972. La sua popolazione era di 1.037 abitanti (1970); si trovava nella contea di Kitaa (Groenlandia Occidentale) e il suo capoluogo era Qullissat, oggi disabitato.\nIl comune fu istituito il 18 novembre 1950, e cess\u00f2 poi di esistere nel 1972: il comune fu assorbito da quello di Qeqertarsuaq, che a sua volta \u00e8 oggi estinto, essendosi unito nel 2009 con altri 7 comuni a formare quello di Qaasuitsup, soppresso il 1\u00ba gennaio 2018 e suddiviso nei due nuovi comuni di Avannaata e Qeqertalik."}
{"id": "1228872", "revid": "287204", "url": "https://it.wikipedia.org/wiki?curid=1228872", "title": "Georges de Scud\u00e9ry", "text": "Biografia.\nFratello di Madeleine de Scud\u00e9ry con la quale scriver\u00e0 molti romanzi pubblicati col suo solo nome, intraprese inizialmente la carriera militare, rinunciandovi nel 1630 per consacrarsi interamente alla letteratura. Nel 1637, con la \"querelle\" seguita alla pubblicazione del \"Cid\" di Corneille, si pose risolutamente nel campo degli avversari di quella tragedia.\nBeneficiato a lungo della protezione del cardinale Richelieu, dopo la scomparsa del ministro, adott\u00f2 una prudente neutralit\u00e0 nei confronti del cardinale Mazzarino, che lo nomin\u00f2 governatore del forte di Notre-Dame-de-la-Garde a Marsiglia (1644-1647) conferendogli il brevetto di capitano delle galere, una carica puramente onorifica ma anche lucrativa.\nFu eletto membro dell'Acad\u00e9mie fran\u00e7aise nel 1650 ma, per esser stato parte, con il principe di Cond\u00e9, della Fronda, fu esiliato in Normandia, stabilendosi a Rouen dove nel 1657 spos\u00f2 la ricca e molto pi\u00f9 giovane Marie-Madeleine de Martinvast (1631-1712), che intratterr\u00e0 una lunga corrispondenza con Roger de Bussy-Rabutin.\nOpere.\nRomanzi.\nRomanzi scritti in collaborazione con la sorella "}
{"id": "1228875", "revid": "124711221", "url": "https://it.wikipedia.org/wiki?curid=1228875", "title": "Azionamento elettrico", "text": "L'azionamento elettrico \u00e8 un particolare sistema coibente che converte l'energia elettrica in ingresso, in energia meccanica in uscita.\nOgni azionamento \u00e8 composto da motore elettrico, elettronica di potenza ed elettronica di controllo, la quale regola in base ad una particolare funzione di comando. In tal modo \u00e8 possibile far seguire ad al motore un comportamento desiderato per uno scopo prefissato.\nSchema a blocchi e descrizione.\nLo schema a blocchi illustra meglio i componenti e le funzioni di un azionamento elettrico.\nIl movimento desiderato (in inglese Set Point) entra nel controllore. Il controllore a sua volta confronta il movimento desiderato con una informazione che torna indietro dal motore elettrico (retroazione). Se i due segnali, set point e segnale retroazionato, differiscono, il controllore elabora una adeguata azione di controllo, tale da far seguire al motore elettrico il movimento desiderato. Il segnale di controllo in uscita entra al convertitore che poi alimenta il motore elettrico.\nDi solito si fanno misure sul motore elettrico. Le misure sono di tipo elettrico, a monte del motore, o meccaniche, a valle del motore. Generalmente viene misurata la tensione di alimentazione del motore e la corrente assorbita dallo stesso come grandezze elettriche. Come grandezze meccaniche invece, la velocit\u00e0 di rotazione e la posizione dell'albero del motore. Le misure sono effettuate tramite un elemento chiamato trasduttore che rende i segnali misurati compatibili con il controllore.\nIl progetto di un azionamento elettrico richiede conoscenze di elettrotecnica, elettronica di potenza, macchine elettriche e controlli automatici.\nClassificazione degli azionamenti elettrici.\nSulla base delle prestazioni.\nSi distinguono in:\nIn funzione del motore elettrico.\nSi distinguono in:\nA loro volta, gli azionamenti in corrente alternata si dividono in:"}
{"id": "1228876", "revid": "767487", "url": "https://it.wikipedia.org/wiki?curid=1228876", "title": "Comunit\u00e0 montana Alta Tuscia Laziale", "text": "La Comunit\u00e0 montana Alta Tuscia Laziale \u00e8 una delle comunit\u00e0 montane della provincia di Viterbo.\nNe fanno parte i seguenti comuni:"}
{"id": "1228877", "revid": "767487", "url": "https://it.wikipedia.org/wiki?curid=1228877", "title": "Equitazione ai Giochi della XXIII Olimpiade", "text": ""}
{"id": "1228878", "revid": "212348", "url": "https://it.wikipedia.org/wiki?curid=1228878", "title": "Equitazione ai Giochi della XXII Olimpiade", "text": ""}
{"id": "1228879", "revid": "228587", "url": "https://it.wikipedia.org/wiki?curid=1228879", "title": "Equitazione ai Giochi della XXI Olimpiade", "text": ""}
{"id": "1228880", "revid": "300067", "url": "https://it.wikipedia.org/wiki?curid=1228880", "title": "Equitazione ai Giochi della XX Olimpiade", "text": "Le competizioni di equitazione dei Giochi della XX Olimpiade si sono svolte nei giorni dal 29 agosto al 9 settembre 1972, in varie sedi a Monaco di Baviera.\nCome a si sono disputate le classiche sei prove."}
{"id": "1228887", "revid": "838137", "url": "https://it.wikipedia.org/wiki?curid=1228887", "title": "Rugby a 15 nel 1934", "text": "Attivit\u00e0 internazionale.\nI tour.\n----* La si rec\u00f2 in Australia. I test match furono 2 con una vittoria per i padroni di casa e un pareggio. Gli Australiani, conquistarono dunque la Bledisloe Cup\nAltri test.\nLa Francia, esclusa dal \"cinque Nazioni\", trova possibilit\u00e0 di giocare solo con le nazionali9 \"minori\" come la Germania:\nLa nazionale italiana.\nLa Federazione Italiana Palla Ovale, dopo il periodo di crisi degli anni precedenti, sta consolidando la propria situazione e la Nazionale, sempre affidata a Luigi Bricchi, centra un confortante pareggio a Barcellona contro la Catalogna, all'epoca federazione indipendente da quella spagnola.\nNell'autunno la Federazione, chiama un allenatore francese, Julien Saby a dirigere la Nazionale, con la collaborazione sempre di Luigi Bricchi. Il francese, avvia una collaborazione con gli allenatori di club, evolvendo il gioco, assumendo anche la guida dell'Amatori Milano nel 1935. L'esordio avviene a Milano contro la Romania il 26 dicembre. Il successo per 7-0 \u00e8 propiziato da una meta di Cazzini e da un drop di Francesco Vinci.\nI Barbarians.\nNel 1934 la squadra ad inviti dei Barbarians ha disputato i seguenti incontri:"}
{"id": "1228888", "revid": "28592", "url": "https://it.wikipedia.org/wiki?curid=1228888", "title": "Sovietiche", "text": ""}
{"id": "1228889", "revid": "28592", "url": "https://it.wikipedia.org/wiki?curid=1228889", "title": "Bulloni", "text": ""}
{"id": "1228890", "revid": "6923", "url": "https://it.wikipedia.org/wiki?curid=1228890", "title": "Transurb SA Gala\u021bi", "text": "Transurb SA Galati \u00e8 l'azienda che svolge il servizio di trasporto pubblico \nautofilotranviario nella citt\u00e0 di Gala\u021bi in Romania.\nEsercizio.\nL'azienda, che gestisce oggi quasi 20 autolinee, 2 filovie e 11 tranvie, aderisce all\"'Uniunea Romana de Transport Public\", organismo nazionale che riunisce gli operatori rumeni di trasporto pubblico.\nParco aziendale.\nLa flotta \u00e8 costituita da:\nSede legale.\nLa sede si trova a Gala\u021bi."}
{"id": "1228896", "revid": "10431", "url": "https://it.wikipedia.org/wiki?curid=1228896", "title": "Caput Aquae Ferentinum", "text": "Il Caput Aquae Ferentinum era un'antica sorgente, dove venne fatto affogare da Tarquinio il Superbo il delegato latino di Aricia, Turno Erdonio, che si opponeva alla imposizione del re di Roma. \u00c8 stata identificata con lo sbocco dell'emissario di Nemi a Cecchina, risalente al VI secolo a.C.. Qui venne rinvenuta anche una necropoli arcaica,tra Via Ginestreto e Via Lazio. Le tombe a fossa restituirono circa 20 scheletri ammassati tra loro e privi dei crani, i quali vennero rinvenuti in una fossa circolare a parte, segno evidente di un'esecuzione capitale.\nL'emissario di Nemi convoglia poi le proprie acque nel fosso dell'Incastro in Via Montagnano, presso Cecchina, terminando qui il proprio percorso.\nViene ricordato dai testi di scrittori antichi per via del fatto che era situato in prossimit\u00e0 del Locus Ferentinus, il luogo di raduno della Lega Latina o secondo alcuni il foro di Alba Longa.\nIl Caput Aquae Ferentinum ha dato il nome all'odierno Capo d'Acqua, che alimenta l'acquedotto comunale di Marino, sebbene non ci sia una correlazione storica tra questa sorgente e l'antico Caput Aquae.\nOggi il Capo d'Acqua \u00e8 incluso nell'area del Parco Colonna, e fu sfruttato dai progettisti della tenuta dei Colonna per creare scenografie d'acqua, anche grazie alla presenza di una cascatella naturale di pochi metri."}
{"id": "1228897", "revid": "1543377", "url": "https://it.wikipedia.org/wiki?curid=1228897", "title": "NGC 6946", "text": "NGC 6946, (nota anche come C 12), \u00e8 una galassia a spirale posta sul confine tra le costellazioni del Cigno e di Cefeo. Le sue grandi dimensioni sono dovute alla sua relativa vicinanza alla Via Lattea.\nOsservazione.\nSi individua con facilit\u00e0 circa 2 gradi a sudovest della , a meno di un grado dall'ammasso aperto NGC 6939. Si tratta di una galassia estesa, poco al di l\u00e0 del nostro Gruppo Locale, visibile pure con un binocolo; un telescopio Newtoniano consente per\u00f2 di ammirarne la struttura a spirale, la quale si presenta con quattro bracci luminosi, poco avvolti intorno al piccolo centro; nei bracci sono ben evidenti le regioni in cui l'idrogeno ionizzato (regioni HII) delle sue nebulose indica zone di formazione stellare. Nelle foto a lunga posa si possono pure evidenziare i suoi ammassi globulari pi\u00f9 luminosi.\nCaratteristiche.\nQuesta galassia \u00e8 famosa presso la comunit\u00e0 scientifica col nome di \"Fireworks Galaxy\" (\"Galassia fuochi d'artificio\"), a causa del numero di supernovae osservate, ben dieci negli ultimi 100 anni (1917A, 1939C, 1948B, 1968D, 1969P, 1980K, 2002hh, 2004et, 2008S e 2017eaw) ; l'esplosione del 1980, di tipo II, fu la pi\u00f9 appariscente, raggiungendo un picco di magnitudine 11,4.\nFra i suoi bracci di spirale si trova un gran numero di regioni HII, ossia nebulose in cui ha luogo la nascita di nuove stelle; all'infrarosso \u00e8 stato evidenziato che negli ultimi 20 milioni di anni in questa galassia avrebbe avuto luogo un intenso fenomeno di starburst: nei pressi del nucleo vi \u00e8 un gran numero di stelle giovani e brillanti. Il diametro lineare della galassia sarebbe di circa 58.000 anni luce, e la luminosit\u00e0 \u00e8 pari a circa 30 miliardi di soli."}
{"id": "1228904", "revid": "174925", "url": "https://it.wikipedia.org/wiki?curid=1228904", "title": "Isabella Angela Colbran", "text": ""}
{"id": "1228911", "revid": "125932573", "url": "https://it.wikipedia.org/wiki?curid=1228911", "title": "Frangipane (famiglia)", "text": "Frangipane o Frangipani \u00e8 il nome gentilizio di una nobile e potente famiglia romana, citata almeno dall'XI secolo. Una leggenda vuole che la famiglia discenda dalla romana \"gens Anicia.\"\nMario Frangipane, ultimo discendente della casata romana deceduto nel 1654 senza eredi, design\u00f2 con fidecommesso, quale propri successori legittimi, i membri, sia della nobile famiglia Frangipani di Dalmazia, in seguito nota con il cognome Frankopan dedotta da una relazione di parentela fondata su una concessione loro fatta da papa Martino V con bolla pontificia del 1425, sia i membri della nobile famiglia Frangipani del Friuli. Sebbene i Frangipani croati non fossero imparentati coi Frangipane romani, all'epoca era comune il tentativo delle famiglie nobili europee di pretendere ascendenti della Roma imperiale. I Frangipani croati si estinsero, in linea maschile, nel 1671 con la morte di Fran Krsto Frankopan, in italiano chiamato anche Francesco Cristoforo Frangipani, decapitato nella citt\u00e0 della bassa Austria di Wiener Neustadt dall'imperatore d'Austria Leopoldo I, in quanto scoperto insieme ai conti Zrinski e ad altri nobili, a capo di una cospirazione volta a trasferire la sovranit\u00e0 del Regno d'Ungheria in favore del Sultano Turco. Ai Frankopan subentr\u00f2 per linea femminile, il ramo dei Conti Frangipani (Frankopan) Gliubavaz Detrico, in seguito estintosi nella famiglia dei Conti di Vergada ovvero Conti Damiani di Vergada Gliubavaz Frangipani (Frankopan) Detrico. Il 12 luglio 1805 vennero definiti infine con bolla papale, quale successori legittimi di Mario Frangipane i membri della famiglia Frangipane del Friuli. \u00c8 presente altres\u00ec in Italia un ramo detto dei Frangipani-Allegretti Duchi di Mirabello.\nOrigini.\nRicostruzioni leggendarie citano come primo Frangipane un tale Flavio Anicia. Fu un ricco mercante che, nel 717, durante una carestia che colp\u00ec Roma in seguito ad un'alluvione del Tevere, passando per le vie dell'Urbe con una barca, distribu\u00ec pane ai bisognosi. Questi gridavano, \"Frange nobis panem\" (Spezza il pane per noi): da qui \"frangere / panem\" (spezzare il pane), grida che avrebbe dato origine al cognome.\nSuddivisione in tre rami principali.\nLa famiglia probabilmente continu\u00f2 con Petrus Frajapane de Imperato o Imperator, che, a met\u00e0 del X secolo, venne descritto \"ex plebe\", padre di Giovanni Sardo de Imperato e nonno di Cencio, nato intorno al IV decennio del secolo XI, console romano. La famiglia poi si divise nei rami principali dei de Septizonius, dei de Chartularia e dei de Gradellis di Trastevere.\nPrimo ramo, i De Septizonius.\nIl primo ramo, i De Septizonius si insediarono a Roma nell'area del Circo Massimo, nel Settizonio, antico ninfeo monumentale eretto al tempo di Settimio Severo, arricchendolo di una torre che tuttora si eleva al lato del circo. Nel 1241 questo edificio fu il luogo dove si tenne il primo conclave per l'elezione pontificia, ma fu rasa al suolo nel XVI secolo. Il ramo del Settizonio si estinse nel 1266, con Pietro e Filippa, dando origine ad una controversia per il possesso dell'eredit\u00e0 dei Frangipane.\nSecondo ramo, i De Chartularia.\nIl secondo ramo, i De Chartularia, si stanziarono nei pressi della Torre Chartularia presso l'Arco di Tito, cos\u00ec chiamata perch\u00e9 situata ove si trovava il Chartularium, o Archivio dell'Impero.\nTerzo ramo, i De Gradellis.\nInfine, il terzo ramo, i De Gradellis, si insediarono presso il rione Trastevere in Roma.\nOpere.\nDurante questo periodo i Frangipane fortificarono il Colosseo trasformandola in una loro postazione militare, tanto che il Papa li infeud\u00f2. Tra gli altri luoghi noti in Roma appartenenti alla famiglia Frangipane si annoverano \"la Torre Chartularia\" oggi non pi\u00f9 esistente, antica fortificazione originariamente utilizzata come archivio, nonch\u00e9 la Torre dei Frangipane, detta anche della Scimmia, sita a Roma in via dei Portoghesi. Secondo un'antica leggenda in questa torre viveva una scimmia di nome Hilda. Un giorno la Hilda rap\u00ec, passando dalla finestra, il figlio neonato del padrone di casa e lo condusse alla sommit\u00e0 della torre; il padre allora, dopo essersi raccomandato alla Vergine, fece il consueto fischio di richiamo all'animale che, calandosi lungo il pluviale e stringendo a s\u00e9 il bambino, lo riport\u00f2 incolume a casa. Da allora il padrone di casa volle che dinnanzi alla statua della Vergine posta sulla sommit\u00e0 della torre sempre ardesse una lampada.\nLa famiglia infine era proprietaria di un'importante villa, conosciuta poi come Villa Strozzi, situata sul Viminale e rasa al suolo in occasione della costruzione del Teatro Costanzi, ora Teatro dell'Opera, dopo essere stata acquistata per scopi speculativi da monsignor Francesco Saverio de M\u00e9rode.\nLe \"Croniche Sublacensi\" dell'abbazia di Subiaco testimoniano che i Frangipane ampliarono i loro domini imparentandosi con i Conti di Tuscolo, ma gli storici dubitano della veridicit\u00e0 dei passi delle \"Croniche\" e ipotizzano che i Frangipane abbiano esteso, almeno parte del loro dominio, come nell'area di Marino, occupando terre e possedimenti ecclesiastici. Storica \u00e8 la rivalit\u00e0 dei Frangipani con la famiglia Pierleoni risalente al secolo XII, considerata tra le cause principali che condussero allo scisma nella doppia elezione pontificia del 1130.\nI Frangipane e il papato.\nNel corso di tutto il Medioevo, importante fu il ruolo e l'influenza della famiglia Frangipane nell'elezione dei papi in Roma e persino scandalosa fu la condotta di alcuni suoi membri in occasione dell'elezione dei pontefici sostenuta da fazioni concorrenti. In particolare durante la notte di Natale del 1075, mentre in Santa Maria Maggiore papa Gregorio VII (1073-1085) celebrava la messa, Cencio Frangipane, probabilmente istigato da Guiberto arcivescovo di Ravenna aspirante al papato, irruppe in chiesa con un manipolo dei suoi e afferrato e malmenato il Papa lo rinchiuse in una delle sue torri. Il giorno seguente i sostenitori del Pontefice, sollevando il popolo, corsero alla torre di Cencio Frangipane, e, se non fosse stato per il papa a salvargli la vita, la furia popolare lo avrebbe fatto a pezzi. Liberato, Gregorio VII torn\u00f2 in chiesa e l\u00ec dove l'aveva interrotta riprese la santa Messa.\nTale condotta si ripet\u00e9, quasi un secolo dopo nel 1119, quando Cencio II Frangipane, parteggiando per un altro candidato al Soglio pontificio e venuto a conoscenza dell'elezione di Giovanni di Gaeta, monaco cassinese a pontefice con il nome di Gelasio II, corse in Laterano con le sue milizie e, afferrato il vecchio papa sull'altare, lo trasse a pugni fuori dalla chiesa e lo gett\u00f2 malconcio in prigione. Alla notizia di quanto accaduto i rioni di Roma si sollevarono ancora una volta e in armi costrinsero Cencio Frangipane a rilasciare il pontefice, il quale generosamente gli accord\u00f2 il perdono. Gelasio, tratto trionfalmente in Laterano dalla folla acclamante fu consacrato pontefice massimo.\nI Frangipane romani non assunsero sempre un atteggiamento ostile nei confronti del papato romano, poich\u00e9 nelle lotte che videro contrapporsi l'imperatore Federico Barbarossa alla Chiesa essi sostennero quest'ultima. Infatti, quando il Conclave del 1159 si concluse con una doppia elezione (il 7 settembre 1159 i cardinali elessero il senese Rolando Bandinelli con il nome di Alessandro III, ma una minoranza che parteggiava per l'imperatore elesse il cardinale Ottaviano dei Crescenzi Ottaviani che divenne l'antipapa Vittore IV), i Frangipane si schierarono in difesa del papa legittimo contro l'Imperatore. In quel frangente, rimanendo Alessandro III prigioniero dei senatori romani asserviti ad Ottone, conte palatino e il vicario del Barbarossa nell'Urbe, il popolo romano si sollev\u00f2 in tumulto chiedendo che Papa Alessandro III venisse liberato. Ettore Frangipane, insieme ad altri maggiorenti della citt\u00e0, messosi a capo della fazione sostenitrice di Alessandro, lo liber\u00f2 dalle mani dei senatori e lo fece allontanare da Roma assicurandogli la salvezza e il definitivo governo della Chiesa. Altra esponente della famiglia che si contrappose a Federico Barbarossa fu Aldruda Frangipane, contessa di Bertinoro, figura eccezionale nel panorama dell'aristocrazia italiana del XII secolo, protagonista, nel 1173, della liberazione di Ancona dall'assedio condotto dall'esercito imperiale agli ordini di Cristiano di Magonza.\nMa i Frangipane si macchiarono anche d'ignominia in seguito ad azioni riprovevoli, allorch\u00e9 nel 1268, Giovanni Frangipane signore di Astura, trad\u00ec Corradino di Svevia, il quale, sconfitto nella Battaglia di Tagliacozzo, gli chiese riparo e protezione per tornare sano e salvo in Germania e preparare una nuova offensiva contro gli Angi\u00f2. Il Frangipane, sperando di ottenere onori e privilegi da Carlo I nuovo re di Sicilia, consegn\u00f2 Corradino in mano ai suoi nemici che lo fecero decapitare a Napoli in piazza del Mercato. In seguito la flotta siciliana, al comando di Bernardo Sarriano, fedele agli Svevi, per vendicare il tradimento del 1268, occup\u00f2 il castello di Astura distruggendolo e uccidendo Michele figlio di Giovanni Frangipane. I resti di un castello dei Frangipane sono ancora oggi visibili, anche se in stato di abbandono, in localit\u00e0 Fossignano.\nI Frangipani e Dante Alighieri.\nIl Boccaccio fa discendere Dante Alighieri dalla famiglia romana dei Frangipani; cos\u00ec infatti nel \"Trattatello in laude di Dante\" \u00e8 narrata la presunta riedificazione di Firenze ai tempi di Carlo Magno: \u00ab\"infra gli altri novelli abitatori, forse ordinatore della riedificazione, partitore delle abitazioni e delle strade e datore al nuovo popolo delle leggi opportune (...) venne da Roma uno nobilissimo giovane per ischiatta de' Frangiapani e nominato da tutti Eliseo; il quale per avventura (...) in quella divenne perpetuo cittadino, e dietro a s\u00e9 di figliuoli e di discendenti lasci\u00f2 non picciola n\u00e9 poco laudevole schiatta: li quali (...) per soprannome presero il nome di colui che quivi loro aveva dato cominciamento, e tutti insieme si chiamar gli Elisei. De' quali di tempo in tempo, e d'uno in altro discendendo, tra gli altri nacque e visse uno cavaliere per arme e per senno ragguardevole e valoroso, il cui nome fu Cacciaguida (...)\"\u00bb. La critica moderna espresse un giudizio in merito a tale racconto; tuttavia considera che, se non mancano nell'operetta notizie autentiche, \u00e8 innegabile l'impulso encomiastico, s\u00ec che la figura di Dante Alighieri appare circonfusa da un alone di leggenda; inoltre la tendenza ad attribuire illustri antenati doveva essere ben radicata nel Boccaccio, se \u00e8 vero che anche Fiammetta viene fatta discendere dai \"Fresapane\" o dagli \"Annibali\". Tuttavia Dante Alighieri stesso rivendica attraverso le parole di Brunetto Latini un'ascendenza romana (\"Divina Commedia\", Inferno, XV 73-78); sarebbe stato infatti il rampollo di una di quelle famiglie romane che, insieme ad altre famiglie fiesolane, fondarono Firenze dopo la distruzione di Fiesole da parte di Giulio Cesare \u00ab.\"..ma questa \u00e8 cosa molto incerta, e secondo mio parere niente altro \u00e8 che indovinare\"\u00bb, come si esprimeva il Bruni nella sua \"Vita di Dante\".\nDelle due tradizioni, quella riportata da Dante Alighieri e quella riportata da Giovanni Boccaccio, l'ultima potrebbe trarre una certa conferma dalle parole di Cacciaguida: \u00ab\"Moronto fu mio frate ed Eliseo\"\u00bb (Divina Commedia, Paradiso, XV 136); alcuni interpretano che Cacciaguida avesse due fratelli: Moronto ed Eliseo; altri che Cacciaguida faccia riferimento a un solo fratello: Moronto di nome, Elisei di cognome; quest'ipotesi, alquanto suggestiva, permette di credere che anche il trisavolo di Dante fosse un Elisei. Resterebbe ora da documentare se gli Elisei discendevano effettivamente dai Frangipani: se cos\u00ec fosse, la leggenda del Giovanni Boccaccio diventerebbe notizia storica.\nPersonalit\u00e0 religiose.\nTra gli appartenenti alla famiglia Frangipani di rilievo, si annoverano la terziaria francescana Jacopa de' Settesoli madre di Giovanni Frangipani residente a Roma presso il Settizonio e perci\u00f2 detta dei Settesoli, la quale ospit\u00f2 San Francesco probabilmente nella torre del Circo Massimo. Il santo la chiamava Frate Jacopa, a causa del suo carattere virile. Jacopa mor\u00ec ad Assisi, dove lo stesso Francesco aveva desiderato chiamarla prima della sua morte. Fu sepolta vicino al santo, sulla sua tomba si legge la seguente epigrafe: \"Hic requiescit Jacoba, sancta nobilisque romana\".\nUn altro membro della famiglia \u00e8 Ottone Frangipane anche Oddone (Roma, 1040\u00a0\u2013 Ariano, 23 marzo 1127) notabile religioso italiano, venerato come santo dalla Chiesa cattolica, da non confondere con un altro Ottone, che ricevette nel 1197, dalla regina di Sicilia, Costanza d'Altavilla, il titolo di principe di Taranto nel 1197.\nAltra esponente religiosa \u00e8 Restituta di Sora (Roma, .. \u2013 Sora, 275) secondo la tradizione nobile romana, torturata e decapitata presso il Carnarium, l'attuale Carnello di Sora e venerata dalla Chiesa cattolica come santa e martire.\nTra i casati delle religiose del monastero dei Santi Domenico e Sisto nel quale, per decreto di papa Onorio III, per essere ammesse si doveva appartenere alla nobilt\u00e0 romana o eccezionalmente a quella forestiera, compare quello dei Frangipani.\nGli ultimi discendenti e le relazioni di parentela.\nA Roma i Frangipane continuarono nel ramo dei marchesi di Nemi. Questa famiglia possedeva un palazzo, accanto a quello dei Torlonia, situato nell'attuale area di Piazza Venezia, ma venne demolito insieme al palazzo Torlonia fra la fine dell'Ottocento e gli inizi del Novecento in occasione dei lavori di sistemazione dell'area attorno all'Altare della Patria. Alla famiglia apparteneva anche una cappella gentilizia nella chiesa di San Marcello al Corso: la cappella Frangipane si trova ancora oggi nella navata sinistra della chiesa ed \u00e8 ornata da due busti di membri della famiglia eseguiti da Alessandro Algardi. Altre tombe gentilizie furono rinvenute nei pressi del transetto della chiesa di Santa Maria sopra Minerva.\nGli ultimi discendenti della famiglia Frangipani sono per l'appunto sepolti presso la chiesa di San Marcello al Corso in via del Corso a Roma, nella cappella di famiglia situata a met\u00e0 della navata di sinistra ov'\u00e8 ben visibile lo stemma originario del casato Frangipane di Roma: su fondo rosso due leoni d'oro affrontati e controrampanti tenenti quattro pani rotondi d'oro tra le branche.\nPapa Benedetto XIV il 4 gennaio 1746, con la bolla \"Urbem Romam,\" fece compilare e depositare presso il Campidoglio un registro contenente i cognomi di 180 famiglie, i cui antenati avevano ricoperto le importanti cariche di Conservatore del Campidoglio o di Priore dei Caporioni, la cui discendenza doveva formare il ceto dei cittadini romani nobili. Tra queste famiglie il Papa ne scelse poi 60, considerate tra le pi\u00f9 illustri ed antiche, destinate a formare, sotto il titolo di nobili coscritti romani, il patriziato romano ovvero il primo rango di nobilt\u00e0 della citt\u00e0 eterna: i Frangipani erano tra queste famiglie elette.\nPompeo Frangipane venne infatti ascritto alla nobilt\u00e0 romana con la bolla \"Urbem Romam\" del 1746, suo figlio Antigono Frangipane venne ascritto alla nobilt\u00e0 romana con senato consulto per la morte del padre avvenuta il 2 novembre 1763, mentre Pietro Frangipane figlio di Antigono in seguito alla morte del padre avvenuta il 18 novembre 1786 venne ascritto a tale rango nobiliare con senatoconsulto del 23 settembre 1788 in seguito morendo senza prole il 19 ottobre 1802.\nL'ultimo marchese Frangipane di Nemi, Mario, mor\u00ec nel 1654 senza eredi legittimi diretti istituendo un fidecommisso in favore sia dei suoi parenti pi\u00f9 stretti originati dal medesimo ramo romano, i quali, come detto, si estinsero con Pietro Frangipani morto il 19 ottobre 1802, sia in favore dei conti Frangipani (Frankopan) croati, e, qualora questo si fosse estinto per linea maschile, in favore del ramo dei conti Frangipane del Friuli. Con la morte del marchese Pietro Frangipane il 19 ottobre 1802 subentrarono nel fidecommisso i Frankopan croati, ereditando i suoi beni e il titolo marchionale, venendo iscritti nel 1671 al patriziato di Roma con un altro Mario Frangipani, senatore di Roma nel 1712. Alla morte di quest'ultimo avvenuta senza eredi diretti in linea mascolina, sebbene ancora esistente in Croazia un ramo dei conti Frangipani confluito per linea femminile nella famiglia dei conti Frangipani Gliubavaz Detrico successivamente divenuto in linea femminile, Damiani di Vergada Gliubavaz Frangipani Detrico (Damjani\u0107 Vrgadski Frankopan Ljubavac Detrico), subentr\u00f2 nel fidecommisso il conte Nicol\u00f2 Frangipane del ramo del Friuli, che il 2 luglio 1805 fu riconosciuto patrizio romano ed inserito tra i nobili coscritti.\nSecondo un'antica e risalente leggenda di casa Frangipane durante il XII\u00b0 secolo tre di quattro fratelli Frangipane avrebbero abbandonato Roma, stanziandosi rispettivamente il primo presso la Repubblica Veneta, il secondo nel Regno di Illiria, oggi territori appartenenti alla Croazia, il terzo in Ungheria. Il quarto sarebbe invece rimasto a Roma, dando seguito alla casata. Da qui le presunte relazioni di parentela dei Frangipane romani con il ramo croato, confluito poi nella famiglia dei conti Damiani di Vergada Gliubavaz Frangipani Detrico e con i conti Frangipane del Friuli in Italia.\nI rami del casato Frangipani di Dalmazia-Croazia-Ungheria e del Friuli.\nCome detto, i Frankopan (Frangipani) croati furono i primi a ereditare il titolo dai Frangipani romani, ma si estinsero nel 1671 in linea maschile con la morte dell'ultimo conte Fran Krsto Frankopan. All'epoca era ancora esistente per linea femminile un ramo dei Frankopan, confluito dapprima nella famiglia Gliubavaz Frangipani Detrico e successicamente nella famiglia dei Conti Damiani di Vergada Gliubavaz Frangipani (Frankopan) Detrico. Il 12 luglio 1805 vennero infine riconosciuti con Bolla Papale successori legittimi dei Frangipane romani i Frangipane del Friuli.\nPer completezza occorre dire che ai conti Frankopan di Dalmazia-Croazia e di Ungheria previsse nel XIV\u00b0 secolo, poi estinguendosi anch'esso, un ramo Frangipani, Frangipan o Flangipan, Frangapani, Franzapani stanziatosi nella Repubblica Veneta, e che sempre a Venezia si estinse un altro ramo dei Frangipani di Dalmazia-Croazia con Giovanni Frangipani che nel 1452 consegn\u00f2 nelle mani della Repubblica Veneta l'isola di Veglia in Dalmazia-Croazia.\nNel Regno d'Illiria, nonostante la decapitazione dell'ultimo discendente maschio del casato, la famiglia Frankopan (Frangipani) risultava ancora esistente per la presenza di un ulteriore ramo collaterale superstite, dapprima confluito per linea femminile attraverso la famiglia Vidali - Slavogosti di Possedaria, discendenti da Slavogost Comites Corbaviae, nei conti Detrico Frangipani, estinti, successivamente, sempre per linea femminile, in quello dei Conti Gliubavaz Frangipani de Detrico (estinti) e da ultimo sempre per linea femminile nei Conti Damiani di Vergada Gliubavaz Frangipani (Frankopan) de Detrico oggi fiorenti e presenti in Italia, Croazia, Canada, Bosnia, Serbia, Austria, Montenegro e United States of America. Il ramo superstite dei Frangipani di Dalmazia-Croazia stanziato nel Regno D'Illiria \u00e8 quello dal quale i conti Detrico de Frangipani (Frankopan) discendono e i cui stemmi i Conti Detrico in epoche risalenti utilizzarono e assunsero come propri a sottolinearne lo stretto collegamento. Si vedano al riguardo per quanto concerne il legittimo utilizzo durante la prima e la seconda met\u00e0 del XVIII\u00b0 secolo del cognome Frangipani insieme a quello Gliubavaz e Detrico, sia la concessione fatta a Gliubavaz Frangipani (Frankopan) Pier Maria di Zara del titolo di cavaliere di grazia dell'Ordine Costantiniano di San Giorgio con decreto del 6 ottobre 1719 per mano del Duca di Parma Francesco Farnese conservata presso l'Archivio dell'Ordine Costantinano di San Giorgio di Parma, sia il volume di Gianantonio Bomman, \"Storia Civile ed Ecclesiastica Della Dalmazia: Croazia e Bosna\", Venezia 1775: alla p.\u00a0402 si riporta il nominativo del Nobile Co: Alvise Detrico Frangipani ultimo di questo casato discendente per linea materna da un'appartenente alla famiglia Vidali Slavogost(i) di Possedaria (ex genere Gussich). Per la discendenza del casato Slavogost(i) dalla famiglia Subich di Bribir, dalla famiglia Torquatovich (ex genere Gussich), discendente dai conti di Corbavia (ex genere Gussich), nonch\u00e9 dalla famiglia Frangipani di Dalmazia e Croazia si veda Friederich Heyer von Rosenfield, \"Wappenbuch des K\u00f6nigreichs Dalmatien\", N\u00fcrnberg, 1871, p.\u00a0VII (Slavogost(i)), pp.\u00a074 (Possidaria), 103-104 (Corbavia), 133 (Torquatovich).\nCome detto nel regno di Illiria ai conti Frangipani di Dalmazia-Croazia estinti subentrarono, quale unico, originario e ultimo ramo superstite esistente della casata, i conti Frangipani Gliubavaz Detrico, i quali assunsero quale proprio stemma (su fondo rosso due leoni coronati di colore oro e controrampanti tenenti fra le branche un pane d'oro posti sopra una fascia d'argento ondeggiante) una stretta variante dello stemma dei conti Frangipani di Dalmazia Croazia Regno di Illiria ancora una volta a sottolinearne la colleganza ovvero la discendenza, posto che lo stemma dei Frangipani / Francopanovic / Francopanovich ovvero Frankopanovich / Frankopanovic di Dalmazia Croazia risultava era su fondo d'argento due leoni di colore rosso coronati, affrontati e controrampanti, tenenti tra branche tre/due pani di color marrone. Si veda anche lo stemma dei Francopanovits ovvero Frankopanovits di Dalmazia-Croazia: su fondo d'argento due leoni di colore rosso coronati, affrontati e controrampanti, tenenti tra la branche due pani di color marrone.\nI conti Frangipani (Frankopan) Gliubavaz de Detrico sono divenuti tali per aver il conte Giovanni Maria Gliubavaz contratto legittimo matrimonio in Zara con la contessa Maria Detrico de Frangipani (Frankopan), figlia del nobile conte Alvise Detrico Frangipani (Frankopan), ultima discendente di questi casati posto che il fratello Pietro risultava essere morto senza discendenza maschile o femminile, con assunzione quale proprio stemma, nel rispetto di un'antica tradizione famigliare volta ad affermare la discendenza con la famiglia Frangipani di Dalmazia e Croazia (Regno di Illiria), uno stemma \"partito\" ovvero diviso in senso verticale in due parti raffigurante: nella prima, su fondo rosso due leoni di oro coronati affrontati e controrampanti, sopra una fascia d'argento ondeggiante (stemma Frangipani); nella seconda, troncato (ovvero a sua volta diviso in senso orizzontale): a) una stella d'oro a otto punte su fondo rosso, b) una fascia di colore oro (stemma Detrico).\nConti Frangipani Gliubavaz (Frankopan)de Detrico successivamente divenuti, per legittimo matrimonio in Zara il 26 agosto 1780, tra il conte Pietro Damiani di Vergada e la Contessa Rosa Maria Gliubavaz Frangipani (Frankopan) de Detrico, ultima discendente di queste tre famiglie, Conti Damiani di Vergada Gliubavaz Frangipani (Frankopan) de Detrico, con acquisizione dei titoli, feudi, patrimoni e diritti tutti di questi casati in ordine ai rispettivi rami di provenienza.\nAttualmente Conti di Vergada, Conti Damiani di Vergada Gliubavaz Frangipani (Frankopan) Detrico, Damiani di Vergada Franzetti Gliubavaz Frangipani (Frankopan) Detrico, Giocoli Damiani di Vergada, presenti in Italia, Croazia, Canada, Austria, Bosnia, Serbia, Montenegro e Stati Uniti d'America, con utilizzo odierno dei patronimici Conti Damiani (Damianich, Domnanovich, ma anche e originariamente Tihcinovich, Tisinovich, Thicievich, Ticinovi ovvero ancora Kumbrijanovic) di Vergada (De Vergada o Vergada) Gliubavaz (Gliubavac, Liubavaz, Ljubavac, Ljubovac, Ljubowac) Frangipani (Flangipane, Fragiapanus, Fragipani, Franchapanibus, Frangapan, Frangapani, Francipani, Frangapanibus, Franghapanibus, Frangjapanibus, Frangapon, Fracapan, Francapanibus, Franzapani, Frangepan, Frangepane, Frangepani, Frang\u00e9pan, Frandepanibus, Frangiapanibus, Frangipan, Frangipanibus, Frangepanibus, Flangipan, Fragiapanus, Frangiepan, Fragepandi, Freiapane, Fricapane, Fresapane ma anche Francopanovic, Francopanovich, Frankapani, Frankapanibus, Frankopan, Frankopani, Frankopanovic, Frankopanovich, Frangepanich, Francopanovits, Frankopanovits, etc..) de Detrico (Dasacho, Desticho, Destizo, Detrica, Detricho, Detricum, Detrich, Dietrich, Ditricus, Districus, Tetrico, Tetricho, Tetricus, Thedrici, Thetricum, Thetrigi) ovvero anche Damjani\u0107 Vrgadski Frankopan Ljubavac Detrico dei relativi titoli nonch\u00e9 degli stemmi araldici in tutte le loro fogge tanto nelle versioni originarnie e risalenti quanto in quelle successive e pi\u00f9 recenti.\nFamiglie legittime discendenti da un ramo superstite dei Conti Frangipani (Flangipane, Fragiapanus, Fragipani, Franchapanibus, Frangapan, Frangapani, Frangapanibus, Frangapon, Fracapan, Francapanibus, Francipani, Franzapani, Frangepan, Frangepani, Frangepane, Frang\u00e9pan, Frandepanibus, Frangiapanibus, Frangipan, Frangipanibus, Frangepanibus, Flangipan, Fragiapanus, Frangiepan, Fragepandi, Freiapane, Fricapane, Fresapane ma anche Francopanovic, Francopanovich, Frankapani, Frankapanibus, Frankopan, Frankopani, Frankopanovic, Frankopanovich, Frangepanich, Francopanovits, Frankopanovits, etc..) di Dalmazia (Regno d'Illiria) il cui stemma con diploma 2 giugno 1804 in Zara (durante il periodo della dominazione austriaca) e con diploma 19 ottobre 1821 in Vienna (periodo della dominazione austriaca) \u00e8 inserito in quello dei conti Damiani di Vergada Gliubavaz Frangipani de Detrico, vedasi anche presso l'Archivio Centrale dello Stato italiano, Presidenza Consiglio dei Ministri, Consulta Araldica, nell'elenco compilato da Giovanna Arcangeli sotto la voce \"Damiani di Vergada Pietro fu Francesco\" con riferimento b. 1738; fasc. 13083. Stemma: Inquartato ovvero diviso in quattro quarti: Nel primo, diviso a met\u00e0 in senso orizzontale, nella parte alta su fondo rosso una stella d'oro a cinque (otto, sei, quattro) punte, nella parte bassa una fascia d'oro ma anche di colore blu (Detrico); nel secondo, su fondo rosso due leoni d'oro affrontati e controrampanti tenenti un pane d'oro (Frangipani Frankopan Dalmazia); nel terzo su fondo argento il palmo di una mano aperta di colore naturale posta in orizzontale (Gliubavaz); nel quarto su fondo argento una colomba (ma anche un'upupa) di colore bianco, posta su di un monte tenente nel becco un ramoscello di ulivo (Damiani di Vergada), ed attualmente da questi utilizzato nelle versioni pi\u00f9 antiche e originarie quanto in quelle pi\u00f9 recenti.\nFamiglie imparentate con diverse casate dalmate tra cui i Balogh de Galantha (Genus Balogh) a sua volta imparentata con i principi Esterh\u00e1zy di Ungheria, i Palcich nobili di Pago, i cui discendenti ex foemina sono i conti Rosati di Monteprandone marchesi De Filippis D\u00e8lfico, ma anche, si affermerebbe senza alcuna prova e sulla base di meri indizi araldici, con i Frangipani del Friuli, patrizi romani, marchesi, conti, signori di Tarcento e Castelporpetto, posto che il relativo stemma reca (inquartato nel 1\u00ba e 4\u00ba di rosso a due leoni affrontati, accompagnato da tre pani rotondi, ordinati in palo, due tra le branche dei leoni ed uno in capo, il tutto d'oro) quello dei Frangipani di Roma per essere a questi legittimamente succeduti in quanto designati eredi da Muzio Frangipane ultimo di questo casato che riteneva essere ad essi legato da stretti vincoli di parentela oltre che da una leggenda risalente nel tempo.\nIl casato Frangipani (Frankopan) di Dalmazia.\nLa famiglia Frangipani di Dalmazia-Croazia-Ungheria nota sin dal XII secolo viene considerata tra i principali casati aristocratici della Croazia. Oggi risulta ancora esistente un ramo della famiglia Frangipani di Dalmazia-Croazia-Ungheria riconducibile alla famiglia Slavogost(i) ovverosia alle famiglie Slavogostich, Subich, Torquatovich, Kurjakovic, Corbavia, Gussich imparentate con i Frangipani (Frankopanovich) di Dalmazia Croazia, dapprima confluito per linea femminile nei conti Frangipani (Frankopan) Gliubavaz Detrico e successivamente nella famiglia Damiani di Vergada Gliubavaz Frangipani (Frankopan) Detrico.\nI Frangipani hanno occupato sotto il profilo storico, politico ed economico un ruolo di rilievo nella storia croata, ungherese e austriaca. La casata di probabili origini teutoniche (germaniche), sebbene alcuni storici gli attribuiscano origini autoctone, originariamente si chiamava \u201cSchinella\u201d o \u201cda Veggia\u201d dal nome del primo feudatario dell'isola di Veglia o dal nome dell'isola in dialetto veneziano, e soltanto nel 1425 ha acquisito il cognome Frangipani in virt\u00f9 di bolla pontificia concessa da papa Martino V in base a presunte relazioni di parentela con la famiglia Frangipane o Frangipani di Roma.\nSebbene il cognome originario del casato sia Frangipani, nel linguaggio comune e popolare croato \u00e8 invalso l'uso di riferirsi alla famiglia Frangipani con l'appellativo Franco-pan o Franko-pan da Franko o Franco (libero) ban o pan (signore o bano di Croazia), spesso ingenerando confusione e la falsa attribuzione di un legame tra questo appellativo inteso come casato e la famiglia Frangipani di Dalmazia Croazia che \u00e8 e rimane nei secoli solo e sempre Frangipani: nei documenti ufficiali conservati presso gli archivi di Stato d'Italia, Austria, Croazia e Ungheria e in altre nazioni ancora, nella letteratura araldica storico-nobiliare ufficiale italiana, croata, ungherese, austriaca e di altre nazioni ancora, esiste unicamente la famiglia Frangipani come da concessione di papa Martino V con bolla del 1425 in Roma (eventualmente appellata in Italia Frangipane, in Croazia Frankopani o Frankapani, in Ungheria Frang\u00e9pan, nell'antico regno d'Illiria Frankopanovich o Francopanovits, cognomi tutti anche nelle ulteriori varianti comunque riconducibili alla famiglia Frangipani di Croazia e Dalmazia, ed assoggettati alla normativa in tema di tutela del nome secondo le vigenti norme nazionali, internazionali e transnazionali). Occorre inoltre aggiungere che la famiglia Frangipani (Frankopan) di Dalmazia Croazia pot\u00e9 unicamente fregiarsi del titolo comitale, e successivamente di quello marchionale con la morte del marchese Muzio Frangipani di Roma, e mai di quello principesco come talvolta erroneamente attribuito sulla base della confusione del titolo principesco con la carica istituzionale di bano della Croazia, equivalente di reggenterivestita da alcuni suoi membri o con il titolo di Kn\u00e9z che qui deve intendersi come signore e non come, principe.\nGli stemmi della casata che, come ripetiamo nel corso dei secoli ha assunto originariamente e unicamente il cognome Frangipani eventualmente in Italia Frangipane, in Croazia Frankopani, Frankapani in gergo popolare Frankopan, in Ungheria Frang\u00e9pan, nell'antico regno d'Illiria Frankopanovich o Francopanovits, cognomi tutti anche nelle ulteriori varianti comunque riconducibili alla famiglia Frangipani di Croazia e Dalmazia, sebbene si siano differenzianti a seconda del ramo di appartenenza per alcuni particolari, risultano tutti riconducibili allo stemma originario di due leoni coronati d'oro contro rampanti tenenti tra le zampe anteriori un pane.\nI primi appartenenti al casato vengono citati gi\u00e0 a partire dalla fine del XII\u00b0secolo in numerosi documenti formali sia veneziani che croato-ungheresi: nel 1133 Doimo figlio di Schinella viene investito dell'isola di Veglia in qualit\u00e0 di signore e primo feudatario, mentre a partire dalla prima met\u00e0 del XIII\u00b0 secolo la famiglia risulta proprietaria di vaste aree poste in terraferma tra cui il Castello di Ribnik nei pressi di Karlovac.\nTra gli episodi pi\u00f9 rilevanti riguardanti la famiglia Frangipani di Dalmazia-Croazia-Ungheria vi \u00e8 quello relativo alla guerra intrapresa dal principe mongolo Dschingis-Khan a capo dei Tartari, i quali avanzando dalla Polonia sull'Ungheria si videro opporre forte e strenua resistenza dall'esercito del Re d'Ungheria Bela IV. Tuttavia quest'ultimo, sconfitto dal nemico, dovette riparare in Dalmazia ove venne protetto, sostenuto con armi e somme esorbitanti di oro dagli appartenenti alla famiglia Frangipani che, riparatolo presso l'isola di Veglia loro feudo avito, lo restituirono incolume al seggio del regno in Ungheria. Il re per questo motivo don\u00f2 in feudo ai Frangipani la contea di Segna con tutto il suo territorio, la contea di Modrussa con tutte le sue \"castella\" ed in seguito anche la contea di Vinodol.\nNel corso della seconda met\u00e0 del XIII\u00b0 secolo i possedimenti dei Frangipani si ampliarono ulteriormente quando, nel 1246, B\u00e9la re d'Ungheria nella guerra contro Federico II duca d'Austria, vincitore grazie al sostegno in armi e denaro dei Frangipani, in segno di riconoscenza li nomin\u00f2 con decreto reale per s\u00e9 e per i loro discendenti signori di ampi territori posti in terraferma.\nTra gli episodi particolari per la fede cristiana cattolica: si \u00e8 a conoscenza di un Nicola Frangipani del ramo Dalmato-Croato che, il 10 maggio del 1291, presso la Contea di Tersatto, rinvenne e preserv\u00f2 le spoglie della Santa Casa di Nazaret ove la Vergine Maria ricevette l'Annunciazione e vi crebbe Ges\u00f9 Cristo, inviandola successivamente al Santo Padre il quale diede ordine di conservarla presso il Santuario di Loreto a partire dall'anno 1294.\nI Frangipani di Dalmazia Croazia sostennero costantemente la Chiesa cattolica.\nNonostante i possedimenti della famiglia Frangipani fossero esposti a continui conflitti in quanto posti in zone situate sia ad est sia ad ovest dei confini croati, il potere della casata si \u00e8 costantemente accresciuto nel corso dei secoli, raggiungendo il suo apogeo nel corso del XVII\u00b0 secolo, grazie anche alla politica matrimoniale intrapresa dalla casata, che l'ha vista imparentata con le pi\u00f9 importanti famiglie croate, prima fra tutte quella degli Zriny (Subich).\nNel 1425 l'imperatore Sigismondo ha confermato il titolo comitale a Nicola Frangipani ed ai suoi discendenti, concedendogli il privilegio di utilizzare i sigilli in cera rossa \u201cRotwachsprivilegien\u201d, in italiano, \"Privilegi della cera rossa\", in uso esclusivamente riservato alle famiglie di alto lignaggio. La nonna paterna di Bernardino Frangipani (1453-1529), Dorotea, apparteneva alla nobile famiglia ungherese dei Garay, mentre la madre Isotta apparteneva alla famiglia degli Estensi del Ducato di Ferrara. Bernardino per discendenza dalle famiglie reali spagnole aveva tra i propri antenati gli \u00c1rp\u00e1di considerati tra i fondatori del Regno d'Ungheria.\nNel 1481, con Caterina Frangipani, si estinse la linea di Stefano II Frangipani bano di Croazia. La linea di Sigismondo Frangipani si estinse nel XVI\u00b0 secolo, precisamente nel 1542, con la morte di Francesco Frangipani vescovo di Eger. Un ulteriore ramo della famiglia si estinse nel 1572 con Francesco Frangipani bano di Croazia. Il ramo superstite dei Conti di Tersatto si \u00e8 estinto nel 1671 con Francesco Cristoforo Frangipani e in linea femminile con Giuliana Frangipani contessa di Tra\u00f9 figlia di quest'ultimo. Oggi risulta ancora esistente un ramo della famiglia Frangipani (Frankopan) di Dalmazia-Croazia-Ungheria riconducibile alla famiglia Slavogost(i), ovverosia alle famiglie Slavogost (od) Possedaria, Subich di Bribir, Torquatovich, Corbavia, Gussich imparentate con i Frangipani (Frankopanovich) di Dalmazia Croazia, dapprima confluito per linea femminile nei conti Frangipani Gliubavaz Detrico e successivamente nella famiglia Damiani di Vergada Gliubavaz Frangipani Detrico.\nPersonalit\u00e0 notabili.\nTra i pi\u00f9 illustri esponenti della casata Frangipani di Croazia e Dalmazia si annoverano: Giovanni Frangipani bano del Regno di Croazia (1391-1394); Nicola I (1424-1484) il quale combatt\u00e9 i Turchi che avevano invaso la Stiria (1449) sposando la figlia di un Re di Bosnia; Stefano II proprietario della Carniola territorio ove batt\u00e9 persino moneta, espressione di massimo potere temporale; Bernardino, suo figlio (1453-1533), che si distinse nelle guerre contro i Turchi; Giovanni Francesco arcivescovo di Kalosksa (1541) inviato alla Dieta di Ratisbona per evitare la rottura tra cattolici e protestanti.\nSpeciale menzione tra gli appartenenti al casato Frangipani di Dalmazia-Croazia merita Guido Cristoforo (Wollf Cristoph) nato nel 1578 e deceduto nel 1652, figlio di Gaspare Frangipani Conte di Tersatto (Croazia), comandante in capo delle forze militari della Dalmazia-Croazia, capitano di Ogulin, sposato con Caterina Lenkovi\u0107, figlia di Ivan Lenkovi\u0107 leader degli Uscocchi. Educato a Lubiana e in Italia inizi\u00f2 la sua carriera militare come ufficiale stanziato presso i confini militari croati, divenendo successivamente comandante del castello di Tr\u017ean presso la contea di Modrussa (1612), capitano di Ogulin (1618) e aiutante colonnello di Senia (1620). Conosciuto per le sue doti militari in qualit\u00e0 di comandante del generalato di Karlovac, durante la sua reggenza vennero costruite molte fortezze, mentre diverse altre vennero ampliate. Mor\u00ec nel 1652 e venne sepolto nella chiesa francescana di Tersatto localit\u00e0 sita nei pressi della citt\u00e0 di Fiume. Questi era il padre dell'eroe nazionale della Croazia Francesco Cristoforo Frangipani morto nel 1671 per aver cospirato contro l'Impero Austro-Ungarico.\nFrancesco Cristoforo Frangipani, marchese e patrizio romano coscritto per essere succeduto a Mario Frangipane di Roma, conte di Tersatto (cognome slavizzato nell'uso comune in Frana Krsto Frankopana o Fran Krsto Frankopan ma anagraficamente e originariamente Francesco Cristoforo Frangipani), nato a Bosiljevo il 4 marzo 1643, morto a Wiener Neustadt il 30 aprile 1671, ultimo discendente maschio del casato venne imprigionato e giustiziato il 30 aprile 1671 in base all'ordine personale dell'imperatore Leopoldo I d'Austria insieme ai conti Zriny e Nadasdi, per aver cospirato contro l'Impero austro-ungarico, divenendo cos\u00ec simbolo ed eroe nazionale della Croazia.\nSebbene Francesco Cristoforo Frangipani venga universalmente ricordato per la fallita cospirazione Zrinski-Frankopani, lo stesso viene considerato, oltre che come politico di rilievo, anche come valente scrittore e ottimo poeta barocco per il significativo contributo da questi apportato alla letteratura croata.\nCollegamenti esterni.\nPer la famiglia dei Conti Frangipani (Frankopan) di Dalmazia e Croazia, conosciuti anche come Conti di Veglia, Segna, Modrussa, Vinodol, etc.. e per i legittimi discendenti della stessa confluiti nella famiglia Damiani di Vergada Gliubavaz Frangipani (Frankopan) Detrico ovvero Conti di Vergada si veda:\nPer la famiglia Frangipane/Frangipani si veda \nPer Francesco Cristoforo Frangipani \nPer l'albero genealogico completo della famiglia Frangipani di Dalmazia Croazia si veda \nPer l'asserita discendenza della famiglia Slavogosti o Slavogostich di Dalmazia Croazia dalla famiglia Subich si veda "}
{"id": "1228913", "revid": "32102", "url": "https://it.wikipedia.org/wiki?curid=1228913", "title": "Tavola Smaragdina", "text": ""}
{"id": "1228914", "revid": "32102", "url": "https://it.wikipedia.org/wiki?curid=1228914", "title": "Tabula Smaragdina", "text": ""}
{"id": "1228917", "revid": "838137", "url": "https://it.wikipedia.org/wiki?curid=1228917", "title": "Rugby a 15 nel 1935", "text": "La nazionale italiana.\nAffidata a Julien Saby, la nazionale Italiana cresce insieme al movimento nazionale. \nNel marzo 1935 la Catalogna, restituisce la visita dell'anno prima e gli Azzurri centrano un successo, che scatena entusiasmi in vista del match dell'22 aprile contro la Francia.\nMa i francesi, con la nazionale, anche se senza riconoscimento ufficiale della presenza ai giocatori, \u00e8 troppo forte per gli Azzurri, che malgrado l'impegno crollano sotto i colpi dei francesi per 6-44.\nL'incontro segna anche il record d'Incasso per lo stadio di Roma: con 20.000 lire, supera il record della finale dei mondiali di calcio 1934!\nSar\u00e0 anche l'ultimo match (almeno per un po' di tempo) di Julien Saby come C.T. della nazionale: accordatosi con l'Amatori Milano, lascia la guida della squadra azzurra.\nI Barbarians.\nNel 1935 la squadra ad inviti dei Barbarians ha disputato i seguenti incontri:"}
{"id": "1228920", "revid": "228587", "url": "https://it.wikipedia.org/wiki?curid=1228920", "title": "Rasina (fiume Italia)", "text": "La Rasina \u00e8 un affluente di sinistra del fiume Chiascio che nasce dal monte Maggio, a 772 \nIl fiume si estende nel territorio di Gualdo Tadino e Valfabbrica, costeggiando la statale che da Gualdo Tadino porta a Perugia."}
{"id": "1228922", "revid": "135224", "url": "https://it.wikipedia.org/wiki?curid=1228922", "title": "Palazzo della Borsa (Napoli)", "text": "Il Palazzo della Borsa \u00e8 un palazzo monumentale di Napoli, ubicato nel quartiere Porto.\nStoria.\nEretto per ospitare gli uffici della Borsa di Napoli e della Camera di commercio, il palazzo fu costruito nel 1895 e inaugurato nel 1899 su progetto di Alfonso Guerra, realizzato con fondi donati nel 1861 dal generale Enrico Cialdini, all'epoca luogotenente di Vittorio Emanuele II nella Napoli appena annessa. All'epoca l'edifizio era prospiciente la Fontana del Nettuno, ora allocata in Piazza Municipio, mentre durante il Fascismo furono aggiunti i due obelischi ai lati dell'edifizio.\nAl lato destro dell'ingresso c'\u00e8 una lapide che ricorda l'uccisione di quattro marinai e finanzieri ad opera dei soldati tedeschi (12 settembre 1943).\nArchitettura e scultura.\nL'edifizio si presenta di gusto neorinascimentale a tre piani, dotato di due ordini di lesene ma la magnificenza dei setti murari lo rendono alla vista come un palazzo diverso, alleggerito solo dalla presenza delle semicolonne che spaccano il senso dell'imponenza. L'ingresso di rappresentanza dell'edificio \u00e8 adornato da due colonne ioniche con funzione di sostegno del poggiolo superiore, al quale si accede da una scalinata, con ai lati due gruppi scultorei in bronzo, opera di Luigi De Luca che rappresentano nelle intenzioni dell'autore \"Il genio che domina la forza\". Al pian terreno le soluzioni in ferro e vetro conferiscono l'illuminazione agli ambienti interni, fino a giungere all'ultimo piano dotato di infissi minori, intervallati da cariatidi con al centro un grande fregio contenuto nella lunetta raffigurante Hermes e Dioniso.\nNei pressi dell'ingresso laterale si accede chiesa di Sant'Aspreno, piccolo tempio paleocristiano inglobato all'epoca della costruzione del nuovo stabile. L'edificio oggi ospita la sede centrale della camera di commercio, ma al suo interno vi sono anche le sedi di due note banche."}
{"id": "1228923", "revid": "38120", "url": "https://it.wikipedia.org/wiki?curid=1228923", "title": "Legba", "text": ""}
{"id": "1228925", "revid": "1444886", "url": "https://it.wikipedia.org/wiki?curid=1228925", "title": "Lira pontificia", "text": "La lira \u00e8 stata la moneta dello Stato pontificio dal 1866 al 1870. Sostitu\u00ec lo scudo pontificio con un tasso di cambio di 5,375 lire = 1 scudo .\nAveva lo stesso valore della lira italiana. La lira era suddivisa in 100 \"centesimi\". Esisteva anche la suddivisione in 20 \"soldi\", pari a 5 centesimi.\nLa lira fu introdotta con l'editto del 18 giugno 1866 con l'obiettivo di ottenere l'ammissione all'Unione monetaria latina.\nMonete.\nLe monete avevano le stesse caratteristiche di composizione, dimensioni e peso delle corrispondenti monete della lira italiana, del franco francese etc.\nAlcune monete frazionali erano coniate esclusivamente dallo Stato pontificio.\nLe monete di rame erano nei tagli da 1 centesimo, \u00bd, 1, 2 e 4 soldi. In argento esistevano le monete da 5 e 10 soldi, da 1, 2, 2\u00bd e 5 lire.\nIn oro furono coniate monete da 5, 10, 20, 50 e 100 lire."}
{"id": "1228926", "revid": "729019", "url": "https://it.wikipedia.org/wiki?curid=1228926", "title": "Tour della Nazionale di rugby a 15 della Nuova Zelanda 1935-1936", "text": "Fra settembre 1935 e gennaio 1936 gli \"All Blacks\", nazionale neozelandese di rugby a 15, si recarono in tour in Gran Bretagna e Canada. Obiettivo era conquistare il Grande Slam, battendo tutte le squadre britanniche. A differenza del tour del 1924-25, la accett\u00f2 di affrontare i neozelandesi, ma il , vincendo di misura, imped\u00ec il raggiungimento dell'obiettivo."}
{"id": "1228928", "revid": "1226", "url": "https://it.wikipedia.org/wiki?curid=1228928", "title": "Elogio della Follia", "text": ""}
{"id": "1228933", "revid": "830939", "url": "https://it.wikipedia.org/wiki?curid=1228933", "title": "Honorat de Bueil de Racan", "text": "Biografia.\nProveniente da un'illustre famiglia della nobilt\u00e0 della Turenna, \u00e8 barone di Longaulnay (attuale M\u00e9zeray), e poi dal 1631, in seguito alla morte della cugina Anne de Bueil-Fontaines, barone di Fontaines, titolo che conserver\u00e0 fino alla morte . Rimasto orfano giovanissimo a causa della perdita del padre nel 1597 (morto con lo zio nell'assedi di Amiens) e della madre nel 1602, viene accolto dalla cugina Anne de Bueil, sposa di Roger de Saint-Lary de Termes, duca di Bellegarde, grande scudiero di Francia, che lo fa ammettere a corte come paggio della camera del re Enrico IV nel 1603.\nInizi\u00f2 subito a comporre le sue prime poesie e nel 1605 conobbe Malherbe, del quale divenne discepolo, tuttavia il suo successo a corte fu limitato dall'aspetto fisico sgraziato e soprattutto dalla balbuzie. La sua prima musa \u00e8 \"Cloris\", ovvero la contessa di Moret, per la quale scrive versi di ispirazione elegiaca.\nNel 1618 scrive le \"Stances sur la retraite\", in cui, secondo un'antica tradizione, trasforma la sua vicenda personale in letteratura. Del 1619 \u00e8 il primo grande successo che lo rende celebre. Si tratta del dramma pastorale \"Arth\u00e9nice ou les Bergeries\", la cui fonte di ispirazione \u00e8 la nuova musa Catherine de Thermes. I modelli dichiarati sono le Bucoliche di Virgilio, l'Aminta di Tasso e Il pastor fido di Guarini, ed \u00e8 principalmente per l'influenza dello stile italiano, allora assai in voga, che l'opera si fa apprezzare.\nTra il 1621 e il 1622 interrompe l'attivit\u00e0 letteraria per partecipare alla guerra contro gli Ugonotti, combattendo nell'assedio di La Rochelle, di Sancerre e di Susa. Nel 1628 si sposa con Madeleine du Bois, mentre a partire dal 1631 inizia la stesura della traduzione dei Salmi, continuando tuttavia la carriera militare. Nel 1635 viene ammesso alla neonata Acad\u00e9mie fran\u00e7aise e nel 1939 decide di ritirarsi dall'esercito, tornando a vivere nel feudo di Racan. Continua il lavoro di stesura dei salmi, dopo i \"Sette Salmi\" del 1631, pubblica le \"Odi Sacre\" (dai salmi di Davide) nel 1651 e i \"Centonove Salmi\" nel 1654. Bisogna notare che non si tratta di vere e proprie traduzioni, ma piuttosto di adattamenti, infatti, non conoscendo l'ebraico, si fonda su varie parafrasi francesi dei testi (come quelle particolarmente accurate di Cl\u00e9ment Marot), mettendo da parte la traduzione letterale ma cercando piuttosto di preservare l'armonia poetica. Bisogna ancora citare una raccolta di poesie sacre (1660), le \"M\u00e9moires pour la vie de Malherbe\" (1651), che testimoniano il legame tra Racan e il grande poeta e maestro, il discorso di accettazione all'Acad\u00e9mie fran\u00e7aise intitolata \"Contre les Sciences\" (1635), un'orazione contro le regole e le imposizioni artificiali a favore della \"naturalezza\" (anticipando uno dei temi pi\u00f9 cari a Jean-Jacques Rousseau di oltre un secolo).\nCome Malherbe, Racan fu un poeta preciso e laborioso, considerando le sue opere mai finite e arrivando a pubblicare aggiungendo modifiche dell'ultimo momento. Tuttavia, a differenza del suo maestro non si mostr\u00f2 critico nei confronti dei poeti della Pl\u00e9iade, apprezzando in particolare Ronsard e Montaigne; fu inoltre assai pi\u00f9 flessibile riguardo alla questione delle tre unit\u00e0 aristoteliche. Fu dotato di un talento sincero per la poesia, scrisse versi semplici ed eleganti, teneri e malinconici, con un vivo senso della natura."}
{"id": "1228935", "revid": "3115", "url": "https://it.wikipedia.org/wiki?curid=1228935", "title": "Castelli Romani durante la seconda guerra mondiale", "text": "La seconda guerra mondiale colp\u00ec duramente tutta l'Europa, inclusa l'Italia, e nelle nazioni occupate dalle armate naziste queste si affrontarono crudamente con le forze alleate. Anche i Castelli Romani patirono le sofferenze del conflitto.\nUna parte della vicenda narrata nel romanzo di Elsa Morante \"La Storia\" \u00e8 ambientata o si riferisce ad accadimenti avvenuti in questa zona del Lazio.\nL'antifascismo nei Castelli Romani.\nAi Castelli Romani il fascismo era comparso nel 1921, ed aveva attecchito con difficolt\u00e0 avvalendosi, nel primo periodo, di personaggi \"riciclati\" da altri partiti. La resistenza antifascista fu forte in molti comuni: a Genzano di Roma, Ariccia e Rocca di Papa si costituirono nuclei di \"Arditi del Popolo\", mentre a Nemi, Rocca Priora e Rocca di Papa i fascisti dovettero faticare non poco per affermarsi anche dopo la marcia su Roma (a Nemi si arriv\u00f2 addirittura all'arresto del parroco e di alcuni popolari antifascisti, mentre a Rocca di Papa ancora alle elezioni politiche ed amministrative del 1924 le forze antifasciste ottenevano la maggioranza schiacciante dei voti). In generale, il fascismo dovette ricorrere allo squadrismo in quasi tutti i comuni castellani per ottenere la rimozione delle precedenti amministrazioni (solo in alcuni comuni come Ariccia, Marino e Castel Gandolfo le amministrazioni rispettivamente repubblicane e popolare aderirono in massa al fascio). In particolare il fascismo assunse toni violenti a Genzano e ad Albano, dove erano forti il Partito Comunista Italiano ed il Partito Socialista Italiano.\nEventi precedenti lo sbarco di Anzio.\nLa guerra italiana fuori dell'Italia: 1940-1943.\nL'Italia fascista era entrata ufficialmente in guerra contro Francia e Regno Unito il 10 giugno 1940, schierandosi al fianco della Germania nazista di Adolf Hitler che stava ottenendo un repentino successo nella campagna di Francia (Parigi cadde il 14 giugno): tuttavia l'ingresso italiano in guerra, contraddistinto da una notevole impreparazione tecnica e morale, non fu certamente brillante. La battaglia delle Alpi Occidentali infatti, seppur terminando con la vittoria italiana, si concluse con la dimostrazione della pochezza militare italiana: 32 divisioni italiane non riuscirono a smuovere di molto le 6 decimate divisioni dell\"Arme\u00e9 des Alpes\". Inoltre, l'attacco italiano risult\u00f2 insufficiente agli occhi di Hitler, imbarazzante per Mussolini ed un \"colpo di pugnale ad un uomo in terra\" agli occhi dei francesi.\nMussolini dopo la Francia pens\u00f2 bene di impegnarsi su altri fronti, mentre il suolo italiano veniva gi\u00e0 colpito dai primi bombardamenti navali anglo-francesi il 14 giugno a Genova. Si inizi\u00f2 con la fallimentare campagna italiana di Grecia, partita il 28 ottobre 1940 con l'intento di \"spezzare le reni\" all'innocua Grecia, alleata del Regno Unito ma guidata da Ioannis Metaxas, ideologicamente vicino al nazional-socialismo, e terminata con la stentata vittoria italiana grazie all'elemosinato intervento tedesco con l'Operazione Marita. Atene cadde in mano ai tedeschi il 27 aprile, dopo che il 23 aprile era stata firmata la resa di fronte a tedeschi e italiani. Nel frattempo l'Italia prese anche parte, pur senza avere grandi meriti militari, alla spartizione non solo della Grecia ma anche della Jugoslavia, occupata dai tedeschi tra il 30 marzo ed il 17 aprile (Belgrado era caduta il 13 aprile).\nBenito Mussolini, umiliato dal ruolo di second'ordine a lui riservato rispetto ad Hitler, non solo dovette accettare che il feldmaresciallo Erwin Rommel giungesse a dar manforte agli italiani in Libia con gli \"Afrika Korps\" contro i britannici (e sotto la guida della \"volpe del deserto\" gli italo-tedeschi arrivarono fino a minacciare Alessandria d'Egitto ed il canale di Suez), ma dovette per contraccambio anche inviare l'ARMIR contro l'Unione Sovietica al seguito dell'imponente Operazione Barbarossa. Fu un'altra sconfitta, al di l\u00e0 delle prime trionfali vittorie tedesche: durante la battaglia di Stalingrado i reparti italiani schierati sul fiume Don si resero protagonisti di alcune eroiche quanto disperate azioni di contenimento della controffensiva sovietica (fra cui la carica di Isbuscenskij), prima della disastrosa ritirata avvenuta nel pieno dell'inverno tra il dicembre 1942 ed il gennaio 1943. Nel frattempo anche in Africa gli italo-tedeschi subirono la cocente sconfitta della seconda battaglia di El Alamein, terminata il 3 novembre 1942 con la vittoria britannica e l'inizio della ritirata italo-tedesca che port\u00f2 all'abbandono del Nordafrica da parte delle potenze dell'Asse, terminato con la resa generale del 13 maggio 1943 in Tunisia.\nLa guerra in Italia e particolarmente nel Lazio: 1943-1944.\nGli sbarchi nell'Italia meridionale.\nLa caduta del Nordafrica di fronte all'avanzata delle forze anglo-americane consent\u00ec la preparazione degli sbarchi in Francia meridionale, Italia (\"ventre molle dell'Asse\" per Winston Churchill) e Grecia: il 10 giugno 1943 l'operazione Corkscrew (\"cavatappi\") port\u00f2 alla conquista anglo-americana dell'isola di Pantelleria, mentre nella notte tra 9 e 10 luglio part\u00ec l'sbarco in Sicilia per la conquista della Sicilia. L'isola cadde interamente in 38 giorni (Messina fu occupata il 17 agosto): nel frattempo il 25 luglio il Gran Consiglio del Fascismo aveva firmato l'ordine del giorno Grandi che metteva in minoranza Mussolini, rapidamente destituito e confinato a Campo Imperatore per ordine di Vittorio Emanuele II di Savoia.\nSe era finito il fascismo, non era finita invece la guerra: bench\u00e9 il 3 settembre il presidente del Consiglio dei ministri Pietro Badoglio avesse firmato l'armistizio di Cassibile (reso noto solo con il celebre proclama Badoglio dell'8 settembre 1943), gli anglo-americani non erano arrivati a controllare l'intero territorio italiano ed i tedeschi poterono occupare rapidamente la penisola creando una linea difensiva che tagliava l'Italia centrale e settentrionale dall'Italia meridionale rimasta sotto il controllo anglo-americano, la linea Gustav.\nGli anglo-americani avanzarono rapidamente dalle teste di ponte di Salerno (sbarco a Salerno), Reggio Calabria (operazione Baytown) e Taranto (operazione Slapstick): Napoli, che gi\u00e0 aveva respinto i tedeschi con le quattro giornate di Napoli, fu occupata dagli Alleati il 1\u00ba ottobre 1943. Roma era stata abbandonata dal re e dal governo che erano irresponsabilmente fuggiti a Brindisi per sottrarsi alla vendetta tedesca, lasciando il Paese e l'esercito privo di una guida. Cos\u00ec si spiega la mancata difesa di Roma (bench\u00e9 il rapporto di forze fosse di 2 divisioni tedesche contro 6 italiane e gli Alleati stessero preparando uno sbarco di paracadutisti sull'Urbe) e l'occupazione tedesca della Capitale.\nLe prime operazioni militari ai Castelli Romani.\nIl primo bombardamento sull'aeroporto di Roma-Ciampino e su Ciampino, all'epoca frazione del comune di Marino e gi\u00e0 allora importante snodo ferroviario, si verific\u00f2 il 19 luglio 1943: caus\u00f2 diciotto morti e la distruzione della chiesa del Sacro Cuore e dell'adiacente convento delle suore missionarie clarettiane, oltre che di gran parte della \"citt\u00e0 giardino\" come era stata progettata originariamente. Nuove incursioni anglo-americane su Ciampino si verificarono il 17 ed il 18 settembre ed il 28 dicembre.\nAi Castelli Romani era stata schierata la divisione di fanteria \"Piacenza\", dislocata a partire dal luglio 1943 nell'Agro Romano tra le vie Ostiense ed Appia Nuova. La divisione all'inizio di agosto fu chiamata a coprire una vasta area, e perci\u00f2 fu ripartita in sei distaccamenti collocati rispettivamente a Genzano di Roma (1\u00ba, comando di divisione), Malafede-Monte Migliore (2\u00ba, \"Mazzotti\"), Lanuvio-Cecchina (3\u00ba, \"Tundo\"), Velletri (4\u00ba, \"Bovi\"), Albano Laziale (5\u00ba, riserva mobile), Anagni (6\u00ba, riserva mobile). La divisione in totale assommava ad 8500 uomini dotati di 32 pezzi di artiglieria controcarri e contraerei, 36 pezzi di artiglieria divisionale e 26 di rinforzo. Il raggruppamento \"Mazzotti\" controllava 5 capisaldi, il \"Tundo\" 4 (Paglian Casale al chilometro 20 della via Ardeatina, la stazione di Pavona e la stazione di Cecchina sulla ferrovia Roma-Velletri e Monte Cagnoletto tra Genzano e Lanuvio), il \"Bovi\" altri 4. Altre postazioni erano schierate ad Albano presso il parco pubblico di villa Doria (comando di raggruppamento, artiglieria divisionale controcarri 47/32 e contraerei 20\u00a0mm) e e ad Ariccia in localit\u00e0 Monte Gentile (obici 149/13).\nDopo il proclama Badoglio dell'8 settembre, recante la notizia dell'armistizio di Cassibile, il comando della \"Piacenza\" verso le ore 20:00 ordin\u00f2 \"di rispondere con la forza a qualsiasi atto di forza\", di vietare il transito di reparti o autocolonne di qualsiasi provenienza e di lasciar passare le autovetture o i militari singoli. Tra le 21:00 e le 22:30 il colonnello Giorgio Tundo, comandante del distaccamento \"Tundo\", visit\u00f2 i capisaldi da lui dipendenti: solo verso le 23:00 iniziarono a farsi vivi i tedeschi, prima chiedendo educatamente la consegna dei capisaldi (come avvenuto a Paglian Casale) e poi, al rifiuto degli italiani, intervenendo militarmente. Verso le 23:45 il caposaldo di Paglian Casale venne circondato dai tedeschi, mentre veniva diffusa la notizia che l'aeroporto di Pratica di Mare a Pomezia era stato occupato dai tedeschi: perci\u00f2 il colonnello Tundo invi\u00f2 una compagnia di stanza presso la stazione di Pavona per circondare a loro volta i tedeschi a Paglian Casale, e fece rafforzare il caposaldo di Pavona con un'altra compagnia. Solo all'1:00 del 9 settembre fu messa sotto controllo la compagnia tedesca gi\u00e0 stanziata a Villa Doria ad Albano, e verso le 03:30 furono fermati due sotto-ufficiali della stessa compagnia, circostanza che sollev\u00f2 le proteste del comandante della compagnia. Alle 06:05 Villa Doria fu attaccata dalla divisione di paracadutisti \"Fliegerkorp\" guidata dal maggiore Harald-Otto Mors (che in seguito guid\u00f2 la liberazione di Mussolini da Campo Imperatore): gli scontri durarono fino alle ore 08:00, terminando con la resa degli italiani. La \"Piacenza\" pag\u00f2 lo scontro con 26 morti e 32 feriti gravi. I militari sopravvissuti furono tenuti prigionieri dai tedeschi fino al 20 settembre, quando furono forniti di foglio di legittimazione e messi in libert\u00e0. Il colonnello Tundo pot\u00e9 rientrare a Bolzano, suo luogo di origine, e si rifiut\u00f2 di entrare al servizio della Repubblica Sociale Italiana.\nMentre ad Albano si verificavano questi eventi luttuosi, e la via Appia Nuova era occupata dalle artiglierie tedesche, gli anglo-americani inviarono circa 130 Boeing B-17 Flying Fortress (il cui carico di bombe oscillava tra i 2000 ed i 7800 chilogrammi) su Frascati, sede gi\u00e0 dal novembre 1941 dell'\"Oberbefehlshaber S\u00fcd\", l'alto comando della Wehrmacht per le operazioni militari in Italia ed in Nordafrica, comandato dal feldmaresciallo Albert Kesselring. La citt\u00e0 fu devastata dal bombardamento: furono distrutti la basilica cattedrale di San Pietro, Villa Torlonia e la stazione di Frascati, capolinea della ferrovia Roma-Frascati; le vittime furono calcolate approssimativamente in un migliaio di persone. Nell'incursione fu colpita anche la localit\u00e0 Squarciarelli in comune di Grottaferrata, con la conseguenza che venne disattivata la tratta Frascati-Grottaferrata-Marino delle tranvie dei Castelli Romani e vennero colpiti gli impianti di sollevamento dell'acquedotto comunale che serviva anche Marino.\nLo sbarco e la battaglia di Anzio.\nAlle ore 02:45 della notte del 22 gennaio 1944 sbarc\u00f2 nel porto di Anzio l'avanguardia del VI Corpo d'Armata alleato. A sud e a nord della cittadina la 3\u00aa Divisione statunitense e la 1\u00aa Divisione britannica. L'aviazione alleata effettu\u00f2 465 missioni di appoggio aereo sulle teste di ponte appena conquistate, cui i tedeschi opposero sei \"raid\" di caccia-bombardieri. In nottata erano stati sbarcati circa 36.000 uomini e 3.000 automezzi.\nComandava le forze statunitensi il generale Lucas, il quale decise di rimanere a consolidare la testa di ponte anzich\u00e9 avanzare nell'entroterra sfruttando l'effetto sorpresa, come invece avrebbe voluto il generale statunitense George Smith Patton.\nQuindi, il 22 e il 23 gennaio furono impiegati in assalti esplorativi in direzione di Campoleone e di Cisterna di Latina. Gli alleati, schierando due divisioni, si attestarono a cinque chilometri da Cisterna e a tre da Campoleone. Il generale tedesco Albert Kesselring reag\u00ec spostando due divisioni dal fronte di Cassino a quello di Anzio, riuscendo a contenere il primo vero attacco alleato che ebbe luogo il 30 gennaio. Gli alleati riuscirono a penetrare fino a un miglio dal centro di Cisterna e ad occupare il nodo ferroviario di Campoleone, dal quale, peraltro, furono subito ricacciati dai rinforzi tedeschi; tre battaglioni di ranger americani vennero accerchiati e distrutti; numerosi prigionieri alleati furono fatti sfilari dai tedeschi nel centro di Roma.\nIl 2 febbraio il generale britannico Harold Alexander fece visita al fronte di Anzio.\nIl 19 febbraio, su ordine di Adolf Hitler, che impose di ricacciare a mare in tre giorni gli alleati, si scaten\u00f2 una controffensiva tedesca appoggiata da 465 pezzi d'artiglieria, che riusc\u00ec a mettere in serie difficolt\u00e0 gli anglo-americani. Infatti dovettero indietreggiare fino al punto massimo di ritirata, evitando di esporre all'artiglieria a lungo raggio la base di Anzio.\nPrima del 22, gli alleati si ripresero respingendo il fronte verso l'entroterra. Il 1\u00ba marzo 1944 Kesselring dichiar\u00f2 fallita l'offensiva germanica e ritenne che le truppe fossero molto provate fisicamente e moralmente; Hitler, contrariato per l'insuccesso, volle indagare personalmente sul caso ma alla fine convenne con la valutazione del feldmaresciallo.\nDal 1\u00ba marzo al 20 maggio 1944 il fronte di Anzio rimase bloccato, in attesa che si sbloccasse la situazione a Cassino.\nNegli ultimi giorni del mese di maggio i due tronconi dell'armata alleata si incontrarono nei dintorni di Littoria, per marciare vittoriosamente su Roma.\nI Castelli Romani vissero la prima fase della battaglia di Anzio come retrovia. Il comando tedesco aveva requisito nel territorio numerosi edifici, sia privati che pubblici, per adibirli ad alloggiamento di militari, a ricoveri di materiale e a sedi di vari comandi in stretto collegamento con la linea del fronte. Per interrompere o quanto meno indebolire questi collegamenti, tutta l'area dei castelli Romani fu oggetto di intensi bombardamenti aerei e terrestri, fino a quando le forze anglo-americane presero questi paesi uno dopo l'altro.\nIn questa fase vennero collocate molte delle artiglierie a lungo raggio per colpire la testa di ponte, come i due super-cannoni ferroviari 28 cm K5 E, soprannominati \"Anzio Annie\" e \"Anzio Express\", rimasti indenni per tutta la battaglia, o i due pezzi d'artiglieria posizionati sotto Genzano di Roma, sul Colle delle Due Torri; cos\u00ec chiamato per via di due torrioni che vi sorgevano, ma alla fine del conflitto ne rimase solo mezzo, per un'incursione aerea alleata che colp\u00ec i pezzi d'artiglieria.\nI Castelli Romani sotto il fuoco incrociato.\nI bombardamenti tedeschi: \"Anzio Annie\" ed \"Anzio Express\".\nIl comando tedesco, per cercare di respingere a mare le truppe anglo-americane, schier\u00f2 due esemplari di un sofisticato cannone a lunga gittata montato su carro ferroviario il Krupp K5 da 283\u00a0mm.\nQuesti cannoni, gi\u00e0 richiamati dalla Tunisia, vennero fatti arrivare in tutta fretta dall'area milanese per essere collocati uno nella galleria di Colle Oliva della linea ferroviaria Roma-Frascati, nei pressi di Villa Senni in territorio di Grottaferrata, l'altro pi\u00f9 a nord presso la stazione di Ciampino in territorio di Marino. Questi pezzi d'artiglieria, agilmente trasportabili sulla normale rete ferroviaria, sebbene di notevoli dimensioni e con un peso di circa 218.000\u00a0kg, potevano essere piazzati su idonee piattaforme girevoli che garantivano loro particolare libert\u00e0 di puntamento. Sparavano proiettili convenzionali da circa 255\u00a0kg ad una velocit\u00e0 iniziale di 1.128\u00a0m/s con una gittata compresa, a seconda del munizionamento, tra i 62 e gli 86\u00a0km circa ad una cadenza di tiro di otto colpi l'ora.\nChiamati dai tedeschi \"Leopold\" e \"Robert\" e soprannominati dagli anglo-americani \"Anzio Annie\" ed \"Anzio Express\", martellarono la linea del fronte per circa quattro mesi terrorizzando anche chi veniva semplicemente sorvolato dai loro giganteschi proiettili sibilanti.\nQuesti cannoni non vennero mai individuati dalla ricognizione aerea alleata, sia a causa dell'accurato camuffamento e sia perch\u00e9 i tedeschi li tenevano nascosti in galleria facendoli uscire solo lo stretto tempo necessario a fare fuoco, n\u00e9 furono mai colpiti nei ripetuti bombardamenti.\nI due cannoni, che si erano guadagnati la fama di invulnerabilit\u00e0, furono nuovamente avviati al Nord dopo lo sfondamento del fronte ma vennero catturati il 7 giugno 1944 dagli americani del 168\u00ba Reggimento fanteria della 34\u00aa Divisione nei pressi di Civitavecchia e, smontati, furono trasportati negli Stati Uniti per essere studiati.\nOra \"Anzio Annie\", perfettamente restaurato, \u00e8 esposto all'Aberdeen Proving Grounds Museum (U.S. Army Ordnance Museum), ad Aberdeen nel Maryland; l'unico altro esemplare superstite al mondo del Krupp K5 \"Leopold\" \u00e8 sito in Normandia, nei pressi di Calais, al Museo del Mar Atlantico.\nI bombardamenti anglo-americani.\nIl 22 gennaio 1944, in supporto dello sbarco ad Anzio furono eseguiti dei bombardamenti mirati alla distruzione di ponti, strade e ferrovie ed all'\"obstructing towns\" (\"ostruire i paesi\") nell'area di Ceprano, Colleferro, Valmontone e Velletri. Velletri in particolare era gi\u00e0 stata colpita il 6 ed il 7 gennaio, con la distruzione della stazione e del capolinea della ferrovia Roma-Velletri. Nuove incursioni nel territorio di Velletri si registrarono il 24, il 25 ed il 27 gennaio (finalizzate alla distruzione delle strade ad est della citt\u00e0 e dei depositi ferroviari e tranviari) ed il 5 febbraio.\nDomenica 30 gennaio alcuni North American B-25 Mitchell (carico massimo di bombe 1360 chilogrammi) colpirono Valmontone e, per la prima volta, Genzano di Roma e Monte Compatri.\nIl 1\u00ba febbraio, marted\u00ec, venne bombardata Albano Laziale, per rallentare le comunicazioni sulla via Appia Nuova: furono colpiti la chiesa di Santa Maria del Suffragio (mai pi\u00f9 ricostruita), il parco pubblico di Villa Doria (la palazzina fu demolita nel 1951 per lasciare spazio all'attuale piazza Giuseppe Mazzini) la chiesa di San Paolo con l'attiguo convento dei Missionari del Preziosissimo Sangue (ricostruito nel 1952) ed il convento delle monache clarisse di piazza Pia (subito ricostruito), sito all'interno dell'area extra-territoriale della Villa Pontificia di Castel Gandolfo. Morirono quindici religiose, accanto ad oltre un centinaio di civili: altri albanensi cercarono rifugio nel perimetro della villa pontificia, dove furono trasferiti anche alcuni uffici comunali (bench\u00e9 la residenza municipale di palazzo Savelli fosse stata risparmiata, anche se per poco, dalle bombe) ed alcuni reparti dell'ospedale.\nIl giorno seguente, 2 febbraio, alle ore 12:00 venne bombardata Marino, mentre alcuni North American A-36 Apache/Invader e Curtiss P-40 effettuarono incursioni allo scopo di colpire treni, strade e aerei nell'area circostante la testa di ponte di Anzio, colpendo anche Genzano. A Marino i danni furono ingenti: venne distrutto palazzo Colonna, residenza municipale, e furono colpiti la stazione di Marino Laziale sulla ferrovia Roma-Albano ed il parco pubblico di Villa Desideri, autoparco dismesso. Il bombardamento di Marino, oltre a creare scompiglio nelle linee tedesche, non port\u00f2 alla distruzione di alcun obiettivo strategico (tranne la stazione radio di palazzo Colonna), poich\u00e9 l'unico vero obiettivo da bombardare poteva essere in realt\u00e0 il quadrivio della Via dei Laghi e della via Maremmana Inferiore situato ad un chilometro dalla citt\u00e0, il cui bombardamento avrebbe evitato lutti e devastazione al centro di Marino.\nIl 6 febbraio i B-25 Mitchell tornarono su Frascati, mentre gli A-36 Apache/Invader furono impegnati in un'operazione di distruzione di veicoli, mezzi e luoghi strategici per i tedeschi tra Frascati, Albano e l'ormai devastata Cisterna di Latina, in concomitanza con l'inizio di una contro-offensiva tedesca contro la testa di ponte di Anzio.\nLa Villa Pontificia di Castel Gandolfo era considerata immune ai bombardamenti, in quanto territorio vaticano a tutti gli effetti: alcune bombe erano cadute nel parco della villa gi\u00e0 il 2 febbraio, senza causare morti, ed anche il 7 febbraio un'incursione colp\u00ec il parco della villa pontificia causando sette morti. Tuttavia l'attacco pi\u00f9 consistente venne portato alla villa, in cui si erano rifugiati fiduciosi almeno 13.000 civili in fuga dai comuni vicini e soprattutto da Albano, il 10 febbraio alle ore 09:00 con il bombardamento di Propaganda Fide: il collegio della congregazione di Propaganda Fide, prossima alla chiesa di Santa Maria Assunta all'interno del perimetro extra-territoriale, venne bombardata causando centinaia di morti, il cui numero oscilla tra i 500 ed i 1100 secondo le varie versioni. Lo stesso giorno venne colpita nuovamente Genzano, e 54 civili rifugiatisi nei sotterranei della chiesa di Santa Maria della Cima persero la vita. L'11 febbraio, venerd\u00ec, vennero bombardati il lago di Nemi e Lanuvio, il 14 Grottaferrata, Genzano e Rocca di Papa, il 15 Albano, il 17 Lanuvio ed i territori di Marino, Grottaferrata e Rocca di Papa (doveva essere colpito il deposito STEFER oggi COTRAL in localit\u00e0 San Giuseppe, ma venne colpito anche il convento delle Piccole Sorelle dei Poveri che ospitava diverse centinaia di sfollati).\nI mesi di marzo ed aprile 1944 furono relativamente tranquilli per i Castelli Romani, con l'interruzione dei bombardamenti sistematici giornalieri, che per\u00f2 ripresero a maggio con la necessit\u00e0 per il generale statunitense Mark Wayne Clark di prendere Roma prima dell'avvio dello sbarco in Normandia. Il 1\u00ba maggio venne colpita Frascati, il cui territorio fu battuto anche il 4 ed il 5 maggio, assieme a quello di Albano. Il 23 maggio vennero colpiti presunti concentramenti di tedeschi presso Valmontone, Marino, Nemi e Grottaferrata con l'uso di Boeing B-17 Flying Fortress e di Consolidated B-24 Liberator: iniziarono sempre pi\u00f9 fitti a farsi sentire i cannoneggiamenti incrociati, con l'avvicinarsi del fronte e la ritirata dei tedeschi sulla linea Caesar (una linea difensiva tedesca che partiva dalla stazione di Campoleone e faceva perno sui Colli Albani attestandosi a Lanuvio, Velletri, Artena e Valmontone). Il 30 maggio \u00e8 colpita Ariccia, tra il 27 maggio ed il 1 giugno i cannoneggiamenti non cessano di colpire Marino devastando anche il cimitero comunale, il rione Castelletto e la basilica di San Barnaba. Il 31 maggio furono colpite sia dall'alto che da terra Albano, Marino, Frascati, Grottaferrata, Rocca di Papa, Ariccia, Lanuvio, Genzano.\nLa popolazione si accorse che il fronte si era avvicinato osservando che le cannonate ormai arrivavano da sud: la gente inizia a sperare in una rapida caduta del fronte tedesco ed in un rapido arrivo degli anglo-americani. Nel frattempo per\u00f2 la realt\u00e0 si fa sempre pi\u00f9 dura: il 30 aprile viene intimato lo sfollamento di Genzano, Albano ed Ariccia; tra il 19 ed il 29 maggio venne ordinato lo sfollamento di Lanuvio, i cui abitanti furono spediti nel campo sfollati dell'ex-Societ\u00e0 Italiana Ernesto Breda per Costruzioni Meccaniche a Torre Gaia; il 2 giugno fu intimato lo sfollamento di Marino ma il capo del locale Comitato di Liberazione Nazionale, Zaccaria Negroni, si prese la responsabilit\u00e0 di non far eseguire l'ordine (e fu fortunato perch\u00e9 gli anglo-americani arrivarono il giorno dopo, altrimenti sarebbe stato senz'altro processato e condannato a morte per insubordinazione).\nLa situazione dei civili.\nCastel Gandolfo: l'\"arca di No\u00e8\".\nGi\u00e0 nell'estate 1943, dopo il bombardamento di Roma del 19 luglio, la villa pontificia di Castel Gandolfo era divenuta un luogo di rifugio sicuro per i civili in virt\u00f9 della sua extra-territorialit\u00e0. Dopo l'8 settembre e l'arrivo dei tedeschi ai Castelli Romani, l'extra-territorialit\u00e0 della villa venne sbandierata con cartelli bilingui di protezione e con lo schieramento della Guardia Palatina all'esterno (vi rester\u00e0 fino al febbraio 1944). Le condizioni di vita all'interno della villa pontificia si mantennero discrete. A Castel Gandolfo venne installato un ponte radio-telefonico diretto con la Citt\u00e0 del Vaticano nel settembre 1943, ed in seguito la Regia Marina (per interessamento del maggiore Alfeo Brandimarte, poi fucilato dai tedeschi nell'eccidio de La Storta) concesse alla villa pontificia anche l'utilizzo di un generatore di corrente. Inoltre il furgone della villa grazie alla targa automobilistica vaticana ottenne un salvacondotto dalle autorit\u00e0 militari tedesche e pot\u00e9 spostarsi giornalmente tra Roma e Castel Gandolfo rifornendo il paese e la villa di generi alimentari.\nTra i nomi noti rifugiati all'interno della villa pontificia ci furono, anche in periodi diversi, Arturo Marpicati, gi\u00e0 vicesegretario del Partito Nazionale Fascista, Giuseppe Bottai, gi\u00e0 ministro dell'Educazione Nazionale, Luigi Pintor, in seguito deputato con il Partito Comunista Italiano ed Alcide de Gasperi, futuro presidente del Consiglio dei ministri con la Democrazia Cristiana. Dopo lo sbarco di Anzio molti civili di Castel Gandolfo ed Albano si rifugiarono all'interno della villa, che ad un tratto ospit\u00f2 fino a 3500 persone. All'inizio di febbraio, dopo i bombardamenti di Genzano, Ariccia, Albano e Marino, migliaia di sfollati ripararono nella villa che arriv\u00f2 ad ospitare non meno di 12.000 persone sparse negli edifici ma anche nei circa cinquanta ettari di parco. L'organizzazione della vita all'interno della villa divenuta \"come un'immensa arca di No\u00e8\" ricade sul direttore, Emilio Bonomelli: vennero istituiti un servizio d'ordine di una cinquantina di membri, un'improvvisata infermeria diretta dal dottor Antonio Ascensi con l'aiuto di sua sorella, una \"sala di maternit\u00e0\" (nell'appartamento papale) dove nacquero una quarantina di bambini. In alcuni locali della villa si trasferirono l'archivio e l'ufficio anagrafe del Comune di Albano.\nL'invulnerabilit\u00e0 della villa pontificia era gi\u00e0 caduta il 2 febbraio 1944, quando quindici bombe erano cadute nel parco in margine al bombardamento di Marino. Tuttavia fu solo il 7 febbraio che un nuovo bombardamento caus\u00f2 sei morti civili: l'evento non semin\u00f2 allarme, ma era solo la premessa del bombardamento di Propaganda Fide del 10 febbraio, che caus\u00f2 circa 500 morti all'interno della villa. Monsignor Ferdinando Baldelli, fondatore della Pontificia Opera di Assistenza, si occup\u00f2 del trasporto dei feriti a Roma, e dopo il bombardamento del 10 febbraio quasi 8000 rifugiati abbandonarono la villa, ormai considerata non pi\u00f9 sicura. Tuttavia non si verificarono pi\u00f9 episodi bellici a danno della stessa, ed i mesi di febbraio e marzo trascorsero tutto sommato serenamente: ad aprile circa 10.000 persone risultavano ancora residente nella villa.\nVelletri.\nIl 19 febbraio si verific\u00f2 l'eccidio di Pratolungo.\nLa ritirata tedesca e la liberazione.\nAd Ariccia il 2 giugno i tedeschi fecero saltare il ponte di Ariccia nel disperato tentativo di rallentare l'avanzata anglo-americana: per ovviare al crollo del ponte, fu aperto al traffico veicolare il parco Chigi e fu realizzato un pontile di legno che scavalcava la valle del Mascherone parallelamente al ponte: al termine della guerra il principe Ludovico Chigi, ancora proprietario del palazzo e del parco, scriveva che nel parco \"[...] la rovina e la desolazione sono talmente grandi, che a stento ho potuto penetrare dove prima esistevano viali, mentre vaste plaghe sono prive di alberi. Ci\u00f2 che non ha fatto la guerra, hanno fatto gli uomini. [...]\".\nIl pomeriggio del 3 giugno le avanguardie alleate percorsero le vie consolari: l'Appia liberando Genzano, Ariccia, Albano e le Frattocchie di Marino; l'Anagnina liberando Grottaferrata, e poi Marino e Frascati. L'avanzata proseguir\u00e0 infine verso Roma, liberata nella notte del 4 giugno.\nDopo la guerra i Castelli erano praticamente distrutti: delle strade erano state tagliate l'Appia, la Maremmana, l'Anagnina, la Tuscolana; tutte le linee ferroviarie (la Roma-Frascati, la Roma-Albano e la Roma-Velletri) erano state tagliate; erano stati distrutti o danneggiati importanti monumenti (la Cattedrale di san Pietro e Villa Torlonia a Frascati, Palazzo Colonna e la Basilica di San Barnaba a Marino, Santa Maria della Cima e la SS. Trinit\u00e0 a Genzano) oltre a tutti i danni alle altre costruzioni e, in prima posizione, alle ingenti perdite umane."}
{"id": "1228941", "revid": "78273", "url": "https://it.wikipedia.org/wiki?curid=1228941", "title": "Gazzetta ufficiale della Repubblica italiana", "text": ""}
{"id": "1228945", "revid": "329581", "url": "https://it.wikipedia.org/wiki?curid=1228945", "title": "Armistizio di Nikolsburg", "text": "L'armistizio di Nikolsburg fu sottoscritto il 26 luglio 1866 da Austria e Prussia a conclusione della guerra austro-prussiana, dopo la battaglia di Sadowa (in tedesco K\u00f6niggr\u00e4tz, del 3 luglio 1866), e port\u00f2 poi alla Pace di Praga.\nStoria.\nIl raggiungimento delle clausole dell'armistizio fu complicato da contrasti sul futuro assetto della Germania. Una tregua fu stabilita dalle ore 12 del 22 luglio per la durata di cinque giorni per permettere la stipulazione dell'armistizio nella citt\u00e0 di Nikolsburg, attualmente Mikulov, nella Repubblica Ceca. Le trattative furono condotte da Ottone di Bismarck per la Prussia e da Alois K\u00e1rolyi plenipotenziario austriaco. Bismarck, con l'intenzione di evitare all'Austria un'ulteriore cessione territoriale nelle Venezie, al fine di non perdere le sue connessioni con la corona austriaca, oppose dura resistenza sia a Guglielmo I sia alla casta militare prussiana. Dopo aver rimandato a lungo un conflitto con l'Austria, il re di Prussia voleva marciare, da vincitore, su Vienna. Si giunse alla drammatica situazione in cui Bismarck, che riusc\u00ec a imporsi, voleva ritirare le truppe, mentre il re voleva mantenere le posizioni.\nDurante le operazioni delle truppe prussiane presso Sadowa, in Boemia, Bismarck, rifin\u00ec inizialmente le sue posizioni durante le trattative; in seguito, soddisfece le pretese prussiane sulla Germania del nord, annettendo lo Schleswig-Holstein, l'Hannover, l'Assia-Kassel, Nassau e Francoforte, sciogliendo la lega tedesca ed escludendo l'Austria dall'egemonia tedesca (soluzione piccolo tedesca).\nIn politica estera Bismarck seppe contrastare le pretese di Napoleone III, che, in seguito alla guerra austro-prussiana, in virt\u00f9 della sua politica espansionista, voleva annettere alla Francia Lussemburgo, Belgio ed i territori alla sinistra Reno, Assia e Palatinato. L'opposizione di Bismarck alle richieste francesi fu una delle cause della successiva guerra franco-prussiana. Alessandro II di Russia aveva tentato di impedire il crollo delle dinastie della Germania del nord ostacolando il congresso in cui si erano riunite; l'obiettivo dello zar era di europeizzare il problema tedesco e ridimensionarlo tramite l'intervento di entrambe le potenze continentali: si vide costretto ad accettare il nuovo ordine germanico. Solo la Gran Bretagna accolse favorevolmente il consolidamento del potere prussiano in Germania e ne sostenne quindi l'intervento militare, ritenendo che una minaccia agli equilibri delle forze europee potesse giungere da Francia e Russia, non dalla Prussia-Germania.\nUna versione preliminare dell'armistizio conteneva nove articoli e fu ratificato il 26 luglio del 1866 dal Conte August von Degenfeld-Schonburg, ministro della guerra austriaco, e dal generale prussiano Conte von Moltke. Il documento originale \u00e8 conservato presso gli archivi di stato, della casa regnante e gli archivi di corte.\nL'armistizio prevedeva la cessione del Veneto all'Italia e il completo ritiro dai territori occupati. L'Austria riconobbe la dissoluzione dell'unione tedesca e la costituzione della nuova lega nord-tedesca senza la sua collaborazione. La Prussia acquis\u00ec inoltre, grazie alla pace di Vienna, di annettere i ducati dello Schleswig, dell'Holstein e del Lauenburg. L'Austria si vide costretta a pagare risarcimenti di guerra per 40 milioni di talleri.\nDopo lunghe e complesse trattative i delegati austriaci riuscirono ad impedire l'annessione totale della Sassonia da parte della Prussia. L'Austria contava di conservare uno \"stato cuscinetto\" per difendere il suo confine settentrionale, prevenendo un'invasione attraverso il prolungamento della guerra. Il Kaiser austriaco promise quindi di riconoscere la detronizzazione del re di Hannover, del principe elettore dell'Assia-Kassel, del duca di Nassau, e l'occupazione della citt\u00e0 libera di Francoforte. La tregua fu prolungata fino al 23 agosto e venne successivamente trasformata in armistizio.\nLa Pace di Praga del 23 agosto 1866 conferm\u00f2 quanto deciso a Nikolsburg.\nL'armistizio di Nikolsburg del 26 luglio 1866 era articolato nei seguenti nove punti (qui se ne riportano solo quattro):\nArticolo I. L'estensione territoriale della monarchia austriaca, con l'eccezione del regno lombardo-veneto, rimane immutata. Sua Maest\u00e0 il Re di Prussia si impegna a ritirare le sue truppe dalla porzione di territorio austriaco invasa, concluse che siano le trattative di pace, mantenendone il controllo a garanzia del pagamento dei debiti di guerra.\nArticolo II. Sua Maest\u00e0 l'Imperatore d'Austria riconosce lo scioglimento dell'unione tedesca e concede il proprio favore alla costituzione di un nuovo Stato tedesco libero dalla sua influenza. Promette quindi Sua Maest\u00e0 di accettare le relazioni con la lega, che Sua Maest\u00e0 il Re di Prussia fonder\u00e0 a nord della linea del Meno, e comprende, che gli stati a sud di detta linea, uniti in un'unica entit\u00e0, mantengono il loro legame nazionale con l'unione nord-tedesca, e che gli accordi tra i due stati rimangono immutati.\nArticolo III. Sua Maest\u00e0 l'Imperatore d'Austria cede a Sua Maest\u00e0 il Re di Prussia tutti i diritti guadagnati, con la pace di Vienna del 30 ottobre 1864, sui ducati di Holstein e Schleswig, sotto la condizione che le popolazioni dei distretti del nord dello Schleswig, che tramite libero referendum decidano di passare alla Danimarca, ottengano l'annessione a detto Stato.\nArticolo VII. La ratifica dell'attuale accordo avverr\u00e0 a Nikolsburg entro 2 giorni."}
{"id": "1228946", "revid": "78273", "url": "https://it.wikipedia.org/wiki?curid=1228946", "title": "2\u00ba Stormo Caccia", "text": ""}
{"id": "1228949", "revid": "20090", "url": "https://it.wikipedia.org/wiki?curid=1228949", "title": "Gazzetta ufficiale della Repubblica Italiana", "text": ""}
{"id": "1228958", "revid": "174925", "url": "https://it.wikipedia.org/wiki?curid=1228958", "title": "Electronic Entertainment Exposition", "text": ""}
{"id": "1228961", "revid": "1929898", "url": "https://it.wikipedia.org/wiki?curid=1228961", "title": "Webisodio", "text": "Un webisodio (parola macedonia formata da web ed episodio) \u00e8 un frammento narrativo di una webserie che viene dunque distribuito via web, in download o in streaming.\nI webisodi, la cui durata pu\u00f2 variare fra i 3 e i 15 minuti, sono realizzati prettamente per le cosiddette web TV o per siti di condivisione video, tuttavia possono essere successivamente trasmessi anche in televisione. Tale formato narrativo \u00e8 utilizzato soprattutto come anteprima o promozione di una futura produzione, o anche per scopi pubblicitari."}
{"id": "1228962", "revid": "110157", "url": "https://it.wikipedia.org/wiki?curid=1228962", "title": "Convivio degli dei", "text": "Il Convivio degli dei \u00e8 un affresco del 1592 di Andrea Boscoli nella Villa di Corliano in provincia di Pisa.\nDescrizione.\n\"\"La scena conviviale, inscritta in una spessa cornice pittorica in trompe l'oeil, si svolge in un grande salone delimitato ai lati da una serie di colonne e sul fondo da un muro sul quale si aprono due porte. I personaggi che siedono al banchetto sono identificabili, grazie ai classici attributi caratterizzanti, in Giove, Mercurio, Saturno, Ercole, Marte, Minerva, Vesta, Diana, Giunone, Venere con il piccolo Cupido, Bacco, Cerere e Pan. Cinque uomini vestiti all'antica ma acutamente caratterizzati come ritratti precedono il dio Apollo. In primo piano, rispettivamente a destra e a sinistra nell'affresco, Nettuno e Ganimede. La scena \u00e8 animata dalla fitta conversazione che i commensali intrattengono intorno alla tavola, imbandita con pane e vari frutti e fiori, gli stessi che decorano il soffitto e che costituiscono un bell'esempio di natura morta\" (E.Forconi).\nIl banchetto \u00e8 la rappresentazione di un sistema di relazioni astrali volto a cogliere il favore degli astri per alcuni personaggi, tra cui lo stesso Andrea Boscoli nella figura di Pan, ritratti nel baccanale insieme ai committenti (Pietro di Niccolao della Seta e Laura Lanfranchi) e ad alcune divinit\u00e0 pagane. Inusuale nel periodo rinascimentale successivo alla Controriforma, diffondeva la credenza ermetica che le sette divinit\u00e0 planetarie Selene, Elio, Marte, Giove, Saturno, Mercurio e Venere avessero un influsso sulla vita umana nell'immaginario dell'epoca.\nIl banchetto sembra richiamare un altro \u201c\"Convivio degli dei\"\u201d, dipinto da Piero di Giovanni Bonaccorsi nel 1546 a Castel Sant'Angelo nella sala di Amore e Psiche. Un'ipotesi seicentesca inseriva infatti un disegno (Venus and Cupid, Biblioteca Ambrosiana, Milano) nel catalogo di Perino del Vaga ma \u00e8 stato recentemente riportato ad Andrea Boscoli da Miles Chappell.\nVi \u00e8 dipinta una misteriosa epigrafe esoterica che la tradizione vuole essere stata tradotta solo dal bonapartista Marc B\u00e9darride della famiglia sefardita Ben Darrid alla fine del settecento e forse ricollegabile alla tradizione Qabbalah della mistica ebraica e/o al simbolismo (Gibberish) inventato dall'alchimista e sufi musulmano Geber (Giabir ibn Hayyan) per la ricerca della Pietra filosofale.\nRecentemente \u00e8 stata fornita un'altra trascrizione che consente di collegarla ai protagonisti dell'affresco, alla cultura dell'Accademia degli Svegliati, agli intellettuali toscani legati alla Accademia Neoplatonica ed al committente Pietro della Seta, che volge il suo sguardo attento proprio nella sua direzione all'interno dell'affresco. L'epigrafe si leggerebbe dove le due lettere \"RT\" potrebbero essere le iniziali di un membro dell'Accademia degli Svegliati, magari Ranieri Totti, autore della favola boschereccia \"Gli amanti furiosi\"."}
{"id": "1228970", "revid": "287204", "url": "https://it.wikipedia.org/wiki?curid=1228970", "title": "Sistema di acquisizione dati", "text": "Un sistema di acquisizione dati \u00e8 un sistema di misura elettronico realizzato per monitorare, registrare ed eventualmente post-elaborare le misure di una o pi\u00f9 grandezze fisiche.\nStruttura generale.\nParlando di \"sistemi\", si intende un insieme di strumenti che opportunamente collegati e settati realizzano una o pi\u00f9 catene di misura.\nIl caso pi\u00f9 elementare di sistema d'acquisizione dati \u00e8 quello composto da due soli strumenti:\nL'intero sistema, dal sensore che viene applicato al misurando, fino al supporto dello strumento registratore, costituisce una catena di misura.\nNella pratica i sistemi d'acquisizione possono essere composti da molte apparecchiature. Infatti, \u00e8 spesso necessario adattare i segnali dei trasduttori agli ingressi degli strumenti registratori (condizionamento del segnale). Inoltre, la strumentazione si moltiplica quando si registrano diverse grandezze contemporaneamente (vedi paragrafo successivo). In alcuni sistemi di misura (es. nella ricerca delle particelle elementari o nel testing aerospaziale) si pu\u00f2 arrivare a sistemi composti da centinaia di strumenti.\nSebbene la maggior parte di questi sistemi abbiano propri dispositivi di input/output (visualizzatori, monitor, pulsantiere, tastiere, ecc...) che permettono all'utente di monitorare le misure e il settaggio delle apparecchiature, alcuni di essi non ne dispongono. A questi appartengono quei sistemi pensati per essere installati a bordo veicolo, in localit\u00e0 non facilmente raggiungibili o dove lo spazio \u00e8 troppo ristretto per poterlo usare installando interfacce per l'utilizzatore. Questi devono cos\u00ec essere utilizzati attraverso un collegamento ad un terminale remoto. \nIndipendentemente dalla presenza di dispositivi di input/output per l'utilizzatore, la totalit\u00e0 dei moderni sistemi d'acquisizione dispongono di interfacce standard ad elaboratori remoti (RS232, USB, Canbus...), allo scopo di trasferire velocemente i dati od effettuarne il controllo in remoto.\nSistemi multicanale.\nLa quasi totalit\u00e0 dei sistemi d'acquisizione \u00e8 progettata per registrare contemporaneamente pi\u00f9 misure. Ci\u00f2 nasce dall'esigenza degli utilizzatori di mettere in relazione tra loro diverse grandezze, in modo da ricavare le relazioni esistenti tra gli elementi che compongono l'oggetto dell'analisi.\nQuesti sistemi vengono realizzati creando diverse catene di misura che hanno in comune il medesimo strumento di registrazione (l'acquisitore). Quest'ultimo \u00e8 in grado di ricevere i vari segnali e collegarli a linee di registrazione indipendenti chiamate canali; pertanto questi sistemi sono definiti sistemi multicanale.\nRegistrazione analogica e digitale.\nUn sistema d'acquisizione dati \u00e8 fondamentalmente un tipo di strumento registratore: essenziale per questi sistemi \u00e8 che le misure vengano registrate su supporti sufficientemente stabili per aver il tempo di analizzarle, o al limite, essere conservate a scopo documentale per un tempo indefinito.\nStoricamente, i primi sistemi d'acquisizione dati si basavano su tecnologia analogica, e i dati finivano registrati in questo formato su plotter elettromeccanici oppure su nastri magnetici. Oggi la registrazione analogica su nastri \u00e8 scomparsa, mentre \u00e8 ancora in uso la registrazione analogica cartacea (come nei sismografi o negli elettrocardiografi).\nLo sviluppo dell'elettronica ha portato alla diffusione di realizzazioni basate sui processori e sull'elaborazione digitale dei segnali, tanto che oggi la maggior parte dei sistemi d'acquisizione si basano su queste tecnologie.\nTutti questi sistemi dispongono di proprie memorie volatili (memorie RAM), necessarie per il funzionamento del processore; tuttavia la memoria destinata a contenere il volume di dati (le misure) si basa su supporti non volatili di tipo magnetico (DAT, disco rigido\u2026), elettro-ottico (CD-R, DVD-R, CD-RW...) o pi\u00f9 recentemente elettronico (memorie flash, chiavette USB...).\nLaddove non viene richiesta la memorizzazione di un grande volume di misure, alcuni sistemi registrano direttamente sulla memoria RAM, resa per\u00f2 opportunamente non volatile tramite l'uso di batterie tampone. \nQuasi tutti i sistemi digitali, integrando un elaboratore, possono fornire le misure direttamente in unit\u00e0 ingegneristica. Questo perch\u00e9, in fase di settaggio vengono inseriti i dati necessari alla conversione dei segnali elettrici (dei trasduttori) nell'unit\u00e0 ingegneristica d'interesse. In caso contrario \u00e8 necessario che la conversione venga fatta dall'utilizzatore in fase di post-elaborazione delle misure.\nI sistemi d'acquisizione pi\u00f9 sofisticati sono dotati di software evoluti per l'elaborazione in tempo reale dei risultati delle misure. In particolare, nel campo delle misure acustiche, vibrazionali ed elettromagnetiche vengono usati sistemi che integrano le funzioni di un potente analizzatore di spettrino.\nStruttura di un sistema digitale.\nLa struttura pi\u00f9 semplice di un sistema d'acquisizione digitale si pu\u00f2 ridurre a 5 blocchi funzionali:\nMentre il blocco S/H e ADC sono sempre integrati nel medesimo strumento, il resto dei blocchi possono essere fisicamente realizzati come strumenti a s\u00e9 stanti.\nCome accennato in precedenza, in commercio esistono delle apparecchiature (definite genericamente acquisitori) che cercano di integrare tutti i blocchi funzionali. I vantaggi si possono elencare in:\nLa vastit\u00e0 dei tipi di trasduttori rende impossibile realizzare un acquisitore veramente \u201cuniversale\u201d, cio\u00e8 adatto per tutti gli usi; pertanto gli utenti sono spesso costretti ad orientarsi su sistemi \u201caperti\u201d, composti da varie apparecchiature scelte in base alla specifica applicazione. A vantaggio dei sistemi \u201caperti\u201d c'\u00e8 la loro enorme versatilit\u00e0 e capacit\u00e0 d'espansione, aiutata dalla tendenza di realizzare bus di collegamento standard (VXI, Canbus, Profibus, ecc\u2026).\nStrutture multicanale.\nLo schema sopra riportato si riferisce ad un sistema monocanale, mentre, come si \u00e8 gi\u00e0 accennato, i sistemi d'acquisizione sono normalmente multicanale. In questi ultimi vi sono varie catene che condividono uno o pi\u00f9 strumenti fisici.\nNel caso pi\u00f9 comune, le catene di misura confluiscono tutte nel medesimo strumento di registrazione (l'acquisitore propriamente detto), che in varia misura integra i vari blocchi (nel caso pi\u00f9 estremo, tutti meno i trasduttori).\nFunzionalmente i sistemi multicanale si distinguono in due grandi categorie:\nNel primo caso, i vari segnali analogici terminano ognuno in un proprio convertitore analogico/digitale, che provvede con i tempi propri alla conversione digitale. L'elaboratore, secondo la velocit\u00e0 di campionamento richiesta, interroga uno alla volta i convertitori acquisendo il segnale in digitale.\nNel secondo caso, i vari segnali analogici terminano ai vari ingressi di un unico circuito elettronico (il multiplexer), che instrada alternativamente un segnale analogico per volta verso l'unico convertitore presente. L'elaboratore controlla l'instradamento del multiplexer ed estrae ed acquisisce i segnali una volta convertiti in digitale. \nI sistemi con convertitori indipendenti richiedono una maggiore quantit\u00e0 di componenti di pregio (l'ADC), mentre i sistemi multiplexati introducono nella catena un componente in pi\u00f9 (il multiplexer), che per\u00f2 per sua natura pu\u00f2 sostituire decine di componenti di pregio. Inoltre, \u00e8 bene ricordare che, nel ciclo di acquisizione dei segnali la conversione digitale \u00e8 l'operazione che richiede pi\u00f9 tempo. Il risultato di tutto ci\u00f2 \u00e8 che:"}
{"id": "1228973", "revid": "287204", "url": "https://it.wikipedia.org/wiki?curid=1228973", "title": "Lilian Garcia", "text": ""}
{"id": "1228975", "revid": "1602064", "url": "https://it.wikipedia.org/wiki?curid=1228975", "title": "Noppera-b\u014d", "text": "Il \u00e8 uno y\u014dkai, uno spirito della tradizione popolare giapponese. In occidente \u00e8 talvolta chiamato \"mujina\" a causa di un errore commesso da Lafcadio Hearn nel suo racconto che per primo introdusse la figura nell'immaginario dei paesi di lingua inglese (\"Il mujina della strada di Akasaka\").\nI noppera-b\u014d sono considerati spiriti innocui, ma che amano terrorizzare gli umani; si mostrano inizialmente con tratti somatici normali, spesso con l'aspetto di una persona familiare alla vittima, per poi rivelarsi con il loro vero aspetto, privo di faccia."}
{"id": "1228977", "revid": "149485", "url": "https://it.wikipedia.org/wiki?curid=1228977", "title": "Trattato di Fontainebleau (1631)", "text": "Il trattato di Fontainebleau fu siglato il 30 maggio del 1631 tra Massimiliano I, principe elettore di Baviera, ed il Regno di Francia.\nL'accordo sanc\u00ec un'alleanza segreta tra i due stati cattolici durante la Guerra dei Trent'anni.\nTermini.\nIl trattato, che rest\u00f2 valido per otto anni, forniva assistenza militare francese alla Baviera in caso di attacco, mentre il Regno di Francia riconosceva il possesso bavarese sull'Alto Palatinato e la sua condizione di principe elettore. In cambio di quest'ultima, Massimiliano I promise di non sostenere i nemici del Regno di Francia, come le forze imperiali degli Asburgo austriaci.\nConseguenze.\nIl trattato si dimostr\u00f2 subito inadatto gi\u00e0 nel 1631, quando il Re protestante Gustavo II Adolfo di Svezia (alleato del Regno di Francia) attacc\u00f2 la Baviera, che non ricevette aiuti francesi. La Francia sostenne infatti che fosse stata la Baviera a scatenare il conflitto con la Svezia, e che questo annullava il trattato. In realt\u00e0, i francesi aiutarono entrambi i combattenti a non prevalere sull'altro. Ma Massimiliano I, visto il fallimento del trattato di Fontainbleu, decise di allearsi con l'Impero Asburgico."}
{"id": "1228979", "revid": "339392", "url": "https://it.wikipedia.org/wiki?curid=1228979", "title": "II Guerra Mondiale ai Castelli Romani", "text": ""}
{"id": "1228982", "revid": "486946", "url": "https://it.wikipedia.org/wiki?curid=1228982", "title": "Arahael", "text": ""}
{"id": "1228990", "revid": "486946", "url": "https://it.wikipedia.org/wiki?curid=1228990", "title": "Aranuir", "text": ""}
{"id": "1228997", "revid": "1305772", "url": "https://it.wikipedia.org/wiki?curid=1228997", "title": "Madeleine de Souvr\u00e9 de Sabl\u00e9", "text": "Figlia di Gilles de Souvr\u00e9, marchese di Courtanvaux, barone di Lezines, maresciallo di Francia e precettore di Luigi XIII, spos\u00f2 nel 1614 Philippe Emmanuel de Laval, marchese de Sabl\u00e9 che mor\u00ec nel 1640 lasciandola in una situazione economica non troppo felice. Con l'amica, contessa de Saint Maur, si stabil\u00ec a Place Royale, a Parigi, aprendo un salotto, dal quale usc\u00ec un genere letterario del quale le \"Maximes\" di La Rochefoucauld sono l'esempio pi\u00f9 noto.\nNel 1655 si ritir\u00f2, sempre con la contessa de Saint-Maur, nel convento di Port-Royal-des-Champs, presso Marly e poi, alla sua chiusura nel 1661, a Auteuil. Nel 1669 si stabil\u00ec nel convento di Port Royal di Parigi fino alla morte.\nLe sue \"Maximes\", uscite postume, furono composte prima di quelle ben pi\u00f9 note di La Rochefoucauld."}
{"id": "1229004", "revid": "1226", "url": "https://it.wikipedia.org/wiki?curid=1229004", "title": "Blue dragon", "text": ""}
{"id": "1229005", "revid": "834", "url": "https://it.wikipedia.org/wiki?curid=1229005", "title": "The Sporting Life (album)", "text": ""}
{"id": "1229010", "revid": "21079", "url": "https://it.wikipedia.org/wiki?curid=1229010", "title": "Serie numerica", "text": ""}
{"id": "1229013", "revid": "682976", "url": "https://it.wikipedia.org/wiki?curid=1229013", "title": "Tuuslar", "text": "Tuuslar \u00e8 un personaggio della mitologia estone.\nIl mito.\nLa sua figura viene descritta nel Kalevipoeg come un mago potentissimo in grado di controllare gli elementi del cielo e della terra.L'episodio che lo vede partecipe \u00e8 quello relativo al rapimento di Linda: quest'ultima, rimasta vedova con tre figli, era assillata da molti pretendenti puntualmente respinti a cui un giorno si aggiunse \"Tuuslar\" che, a differenza degli altri, non accett\u00f2 il rifiuto e una volta scacciato medit\u00f2 vendetta.\nDopo alcuni anni di attesa, approfittando dell'assenza dei figli di Linda andati a caccia, \"Tuuslar\" penetr\u00f2 nella sua dimora (in Estonia) e la rap\u00ec senza badare alle sue preghiere e alle sue urla di esser lasciata libera. Allontanatosi dalla casa e vedendosi perduta Linda invoc\u00f2 il cielo e il dio Ukko, impietosito, scagli\u00f2 un fulmine contro \"Tuuslar\" che cadde a terra tramortito. Al suo risveglio ebbe un'amara sorpresa: la preda del suo ratto era diventata una roccia prospiciente il mare.\nNel frattempo i figli, tornati dalla battuta, si resero conto che la madre era stata rapita e si misero a cercarla, Kalevipoeg, dopo aver chiesto consiglio al padre sulla sua tomba, si gett\u00f2 in mare e nuot\u00f2 fino alle coste della Finlandia dove, dopo aver percorso molta strada tra monti e valli, giunse nel covo di \"Tuuslar\".\nQuesti, terrorizzato dalla sua visione, gli lanci\u00f2 contro una serie di incantesimi che sortirono ben poco effetto: infatti il giovane, dotato di forza sovrumana, spazz\u00f2 via tutti i nemici con una quercia test\u00e9 sradicata. Il mago, a questo punto, tent\u00f2 la carta pietistica: si prostr\u00f2 ai piedi del ragazzo implorandolo di rispiarmarlo ma quest'ultimo, furioso per la sparizione di sua madre, gli spacc\u00f2 la testa con la quercia.\nAffinit\u00e0.\n\"Tuuslar\", in veste di rapitore, presenta analogie con personaggi di differenti mitologie come Apollo (nell'episodio del rapimento di Dafne) o del pi\u00f9 \"conterraneo\" V\u00e4in\u00e4m\u00f6inen (seduzione di Aino); in tutti i casi, infatti, il denominatore comune dell'esito dei loro atti \u00e8 la trasformazione della preda in un elemento naturale."}
{"id": "1229014", "revid": "54268", "url": "https://it.wikipedia.org/wiki?curid=1229014", "title": "Giovanni Baiero", "text": ""}
{"id": "1229016", "revid": "22475", "url": "https://it.wikipedia.org/wiki?curid=1229016", "title": "On the Level (album)", "text": "On the Level \u00e8 l'ottavo album della rock band inglese Status Quo, pubblicato per la prima volta nel febbraio del 1975.\nIl disco.\nConcezione.\nNell'estate del 1974, sebbene impegnati in una lunga tourn\u00e9e mondiale, gli Status Quo cominciano a lavorare alla scrittura di un nuovo album di studio, con l'idea di un progetto musicale innovativo che sia nel contempo in grado di mantenerli in cima alle classifiche.\nContenuti.\nIl lavoro prende le mosse dalla decisione di rendere pi\u00f9 immediati i toni espressivi, con una maggiore pulizia sonora e composizioni come \"Little Lady\", \"I Saw the Light\" e la celebre \"Down Down\", scandite da sequenze dinamiche, brillanti e incisive.\nInoltre, viene seguito il modello delle 12 battute della musica blues ma in un piano complessivo in cui le solide armonie rock scorrono fluidamente e gli accordi si succedono veloci tra sezioni ritmiche nitide e marcate, in brani dalla struttura musicale deliberatamente pi\u00f9 diretta e meno elaborata rispetto ai lavori precedenti.\nAccoglienza.\nGrazie alla sua freschezza, \"On the Level\" viene ben accolto dalla stampa specializzata del tempo ed \u00e8 oggi considerato uno dei prodotti meglio indicativi della genialit\u00e0 di una band capace di esprimersi non solo attraverso un rock piacevolmente semplice e lineare ma anche con lavori connotati da vivace estro creativo e pregevoli contenuti qualitativi.\nL'album sale al primo posto delle classifiche inglesi ed ottiene un vasto riscontro di vendite internazionali. Accompagnato dagli ampi consensi riscossi dal singolo \"Down Down\", \u00e8 uno dei dischi di maggior successo commerciale nella carriera degli Status Quo.\nSingoli: \"Down Down\" (n. 1 UK).\nNote:\nTracce.\nLato A\nLato B\nTracce bonus dell'edizione CD 2005\nDeluxe Edition 2016.\nIl 25 marzo 2016, viene pubblicata la \"deluxe edition\" dell'album contenente 2 CD.\nNel primo disco viene riprodotto fedelmente l'album del 1975, con il sound completamente restaurato e rimasterizzato.\nNel secondo CD, oltre alla \"single version\" del brano \"Down Down\", sono contenuti pezzi registrati dal vivo nel 1975 nelle citt\u00e0 di Southend e Magonza.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1975, in versione restaurata e rimasterizzata.\nCD 2\nContiene la \"single version\" del brano \"Down Down\" e svariati pezzi registrati dal vivo nel 1975 nelle citt\u00e0 di Southend e Magonza."}
{"id": "1229022", "revid": "474175", "url": "https://it.wikipedia.org/wiki?curid=1229022", "title": "N\u00fa\u00f1ez", "text": "N\u00fa\u00f1ez \u00e8 un \"barrio\" di Buenos Aires situato nella periferia nord della capitale argentina.\nGeografia.\nN\u00fa\u00f1ez \u00e8 uno dei quartieri pi\u00f9 settentrionali della citt\u00e0, ed \u00e8 situato lungo le sponde del R\u00edo de la Plata. Confina a sud-est con il barrio di Belgrano, ad ovest con Saavedra e Coghlan mentre a nord si trova la citt\u00e0 di Vicente L\u00f3pez, localizzato nella provincia di Buenos Aires, oltre i confini cittadini. \nCopre un'area di ed ospita all'incirca persone. \u00c8 delimitato dalle strade Avenida Cabildo, Cris\u00f3logo Larralde, Zapiola, Congreso, Udaondo, Cantilo e dalla grande Avenida General Paz. \nN\u00fa\u00f1ez ha la fama di quartiere residenziale, sebbene non vi manchino gli esercizi commerciali, specialmente lungo le strade Avenida Cabildo e Avenida del Libertador. Vi si trovano due piazze, Plaza Balcarce and Plaza F\u00e9lix Lima.\nStoria.\nIl quartiere fu fondato ufficialmente il 27 aprile 1873 su iniziativa dell'imprenditore Florencio Emeterio N\u00fa\u00f1ez che diede il suo nome all'insediamento.\nInfrastrutture e trasporti.\nFerrovie.\nN\u00fa\u00f1ez \u00e8 servita dalle stazioni ferroviarie di N\u00fa\u00f1ez e Rivadavia, entrambe poste lungo la linea Mitre, nel tratto tra Retiro e Tigre.\nSport.\nLa principale societ\u00e0 sportiva del quartiere \u00e8 il Defensores de Belgrano. "}
{"id": "1229024", "revid": "1372005", "url": "https://it.wikipedia.org/wiki?curid=1229024", "title": "Pace di Costanza", "text": "La pace di Costanza prende il nome dalla citt\u00e0 di Costanza, dove il 25 giugno del 1183 venne firmata la pace tra Federico Barbarossa ed i rappresentanti della Lega Lombarda in seguito agli avvenimenti collegati alla battaglia di Legnano.\nQuesto avvenimento pone fine alla prima fase comunale, la \"fase consolare.\"\nTermini.\nL'imperatore riconosceva la Lega Lombarda e dava concessioni ai Comuni che la componevano. Concessioni in ambito amministrativo, politico e giudiziario, regalie comprese. Inoltre rinunciava alla nomina dei podest\u00e0, riconoscendo i consoli nominati dai cittadini, i quali, tuttavia, dovevano fare giuramento di fedelt\u00e0 all'imperatore e ricevere da lui l'investitura. In cambio i Comuni si impegnavano a pagare un indennizzo una tantum di 15.000 lire e un tributo annuo di 2.000, a corrispondere all'imperatore il fodro (una fornitura di cibo per le truppe imperiali e di foraggio per i cavalli) quando questi fosse sceso in Italia, e a riconoscere la prerogativa imperiale di giudicare in appello questioni di una certa rilevanza.\nConseguenze.\nSi trattava di un compromesso che segnava la rinuncia al piano di dominio assoluto di Federico, mentre i Comuni avrebbero mantenuto la loro larga autonomia. Rimase l'unico riconoscimento imperiale delle prerogative collettive dei comuni lombardi e per questo la pace di Costanza venne celebrata per secoli."}
{"id": "1229026", "revid": "287204", "url": "https://it.wikipedia.org/wiki?curid=1229026", "title": "Ebana", "text": ""}
{"id": "1229036", "revid": "819238", "url": "https://it.wikipedia.org/wiki?curid=1229036", "title": "Treno interregionale", "text": "Il treno interregionale \u00e8 una categoria di treni presente in diversi paesi europei.\nIn Italia.\nIn Italia la categoria interregionale (IR) venne istituita dalle Ferrovie dello Stato con il cambio d'orario del 23 maggio 1993, contestualmente a quella di treno regionale.\nFurono classificati interregionali tutti i treni espressi diurni, e anche alcuni diretti. Tuttavia non vi era una chiara distinzione fra gli interregionali e i diretti.\nNel 2004 si decise di abbandonare la denominazione di \"interregionale\", adottando in sua vece la nuova denominazione di \"CityExpress\" (CExp), ma tale decisione non fu tuttavia applicata.\nLa categoria IR venne mantenuta fino al termine dell'orario invernale 2007, quando i treni vennero tutti riclassificati come regionali.\nIl 12 dicembre 2010 le relazioni in precedenza indicate come treni interregionali hanno ricevuto una nuova classificazione, quella di treni regionali veloci.\nCaratteristiche e materiale rotabile.\nSi trattava di treni che effettuavano solo le fermate di maggiore importanza delle linee impiegate, con percorsi all'interno di una, due o tre regioni. Dall'estate 2007 sono stati sostituiti in certi casi dai treni regionali, da regionali veloci e in altri da InterCity.\nIl servizio veniva effettuato negli anni novanta con materiale rotabile omogeneo MDVC e MDVE, ed in misura minore UIC-X. Il materiale usato pi\u00f9 frequentemente per la trazione era composto da E.646, D.445 e in seguito da E.656 \"Caimano\" e E.632 \"Tigre\".\nNegli anni 2000 su alcune relazioni (come la Torino\u2013Milano) sono stati immessi anche convogli Vivalto in composizione speciale a 8 casse e con la motrice E.464 di serie, sostituita in alcuni casi da E.632 contestualmente all'allungamento del convoglio a otto casse (invece delle cinque standard).\nTreni interregionali FER.\nLa categoria IR \u00e8 stata usata da Ferrovie Emilia Romagna lungo la ferrovia Suzzara-Ferrara fino al dicembre del 2010.\nIn Svizzera.\nIn Svizzera la categoria interregionale (IR) venne istituita dalle Ferrovie Federali Svizzere nel 1997, in occasione del cambio d'orario.\nCaratteristiche e materiale rotabile.\nSi tratta di treni che collegano velocemente le regioni tra di loro (mentre gli InterCity collegano velocemente le citt\u00e0 tra di loro). Vengono effettuati ordinariamente con carrozze dotate di aria condizionata.\nTra i rotabili utilizzati per il servizio figurano gli elettrotreni RABDe 500, RABDe 501 e RABe 502, le carrozze IC2000, le carrozze unificate IV e le carrozze EuroCity."}
{"id": "1229044", "revid": "287204", "url": "https://it.wikipedia.org/wiki?curid=1229044", "title": "Earnil", "text": ""}
{"id": "1229049", "revid": "767487", "url": "https://it.wikipedia.org/wiki?curid=1229049", "title": "Blue for You", "text": "Blue for You \u00e8 il nono album della rock band inglese Status Quo, pubblicato per la prima volta nel marzo del 1976.\nIl disco.\nContenuti.\nGli Status Quo insistono nella formula stilistica di ruvido e potente hard boogie rock intrapresa nei primi anni settanta che ha dato loro la gloria commerciale\ne aggiungono al loro repertorio brani cruciali come \"Rain\" e \"Mystery Song\".\nPubblicazione.\nPrima rock band della storia a comprendere l'importanza del legame tra rock e grandi marchi commerciali, gli Status Quo decidono di promuovere il disco con una gigantesca (e, per i tempi, rivoluzionaria) operazione pubblicitaria frutto di un sontuoso accordo con l'industria produttrice di jeans \"Levi's Strauss\".\nMigliaia di manifesti pubblicizzano i jeans della \"Levi's\" in tutta l'Inghilterra con l'immagine della band come testimonial e, dal canto loro, gli Status Quo compaiono nella copertina di questo nuovo album vestiti di tutto punto in \"blue jeans\" intitolando il lavoro proprio \u201c\"Blue for You\"\u201d.\nL'ovvio risultato \u00e8 che appena l'album viene pubblicato, le vendite dei jeans della \"Levi's\" si impennano vertiginosamente, mentre \"Blue for You\" diviene uno degli album pi\u00f9 venduti nella carriera della band.\nAccoglienza.\nLa critica britannica del tempo, pur riconoscendo le qualit\u00e0 intrinseche del prodotto, lo accoglie in maniera alquanto timida, a causa delle eccessive somiglianze coi lavori precedenti e alla modesta propensione al cambiamento di un codice stilistico ormai da anni vincente sotto il profilo commerciale.\nPer tale aspetto, il disco viene rivalutato solo molti anni dopo la sua pubblicazione, grazie all'influenza riconosciuta su molti musicisti e all'aver anticipato generi quali il nascituro punk (ad es. con la iniziale \"Is There a Better Way\") o il metal (la frenetica \"Mystery Song\").\nL'album esordisce direttamente al primo posto delle classifiche inglesi e diviene uno dei maggiori successi internazionali della band.\nVengono estratti e pubblicati come singoli i classici \"Rain\" (n. 7 in UK) e \"Mystery Song\" (n. 11). Nella ristampa del 2005 e nella \"deluxe edition\" del 2017 \u00e8 contenuto anche il brano \"Wild Side of Life\" (n. 9 in UK), che nel 1976 era stato pubblicato come terzo singolo ma senza essere incluso nell'album.\nTracce.\nLato A\nLato B\nTracce bonus dell'edizione CD 2005\nDeluxe Edition 2017.\nIl 26 maggio 2017, viene pubblicata la \"deluxe edition\" dell'album contenente due CD.\nNel primo disco viene riprodotto fedelmente l'album del 1976, con il sound completamente restaurato e rimasterizzato.\nNel secondo CD sono inclusi i pezzi pubblicati quali \"Lato B\" dei singoli, alcuni demo e delle tracce dal vivo registrate nelle citt\u00e0 di Stoke e Osaka.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1976, in versione restaurata e rimasterizzata.\nCD 2\nContiene i pezzi pubblicati quali \"Lato B\" dei singoli, la \"single version\" di \"Mystery Song\", il brano \"Wild Side of Life\" (pubblicato nel 1976 solo come singolo), alcuni demo e delle tracce dal vivo registrate nelle citt\u00e0 di Stoke e Osaka nel 1975 e 1976."}
{"id": "1229050", "revid": "599013", "url": "https://it.wikipedia.org/wiki?curid=1229050", "title": "E\u00e4rnil", "text": "Nell'universo immaginario di Arda di J. R. R. Tolkien, il nome E\u00e4rnil si pu\u00f2 riferire a due Re di Gondor:"}
{"id": "1229064", "revid": "118031", "url": "https://it.wikipedia.org/wiki?curid=1229064", "title": "Piede cavo-valgo", "text": ""}
{"id": "1229067", "revid": "934700", "url": "https://it.wikipedia.org/wiki?curid=1229067", "title": "Staatsbibliothek zu Berlin (Haus Potsdamer Stra\u00dfe)", "text": "La Haus Potsdamer Stra\u00dfe, situata in Potsdamer Stra\u00dfe a Berlino-Tiergarten, \u00e8 una celebre architettura di Hans Scharoun utilizzata per ospitare una parte del patrimonio della Biblioteca di Stato di Berlino. \nFu realizzata tra il 1967 e il 1978, in quanto era nata la necessit\u00e0 di dotare il settore occidentale di Berlino di una Biblioteca di Stato, dal momento che quella originaria era rimasta nel settore orientale in seguito alla costruzione del Muro nel 1961. Dopo la riunificazione tedesca, anche le due biblioteche di stato si sono riunite nel 1992. \nL'edificio rappresenta un capolavoro della corrente organica del Movimento Moderno.\nNel 1985 Wim Wenders la rese celebre al mondo immortalandola (con la splendida fotografia di Henri Alekan) nel suo film \"Il cielo sopra Berlino\"."}
{"id": "1229068", "revid": "81195", "url": "https://it.wikipedia.org/wiki?curid=1229068", "title": "Morello", "text": ""}
{"id": "1229069", "revid": "94902", "url": "https://it.wikipedia.org/wiki?curid=1229069", "title": "Web comic", "text": ""}
{"id": "1229070", "revid": "94902", "url": "https://it.wikipedia.org/wiki?curid=1229070", "title": "Web comics", "text": ""}
{"id": "1229072", "revid": "40374", "url": "https://it.wikipedia.org/wiki?curid=1229072", "title": "Odyssey 2100", "text": ""}
{"id": "1229074", "revid": "14691", "url": "https://it.wikipedia.org/wiki?curid=1229074", "title": "Liongo Fumo", "text": ""}
{"id": "1229075", "revid": "14691", "url": "https://it.wikipedia.org/wiki?curid=1229075", "title": "Fumo Liongo", "text": ""}
{"id": "1229076", "revid": "14691", "url": "https://it.wikipedia.org/wiki?curid=1229076", "title": "Liyongo", "text": ""}
{"id": "1229077", "revid": "72396", "url": "https://it.wikipedia.org/wiki?curid=1229077", "title": "Nerofratta", "text": ""}
{"id": "1229081", "revid": "136653", "url": "https://it.wikipedia.org/wiki?curid=1229081", "title": "Biblioteca nazionale di Berlino", "text": ""}
{"id": "1229083", "revid": "136653", "url": "https://it.wikipedia.org/wiki?curid=1229083", "title": "Biblioteca Nazionale di Berlino", "text": ""}
{"id": "1229085", "revid": "436907", "url": "https://it.wikipedia.org/wiki?curid=1229085", "title": "Wait and Bleed", "text": "Wait and Bleed \u00e8 un singolo del gruppo musicale statunitense Slipknot, pubblicato nel 2000 come primo estratto dal primo album in studio \"Slipknot\".\nDescrizione.\nIl testo parla di un uomo che giace in una pozza di sangue perch\u00e9 si \u00e8 tagliato le vene dei polsi, e pensa di vivere un incubo. Poi l'uomo si accorge di essere sveglio, cos\u00ec \u00abaspetta e sanguina\u00bb: \nVideo musicale.\nEsistono due videoclip per \"Wait and Bleed\". Il primo, diretto da Thomas Mignone, mostra riprese degli Slipknot intenti ad eseguire il brano durante una loro apparizione all'Ozzfest con sovraincisa la versione in studio.\nLa seconda versione raffigura tutti i nove componenti del gruppo sotto forma di piccole bambole animate che vivono all'interno di un laboratorio abitato da un uomo intento a catturarli. Durante le scene finali, il gruppo fa cadere a terra l'uomo, il quale viene ricoperto di benzina da Chris Fehn; non appena tutti gli altri componenti del gruppo sono giunti davanti all'uomo, Shawn Crahan appicca il fuoco, uccidendolo.\nAccoglienza.\n\"Wait and Bleed\" ha permesso agli Slipknot la prima nomination ai Grammy Awards 2001 nella categoria Best Metal Performance, perdendo tuttavia nei confronti di \"Elite\" dei Deftones. Il brano ha comunque trionfato ai Kerrang! Awards 2000 nella categoria miglior singolo.\n\"Wait and Bleed\" ha ottenuto un discreto successo commerciale, posizionandosi alla numero 34 della Mainstream Rock Songs e alla numero 27 nella Official Singles Chart Il brano \u00e8 stato inoltre inserito alla posizione 36 nella lista dei quaranta brani metal stilata da VH1."}
{"id": "1229087", "revid": "114400355", "url": "https://it.wikipedia.org/wiki?curid=1229087", "title": "Acritarchi", "text": "Vengono definite acritarchi alcune formazioni di palinomorfi (microfossili a parete organica, in contrapposizione ai microfossili a parete minerale, come Foraminifera o Conodonta).\nFossili di questo tipo, forse sviluppatisi gi\u00e0 a partire dal periodo Steniano (era Mesoproterozoica), sono caratteristici del successivo Toniano, all'inizio del Neoproterozoico, mentre si riducono fin quasi a sparire nel periodo seguente, il Cryogeniano.\nL'arco cronologico interessato va dunque da 1900-1800 a 400-500 milioni circa di anni fa.\nLa scoperta di microfossili di questo tipo, nella seconda met\u00e0 del XX secolo, \u00e8 stata di fondamentale importanza perch\u00e9 spost\u00f2 molto indietro nel tempo la comparsa delle prima cellule eucariotiche (a prescindere dalla modalit\u00e0 evolutiva con cui essa si origin\u00f2 realmente): essi infatti possono essere di fatto considerati dei \"protisti fossili\", nei quali tutte le funzioni di un intero organismo - di dimensioni e complessit\u00e0 superiore a qualsiasi procariote - era racchiusa in un'unica cellula."}
{"id": "1229088", "revid": "74801", "url": "https://it.wikipedia.org/wiki?curid=1229088", "title": "Monte Arcosu", "text": "Il monte Arcosu \u00e8 una montagna del massiccio del Sulcis, alta .\n\u00c8 situato nel settore settentrionale del massiccio montuoso. Per la sua posizione periferica e la caratteristica forma tronco-conica e monolitica, \u00e8 ben visibile dalle pianure del Cixerri e del Campidano.\nIl monte d\u00e0 il nome alla pi\u00f9 vasta oasi naturalistica del WWF Italia, nella quale \u00e8 situato sul confine settentrionale. Sulla sommit\u00e0 passa il confine fra i territori comunali di Siliqua e Uta.\nDescrizione.\nOrigine e significato del nome.\nIl nome della montagna deriva dal termine \"\u00e1rku\" che, nella lingua sarda, indica la particolare forma arcuata delle rocce della vetta. Lo stesso termine d\u00e0 il nome ad altri monti della Sardegna meridionale, come il monte Arcuentu.\nTerritorio.\nLa singolare forma della montagna \u00e8 dovuta alla natura geologica. Come la maggior parte dei rilievi del Sulcis, anche il complesso di monte Arcosu ha un'origine antica, risalente al Paleozoico, e la sua attuale conformazione \u00e8 il risultato dell'erosione differenziale che si ebbe sui complessi montuosi eretti dall'orogenesi ercinica. Il massiccio \u00e8 formato da un'intrusione granitica del Carbonifero che poggia su un basamento di scisti del Paleozoico e, a sua volta, sormontato sempre da scisti paleozoici. L'erosione post-ercinica rimosse completamente lo strato scistoso superiore dalle vicine vette, lasciando affiorare i caratteristici leucograniti di monte Lattias, monte Genna Strinta e altri rilievi minori. Nel monte Arcosu ha invece risparmiato lo strato superiore, modellandolo e lasciando affiorare il granito lungo le pareti. La sommit\u00e0 \u00e8 pertanto addolcita da vette scistose modellate (monte Arcosu, punta Is Paucelis, punta Pala Niedda); l'unico affioramento granitico in vetta si ritrova sul margine meridionale (Rocca Su Scavoni). Le pareti, di natura granitica, sono invece alquanto ripide.\nClima.\nIl clima sul monte, data la non elevata altezza, \u00e8 pressoch\u00e9 simile a quello della piana del Campidano sottostante, mite e secco. Durante l'estate da giugno a settembre \u00e8 possibile che non piova mai. Tra maggio e agosto le medie climatiche indicano precipitazioni cumulate per , dovute esclusivamente agli sporadici eventi temporaleschi estivi. Negli altri mesi si accumula un totale in media di con il picco massimo tra ottobre e dicembre. Le precipitazioni nevose sono rare, di breve durata, poco voluminose e generalmente giacciono solamente in prossimit\u00e0 della vetta. Il barometro scende quindi raramente sotto i in inverno, mentre \u00e8 pi\u00f9 frequente in estate superare i a causa dei caldi venti meridionali provenienti dall'Africa. La zona \u00e8 molto ventosa, spazzata spesso con forza dal Maestrale che spira da Nord Ovest abbassando le temperature, e che fa da vento dominante; mentre da Sud Est soffia spesso lo Scirocco che alza le temperature ma che generalmente prelude a perturbazioni provenienti dal Mediterraneo occidentale."}
{"id": "1229089", "revid": "838137", "url": "https://it.wikipedia.org/wiki?curid=1229089", "title": "Rugby a 15 nel 1936", "text": "La Nazionale Italiana.\nAffidata al Francese Michel Boucheron e a Luigi Bricchi, l'attivit\u00e0 della Nazionale Italiana , si limita di fatto al torneo dimostrativo pre-olimpico di Berlino organizzato dalla FIRA. Gli azzurri conquisteranno il terzo posto, dopo essere stati battuti dalla ) (squadra all'epoca in grado di impensierire la ), battono la Romania.\nIl torneo era stato preceduto da una partita di preparazione contro un club di Stoccarda e seguita da un'amichevole organizzata durante il torneo contro la selezione della Bassa Sassonia:\nI Barbarians.\nNel 1936 la squadra ad inviti dei Barbarians ha disputato i seguenti incontri:"}
{"id": "1229096", "revid": "339392", "url": "https://it.wikipedia.org/wiki?curid=1229096", "title": "Christ Church Cathedral", "text": ""}
{"id": "1229097", "revid": "28592", "url": "https://it.wikipedia.org/wiki?curid=1229097", "title": "Giuramento di fedelt\u00e0", "text": ""}
{"id": "1229098", "revid": "729019", "url": "https://it.wikipedia.org/wiki?curid=1229098", "title": "Piede cavo", "text": "Il piede cavo \u00e8 una malformazione congenita o acquisita della volta della pianta del piede.\nL'area di appoggio del piede \u00e8 limitata alla parte anteriore ed al calcagno, la parte intermedia ha un contatto limitato o assente con la base di appoggio. Il calcagno si varizza e si verticalizza.\nCompromette la logica dei raggi metatarsali che perdono l'allineamento fisiologico e, durante la marcia, la caduta in flessione del primo raggio sposta il carico sul 4\u00b0 e/o 5\u00b0 metatarso e la modifica dei rapporti retro-avampodalici.\nIl grado della patologia pu\u00f2 essere trovato con un esame baropodometrico.\nIl piede cavo \u00e8 l'esatto contrario del piede piatto e pu\u00f2 essere associato ad altre patologie.\nClassificazione.\nIl piede cavo pu\u00f2 essere classificato, a seconda dell'eziologia, in piede cavo congenito (raro, gi\u00e0 presente alla nascita), secondario (ad altre patologie) o idiopatico (non \u00e8 possibile riconoscere alcuna patologia alla sua base).\nIl piede cavo secondario, pu\u00f2 essere legato a: malattie reumatiche, traumi, paralisi cerebrali infantili e neuropatie periferiche.\nTrattamento.\nIl trattamento pu\u00f2 essere conservativo (esercizi di allungamento), ortesico (plantari, rialzi), o chirurgico (interventi sulle parti molli, osteotomie, artrodesi)."}
{"id": "1229100", "revid": "124183480", "url": "https://it.wikipedia.org/wiki?curid=1229100", "title": "Werner Roth (calciatore)", "text": "Biografia.\nNato in Jugoslavia da genitori tedeschi, crebbe negli Stati Uniti, a Brooklyn (borough di New York), dove la sua famiglia era emigrata.\nNel 1981, dopo il ritiro, Werner Roth fece parte del cast di calciatori - che comprendeva, tra gli altri, Bobby Moore, Osvaldo Ardiles e Pel\u00e9 - che lavorarono nel film \"Fuga per la vittoria\". Originariamente scelto per far parte della squadra delle forze Alleate, quando il regista John Huston si accorse che Roth era in grado di parlare anche il tedesco gli affid\u00f2 la parte di capitano della squadra nazionale della Germania.\nOggi Roth \u00e8 titolare di un marchio di articoli sportivi ed \u00e8 a capo di \"Super Soccer Stars\", un'organizzazione, da lui fondata, \u00abche utilizza il calcio come metodo educativo per avviare alla scuola bambini di 2/3 anni\u00bb.\nCarriera.\nClub.\nInizi\u00f2 la carriera nel , una delle numerose associazioni sportive su base etnica esistenti a New York. Contemporaneamente fece parte della squadra di calcio della Brooklyn Technical High School (1962-1966) della quale divenne anche il capitano.\nGi\u00e0 in evidenza nel panorama semidilettantistico statunitense, nel 1972 fece il salto al professionismo quando esord\u00ec nella North American Soccer League, ingaggiato dai , con i quali rimase otto stagioni.\nTra i pochissimi nazionali statunitensi di rilievo in una squadra composta quasi esclusivamente di stelle internazionali come Carlos Alberto, Giorgio Chinaglia, Beckenbauer e Pel\u00e9, Werner Roth si distinse per la sua eleganza e la sua tecnica, tanto da venir definito dal \"New York Times\" \u00abIl Pel\u00e9 della difesa dei Cosmos\u00bb.\nCon la squadra di New York Roth vinse tre titoli della NASL, nel 1972, 1977 e 1978. La sua ultima stagione da professionista fu il 1979, anno in cui disput\u00f2 un solo incontro a causa di un grave infortunio che mise fine alla sua carriera all'et\u00e0 di 31 anni.\nNella vittoriosa stagione 1972 con i \"Cosmos\", dopo aver vinto la Northern Division, si aggiudica il torneo, battendo in finale, che gioc\u00f2 da titolare, il ; durante l'incontro venne espulso all'ottantottesimo minuto di gioco.\nLa sua esperienza ai Cosmos fu interrotta nel 1974 solo da un breve prestito ai , con cui gioc\u00f2 un incontro di esibizione.\nNel 1989 Roth fu incluso nella \"U.S. Soccer Hall of Fame\" per il contributo dato al calcio degli Stati Uniti.\nNazionale.\nDivenuto cittadino statunitense per naturalizzazione, Roth disput\u00f2 15 incontri con la selezione USA."}
{"id": "1229102", "revid": "287204", "url": "https://it.wikipedia.org/wiki?curid=1229102", "title": "Canos EP", "text": ""}
{"id": "1229105", "revid": "729019", "url": "https://it.wikipedia.org/wiki?curid=1229105", "title": "Tour dei British and Irish Lions 1936", "text": "Nel 1936 i British and Irish Lions, selezione delle Isole Britanniche di rugby a XV, si recarono in tour in Argentina. In realt\u00e0 si trattava di una selezione semiufficiale inglese rinforzata da alcuni giocatori scozzesi ed irlandesi.\nIl team.\nFonte:"}
{"id": "1229115", "revid": "125101229", "url": "https://it.wikipedia.org/wiki?curid=1229115", "title": "Julie Gonzalo", "text": "Biografia.\nNata a Buenos Aires con il nome Julieta, all'et\u00e0 di otto anni si \u00e8 trasferita a Miami (Florida), dove \u00e8 cresciuta con la famiglia. Cominci\u00f2 la sua carriera come modella, tuttavia la sua aspirazione era quella di diventare attrice.\nA scuola studi\u00f2 danza e teatro di modo da poter poi sfondare nel mondo dello spettacolo; cosa che fece trasferendosi a Los Angeles.\nDopo aver debuttato nel 2001, nel 2003 entra nel cast del film campione d'incassi \"Quel pazzo venerd\u00ec\" con Jamie Lee Curtis e Lindsay Lohan, interpretando il ruolo di Steacy Hinkhouse, nemica giurata della protagonista. Successivamente interpreta svariati ruoli sia al cinema che in Tv, ruoli che le garantiscono una buona fama, come quello di Parker Lee nella serie televisiva \"Veronica Mars\" tra il 2006 e il 2007, di Shelby Cummings nel film \"Cinderella Story\", con Hilary Duff, di Blair Krank in \"Fuga dal Natale\", ancora con Jamie Lee Curtis e Tim Allen, e di Amber in \"Palle al balzo - Dodgeball\" con Ben Stiller.\nNel 2011 viene contattata per un ruolo nel sequel TNT della serie cult \"Dallas\", entra quindi nel cast interpretando il ruolo di Pamela Rebecca Barnes, figlia del perfido Cliff Barnes (Ken Kercheval), in \"Dallas\". La serie prosegue per 3 stagioni fino al 2014 e grazie a questo ruolo aumenta la sua notoriet\u00e0, oltre a guadagnarsi una nomination agli ALMA Awards e una agli Imagen Awards come miglior attrice protagonista.\nJulie parla fluentemente oltre all'inglese lo spagnolo.\nDoppiatrici italiane.\nNelle versioni in italiano dei suoi film, Julie Gonzalo \u00e8 stata doppiata da:"}
{"id": "1229118", "revid": "125312832", "url": "https://it.wikipedia.org/wiki?curid=1229118", "title": "Bj\u00f6rn Larsson", "text": "Biografia.\nNato a J\u00f6nk\u00f6ping (provincia dello Sm\u00e5land, Svezia) nel 1953, all'et\u00e0 di sette anni rimane orfano del padre, morto durante un naufragio. Segue la madre insegnante ad Aseda, una piccola cittadina della Svezia meridionale, per fare ritorno, dopo quattro anni, a J\u00f6nk\u00f6ping. All'et\u00e0 di 15 anni viaggia negli Stati Uniti a bordo del \"Bergensfjord\" con una decina di adolescenti europei selezionati per trascorrere un anno all'estero. Visita New York, Chicago e Phoenix, e frequenta un rinomato college in Arizona, The Orme School. Tornato in Svezia, abbandona le scienze naturali per la filosofia, la letteratura e le lingue. Al liceo inizia a scrivere poesie e articoli, pubblicati nel giornale locale \"J\u00f6nk\u00f6pings-posten\". Nel 1971 rifiuta il servizio militare; come renitente alla leva viene incarcerato per diversi mesi.\nBj\u00f6rn Larsson trascorre diversi anni a Parigi, vivendo di traduzioni e di lezioni di francese impartite a studenti scandinavi. Nel 1988 conclude il suo dottorato presentando la tesi su Simone de Beauvoir dal titolo \"La r\u00e9ception des Mandarin\", e successivamente si trasferisce a Lund e poi a Copenaghen.\nAppassionato di navigazione, dal 1986 con la sua compagna Helle, biologa marina, decide di vivere sulla sua barca a vela, il \"Rustica\" su cui trascorre diversi anni. Nasce da qui la trama del suo romanzo \"Il cerchio celtico,\" ma tutta la sua opera \u00e8 legata al mare (specie il Nord Atlantico, il Mar Baltico e il Mare del Nord) e alla navigazione. Si trasferisce poi in Danimarca, a Malm\u00f6, e in seguito al porto di Gilleleje, un piccolo villaggio di pescatori sulla punta settentrionale della Danimarca. Il successo letterario internazionale arriva con la pubblicazione de \"Il cerchio celtico\" (1992) e di \"La vera storia del pirata Long John Silver\" (1995), tradotti in tedesco, italiano e francese.\nSeguono i romanzi \"Il porto dei sogni incrociati\" (1997), \"L'occhio del male\" (1999), \"La saggezza del mare\" (2001) ed altre opere premiate con vari premi letterari, tra cui il Prix M\u00e9dicis. Larsson ha avuto particolare successo in Francia, Italia e Germania. Nel 2006 in \"Bisogno di libert\u00e0\", il primo libro scritto in francese, abbandona la forma romanzesca per raccontare di s\u00e9.\nInsegna letteratura francese all'Universit\u00e0 di Lund, in Svezia. Fa parte della giuria per il premio Nicolas Bouvier e il premio Simone de Beauvoir.\nTemi.\nDopo l'esordio nel 1980 con \"Splitter (Schegge)\", una raccolta di racconti imperniata sulla figura di un giovane scrittore, la vena narrativa di Larsson si esprime principalmente in romanzi d'avventura ed \u00e8 permeata dal suo rapporto con il mare e dal suo amore per la navigazione, ritenuti mezzi per raggiungere la libert\u00e0 e l'autenticit\u00e0, in opposizione all'ipocrisia e agli obblighi della vita sulla terraferma. La sua stessa imbarcazione, la \"Rustica\", compare nel thriller \"Il cerchio celtico\", che lo consacr\u00f2 a livello internazionale, nel romanzo \"Il porto dei sogni incrociati\" e nelle opere saggistiche \"La saggezza del mare\" e \"Bisogno di libert\u00e0\". Sempre questa passione ha prodotto il romanzo \"La vera storia del pirata Long John Silver\", che oltre a ricostruire la storia del cattivo Long John Silver dell\"'Isola del tesoro\" di Robert Louis Stevenson, offre una circostanziata prospettiva storica sulla pirateria e annovera tra le sue fonti il trattato sull'argomento scritto da Daniel Defoe.\nLa predilezione per le storie avventurose ha anche permesso a Larsson di esplorare temi attuali quali il terrorismo internazionale nel romanzo \"L'occhio del male\" e la manipolazione delle coscienze nelle sette pseudo-religiose ne \"Il segreto di Inga\". Ha inoltre scritto con ironia del fenomeno del giallo svedese di successo ne \"I poeti morti non scrivono gialli\".\nLarsson gode di un appassionato seguito in Italia e nella Svizzera italiana, di cui conosce perfettamente la lingua, e le opere \"Diario di uno scrittore di bordo\" e \"Raccontare il mare\" sono specificamente indirizzate al pubblico italofono.\nRiconoscimenti.\nTra i numerosi premi riconosciuti all'autore figurano:"}
{"id": "1229120", "revid": "4239", "url": "https://it.wikipedia.org/wiki?curid=1229120", "title": "Stazione di energia", "text": "La stazione di energia, chiamata anche pi\u00f9 genericamente caricabatterie industriale o raddrizzatore, \u00e8 un sistema d'alimentazione in corrente continua.\nFunzionalit\u00e0.\nOltre a convertire in tensione e corrente continue la tensione e corrente alternata prelevata da un sistema di distribuzione, garantisce continuit\u00e0 d'esercizio ai carichi che alimenta. La stazione di energia quindi si serve di accumulatori d'energia di diversa natura, quali le comuni batterie al piombo, per immagazzinare l'energia necessaria ad alimentare il carico a cui \u00e8 connessa nel caso in cui venga a mancare la sorgente primaria.\nLa stazione di energia, per la sua funzione, \u00e8 equiparabile al sistema UPS, comunemente chiamato gruppo di continuit\u00e0, e si distingue da questo per la natura del carico che essa va ad alimentare; nell'UPS un carico alimentato in corrente e tensione alternate, nelle stazioni di energia un carico alimentato in corrente e tensione continue.\nPeculiarit\u00e0.\nLa stazione di energia si distingue rispetto ai comuni alimentatori o raddrizzatori per due principali motivi: essa costituisce una sorgente centralizzata d'energia elettrica, ovvero una sorgente d'elevata potenza alla quale vengono connessi pi\u00f9 carichi; essa si presenta accoppiata a sistemi d'accumulo d'energia quali le batterie.\nTecnologia costruttiva.\nEsistono diversi tipi di tecnologie costruttive per le stazioni di energia, queste sono generalmente legate alle finalit\u00e0 d'utilizzo di queste nonch\u00e9 alle richieste specifiche dei particolari mercati e loro applicazioni.\nMolto diffusa oggi \u00e8 la tecnologia a semiconduttore, che vede l'impiego di dispositivi Tiristore o nei casi pi\u00f9 avanzati e moderni l'impiego di dispositivi IGBT."}
{"id": "1229127", "revid": "212348", "url": "https://it.wikipedia.org/wiki?curid=1229127", "title": "Isabella Colbran", "text": "Biografia.\nFiglia di Teresa Ortola e del violinista Giovanni Colbran, maestro di musica presso la corte spagnola, dopo aver iniziato lo studio del canto in Spagna si trasfer\u00ec a Napoli, dove fu allieva del compositore Gaetano Marinelli. L'esordio in pubblico avvenne a Parigi nel 1801, mentre la prima esibizione in Italia fu nel 1807 a Bologna.\nIl primo successo della cantante lirica \u00e8 dovuto alla sua interpretazione al Teatro alla Scala nel \"Coriolano\" di Giuseppe Nicolini.\nDopo varie tourn\u00e9e a Bologna, Venezia e Roma, la Colbran divenne la prima donna del Teatro San Carlo di Napoli dal 1811 al 1822. Fu la prima Medea nella \"Medea in Corinto\" di Mayr nel 1813. La Colbran fu una delle prime interpreti mozartiane in Italia: al Teatro del Fondo di Napoli fu Donna Anna nel \"Don Giovanni\" nel 1812 e nel 1816; nello stesso teatro nel 1814 fu la Contessa d'Almaviva ne \"Le nozze di Figaro\".\nProprio a Napoli divenne l'amante dell'impresario teatrale Domenico Barbaja e in seguito conobbe Gioachino Rossini, con cui si sarebbe sposata anni dopo. Con Rossini la Colbran inizi\u00f2 una collaborazione sul palcoscenico, che port\u00f2 Rossini a scrivere per lei le parti protagonistiche pi\u00f9 importanti delle sue opere rappresentate a Napoli (fatta eccezione per l'ultima, a Venezia).\nRossini e la Colbran si sposarono il 16 marzo 1822 nel Santuario della Madonna del Pilar a Castenaso, dove la cantante possedeva una villa e una cospicua rendita, fatta di ingenti propriet\u00e0 terriere in Emilia, lasciatele in dote dal padre dopo che era morto nel 1820.\nDopo l'insuccesso dell'ultima opera rossiniana rappresentata al Teatro La Fenice a Venezia, decise di abbandonare le scene e si trasfer\u00ec a Parigi con il marito, dal quale per\u00f2 si separ\u00f2 consensualmente nel 1837 a Bologna. La Colbran infatti amava il gioco d'azzardo e la vita dispendiosa dell'alta societ\u00e0 parigina, venendo cos\u00ec mal sopportata dalla famiglia del marito, che fin\u00ec per lasciarla.\nIsabella Colbran fu una grande cantante, ammirata da Stendhal, e interprete capace di infondere passione e intensit\u00e0 drammatica nel suo canto, nonch\u00e9 autrice di quattro raccolte di canzoni.\nMor\u00ec in solitudine nella sua villa di Castenaso, che il marito le aveva lasciato in usufrutto dopo la separazione, a causa di una breve malattia. Aveva sessant'anni. Nel 1846, un anno dopo la sua morte, Gioachino Rossini pot\u00e9 finalmente sposare Olympe P\u00e9lissier, l'ex cortigiana francese che era diventata da anni la sua compagna.\nIsabella Colbran \u00e8 sepolta al cimitero monumentale della Certosa di Bologna (portico del campo maggiore a levante, arco numero 6), accanto a suo padre Giovanni e ai genitori di Rossini (Giuseppe Rossini e Anna Guidarini). Il suo monumento funebre \u00e8 rappresentato da una scultura in marmo dove Isabella, seduta e appoggiata a una colonna, sorregge il busto del padre con ai piedi un putto che suona una cetra."}
{"id": "1229128", "revid": "419370", "url": "https://it.wikipedia.org/wiki?curid=1229128", "title": "Idem sentire de re publica", "text": "L'espressione idem sentire de republica (alla lettera \"avere lo stesso concetto dello stato\") rappresenta la tipica espressione del concetto romano della necessit\u00e0 di un'omogeneit\u00e0 culturale almeno per le questioni veramente di fondo di una comunit\u00e0 sociale.\nIl termine \u00e8 stato pi\u00f9 volte usato nel dibattito politico contemporaneo, specialmente a proposito dell'Unione europea, che si deve ancora dare una costituzione che sia condivisa dai suoi cittadini.\nPer traslato, la frase \u00e8 adoperata con riferimento a comunit\u00e0 o organizzazioni che abbiano (o non abbiano ancora) precisato gli elementi interni di omogeneit\u00e0."}
{"id": "1229129", "revid": "712828", "url": "https://it.wikipedia.org/wiki?curid=1229129", "title": "Sergente Metallic", "text": ""}
{"id": "1229131", "revid": "433605", "url": "https://it.wikipedia.org/wiki?curid=1229131", "title": "Pate", "text": "Pate o Pat\u00e9 \u00e8 un'isola del Kenya, la pi\u00f9 grande dell'arcipelago di Lamu, nell'Oceano Indiano. Ebbe un ruolo importante nella storia dell'arcipelago a partire dal seicento, e in particolar modo fra il XIV e il XIX secolo. Molti dei principali centri abitati di Pate sono anche siti di importanza storica e archeologica.\nCentri abitati e siti archeologici.\nFaza.\nFaza \u00e8 situata sulla costa settentrionale dell'isola. Il primo insediamento di Faza risale almeno al XIV secolo. Nel cinquecento, lo sceicco locale si scontr\u00f2 con i portoghesi, che distrussero la citt\u00e0 nel 1587. Faza fu in seguito rifondata dagli stessi portoghesi, e conobbe un periodo di prosperit\u00e0; ma a partire dal XVIII secolo la concorrenza di Pate ne causarono il declino. Un console britannico che vi si rec\u00f2 nel 1873 descrisse Faza come un luogo \"sporco e infetto\".\nPate.\nLa cittadina di Pate, detta anche Pate Town, \u00e8 situata sulla costa sudoccidentale dell'isola. Fonti locali fanno risalire la data della sua fondazione all'VIII secolo o al XIII secolo, ma la questione \u00e8 incerta. Certamente Pate conobbe un periodo di splendore nel XVIII secolo, epoca in cui la sua architettura e la sua produzione di gioielli erano fra le pi\u00f9 rinomate dell'Africa orientale. Nello stesso periodo fior\u00ec a Pate anche la letteratura; a Pate fu scritto l'\"Utendi wa Tambuka\", uno dei pi\u00f9 antichi documenti noti in lingua swahili, e a Pate visse anche la poetessa Mwana Kupona.\nA partire dalla fine del XVIII secolo, le continue dispute con i vicini portarono Pate al declino. La battaglia di Shela, combattuta sull'isola di Lamu nel 1813, fu un tentativo fallito, da parte di Pate, di soggiogare Lamu. Alla sconfitta segu\u00ec un periodo di crisi e decadenza; entro la fine del secolo la popolazione della citt\u00e0 scese da circa 7000 ad appena 300 abitanti.\nSiyu.\nSiyu si trova sulla costa settentrionale dell'isola. Si ritiene che risalga almeno al XIII secolo, ma non sono stati ancora fatti studi archeologici significativi in loco. Una delle prime testimonianze scritte su Siyu si deve a Gaspar de Santo Bernadino, che nel 1606 descrisse Siyu come la pi\u00f9 grande citt\u00e0 dell'isola di Pate.\nNel XIX secolo, Siyu resistette ai tentativi di conquista da parte del sultano di Oman e Zanzibar. Una delle pi\u00f9 importanti battaglie di questo conflitto ebbe luogo il 6 gennaio 1844, quando un esercito di 2000 uomini comandati dal generale Amir Hamad, parente di Seyyid Said, sultano di Mascate e Oman, furono colti da un'imboscata delle forze di Siyu e respinti. L'anno dopo Siyu si scontr\u00f2 nuovamente con le forze di Seyyid Said, infliggendogli una delle pi\u00f9 nette sconfitte della storia del sultanato di Oman. Seyu cadde solo nel 1863, quando ormai quasi tutte le citt\u00e0 della costa orientale dell'Africa erano state soggiogate da Oman.\nKizingitini.\nKizingitini, sulla costa settentrionale, \u00e8 uno dei principali centri della pesca di Pate.\nShanga.\nShanga \u00e8 un importante sito archeologico della costa sudorientale dell'isola. Gli scavi sono cominciati nel 1980, e hanno rivelato che il primo insediamento di Shanga risale all'VIII secolo; alcune monete e luoghi di sepoltura rinvenuti negli scavi suggeriscono che almeno una parte della popolazione fosse islamica. Risulta inoltre che la citt\u00e0 sia stata distrutta e poi ricostruita attorno all'XI secolo, forse in seguito a un'aggressione da parte dei Carmati.\nLa citt\u00e0 fu definitivamente abbandonata nei primi decenni del XIV secolo. A quell'insediamento risalgono le origini dell'etnia Washanga (letteralmente \"il popolo di Shanga\") che oggi abitano a Siyu."}
{"id": "1229133", "revid": "1318658", "url": "https://it.wikipedia.org/wiki?curid=1229133", "title": "Getty Museum", "text": "Il Getty Museum (nome completo Jean Paul Getty Museum) \u00e8 un museo statunitense d'arte situato a Los Angeles. Attualmente \u00e8 ospitato in due sedi: l'arte antica alla Getty Villa di Malib\u00f9 (vecchia sede del museo) e il resto al Getty Center, su una collina di Los Angeles, aperto il 16 dicembre 1997.\nStoria.\nNel 1974, J. Paul Getty apr\u00ec un museo ricreando la Villa dei Papiri a Ercolano nella sua propriet\u00e0 a Malibu, in California. Nel 1982, il museo \u00e8 diventato il pi\u00f9 ricco al mondo quando ha ereditato 1,2 miliardi di dollari. Nel 1983, dopo una crisi economica in quella che allora era la Germania Ovest, il Getty Museum acquis\u00ec 144 manoscritti medievali miniati dalla Ludwig Collection di Aquisgrana, in difficolt\u00e0 finanziarie; scrivendo sul \"New York Times\", John Russell disse della collezione, \"Uno dei pi\u00f9 bei possedimenti del suo genere mai assemblato, \u00e8 certamente il pi\u00f9 importante che \u00e8 stato in mani private.\" Nel 1997, il museo si \u00e8 trasferito nella sua attuale posizione nel quartiere di Brentwood di Los Angeles; il museo di Malibu, ribattezzato \"Getty Villa\", \u00e8 stato rinnovato e riaperto nel 2006.\nPatrimonio.\nIl Getty Museum colleziona dipinti, disegni, sculture, codici miniati, arti decorative europee e fotografie europee, asiatiche, e americane. Eccetto che per le fotografie, il museo non raccoglie opere moderne, dal XX secolo in avanti.\nNel 1974, Jean Paul Getty apre il suo secondo museo nella sua propriet\u00e0 di Malib\u00f9 in California, volendo ricreare la villa dei papiri di Ercolano. Nel 1997 il museo si trasferisce nella sua collocazione attuale, progettata dall'architetto Richard Meier. La casa di Malib\u00f9 viene ristrutturata e chiamata \"Getty Villa\". La villa Getty attualmente ospita le sculture romane, etrusche e greche, come l'Atleta di Fano. Fra le opere esposte al Getty Center di Los Angeles ricordiamo anche \"Iris\" di Vincent van Gogh.\nControversie legali legate all'acquisizione di oggetti trafugati.\nDa alcuni anni il Getty Museum \u00e8 coinvolto in vicende giudiziarie che riguardano l'acquisizione e la propriet\u00e0 di alcune delle opere esposte. Marion True, che \u00e8 stata curatrice del museo per i reperti antichi, dal 2005 \u00e8 sotto processo in Italia per traffico di reperti rubati cos\u00ec come il noto commerciante statunitense di opere d'arte Robert Hecht e Giacomo Medici.\nIn una lettera al J. Paul Getty Trust datata 18 dicembre 2006, la True dichiarava di sentire su di s\u00e9 tutto il \"peso delle colpe\" delle pratiche che erano conosciute, approvate, e giustificate dal \"Getty Board of Directors\". Marion True \u00e8 inoltre finita sotto indagine delle autorit\u00e0 greche per l'acquisizione di una corona funeraria macedone di 2.500 anni fa. Nonostante la prescrizione del reato contestato, il Getty ha restituito l'oggetto alla Grecia nel 2006.\nIl 20 novembre 2006, il direttore del museo Michael Brand, ha annunciato che 26 opere saranno restituite all'Italia, ma non l'Atleta di Fano, pezzo sul quale pende ancora una causa giudiziaria. Il 14 dicembre dello stesso anno il Ministro dei beni e delle attivit\u00e0 culturali Francesco Rutelli, rispondeva sul Corriere della Sera che se le trattative non si fossero concluse con un ritorno in Italia di tutte e 52 le opere richieste il museo sarebbe stato posto sotto l'embargo culturale italiano. Il 1\u00ba agosto 2007 viene annunciato l'accordo in cui il museo restituisce 40 opere all'Italia.\nIl caso del \"Kouros\".\nUno dei casi pi\u00f9 controversi legati al Getty Museum \u00e8 quello dell'acquisto di un kouros nel 1984. Proposto al museo statunitense per l'equivalente di allora 32 miliardi di lire, fu dichiarato immediatamente come falso dallo storico dell'arte Federico Zeri, che dal 1975 era \"trustee\" del museo. I curatori del museo si opposero alla bocciatura, esibendo documenti ed altre indagini, ma lui rimase sempre della stessa opinione. Nel frattempo il prezzo scese a 20 e poi a 12 miliardi. Alla fine il Getty compr\u00f2 il kouros, ma prima della riunione decisiva Zeri venne prelevato dalla polizia federale ed accompagnato all'aeroporto in quanto venuti a conoscenza di minacce di morte sull'italiano, che non mise pi\u00f9 piede negli Stati Uniti."}
{"id": "1229138", "revid": "16066", "url": "https://it.wikipedia.org/wiki?curid=1229138", "title": "Getty Center", "text": ""}
{"id": "1229144", "revid": "729019", "url": "https://it.wikipedia.org/wiki?curid=1229144", "title": "Banche armate", "text": "La notazione \"banche armate\", coniata all'inizio degli anni novanta nell'ambito del movimento pacifista italiano, indica quegli istituti di credito dell'Italia coinvolti nella vendita a Paesi terzi di materiale bellico da parte di aziende nazionali.\nIn base ai termini della legge 185/90 e sue seguenti modifiche, questo tipo di operazioni non \u00e8 vietato in generale, a patto che, annualmente, esse venissero approvate dal Parlamento, e purch\u00e9 tali vendite non riguardassero in alcun modo Paesi in stato di guerra, sotto dittatura o in presenza di casi di violazione dei diritti umani. Vi sono tuttavia vari modi per aggirare tali divieti, usando Paesi mediatori o tramite operazioni nei paradisi fiscali.\nStoria.\nAlla fine degli anni settanta e per tutta la prima met\u00e0 degli anni ottanta ci fu il \"boom\" delle esportazioni di materiale bellico italiano: l'Italia, per via delle pochissime restrizioni e controlli, guadagn\u00f2 nicchie di mercato (piccole armi, mine, artiglieria) in molte parti del mondo, tra cui figurano anche Paesi come Sudafrica, Iran, Libia, Argentina, Iraq e tutti gli altri nei quali le altre potenze industriali dell'Occidente, Stati Uniti d'America in testa, preferivano non comparire per motivi di \"opportunit\u00e0 politica\".\nProprio i traffici tra l'Italia e l'Iraq furono all'origine dello scandalo che scoppi\u00f2 nel 1988, quando Saddam Hussein fece sganciare sul villaggio del Kurdistan iracheno di Halabja bombe chimiche, uccidendo pi\u00f9 di 5000 persone. La reazione dell'opinione pubblica fu tale da costringere il governo italiano a promulgare la legge 185 nel 1990.\nOgni anno viene pubblicato un elenco di banche italiane che finanziano industrie di armi con i soldi di cittadini che presso uno di questi istituti hanno un conto corrente. . Secondo dati forniti dal Stockholm International Peace Research Institute (SIPRI) e riportati dal sito Unimondo, nonostante i guadagni degli Stati Uniti si aggirino intorno ai 37 miliardi di dollari tra 2006 e 2010, la somma dei guadagni ottenuti da Germania, Francia, Regno Unito, Paesi Bassi, Spagna, Italia e Svezia supera i 39,6 miliardi di dollari e ricopre pi\u00f9 del 32,3% del commercio mondiale di armamenti."}
{"id": "1229148", "revid": "666668", "url": "https://it.wikipedia.org/wiki?curid=1229148", "title": "Campionato mondiale FIFUSA 2000", "text": "La settima edizione dei Campionati del mondo di futsal, massima competizione per squadre nazionali organizzata dalla FIFUSA, si \u00e8 svolta in Bolivia nel 2000. Vi hanno partecipato sedici squadre nazionali che hanno disputato le partite nei seguenti impianti:\nSi tratta dell'ultima edizione dei campionati del mondo organizzata dalla PANAFUTSAL utilizzando il richiamo alla FIFUSA, che verr\u00e0 estinta definitivamente nel 2003 con la creazione della Asociaci\u00f3n Mundial de Futsal. Nel mondiale boliviano, disputatosi dal 15 novembre al 28 novembre 2000 la squadra vittoriosa \u00e8 risultata la Colombia."}
{"id": "1229154", "revid": "838137", "url": "https://it.wikipedia.org/wiki?curid=1229154", "title": "Rugby a 15 nel 1937", "text": "La Nazionale Italiana.\nDue \"amichevoli\"\nSeguite da un prestigioso secondo posto al Torneo di Parigi\nI Barbarians.\nNel 1937 i \"Barbarians\" hanno disputato i seguenti incontri:"}
{"id": "1229155", "revid": "13833", "url": "https://it.wikipedia.org/wiki?curid=1229155", "title": "K\u00f6niggr\u00e4tz", "text": ""}
{"id": "1229156", "revid": "729019", "url": "https://it.wikipedia.org/wiki?curid=1229156", "title": "Monte Is Caravius", "text": "Il monte Is Caravius \u00e8 il pi\u00f9 alto rilievo del massiccio del Sulcis nella Sardegna meridionale. Le informazioni sull'altezza del rilievo sono controverse: gli atlanti geografici, fonti bibliografiche storiche e documentazioni ufficiali gli attribuiscono l'altezza di \nUbicazione.\nIs Caravius \u00e8 situato nel settore centrosettentrionale del massiccio montuoso, poco appariscente perch\u00e9 circondato da altri rilievi alti 900- metri e perch\u00e9 la vetta \u00e8 interamente boscata. Si trova sul confine sudoccidentale della riserva WWF di Monte Arcosu ed \u00e8 visibile da nord (piana del Cixerri, pianura del medio Campidano e monti dell'Iglesiente. La sommit\u00e0 segna il confine fra i territori comunali di Siliqua, Nuxis e Assemini (isola amministrativa).\nGeologia e morfologia.\nLa vetta ha un profilo triangolare molto aperto in quanto si collega per mezzo di tre crinali ad altrettanti rilievi di altezza leggermente inferiore:\nQuesti tre crinali generano tre catene montuose che separano rispettivamente altrettanti bacini idrografici.\nA nord si estende una catena che, passando per Sa Punta Sa Berrita de Currei, Rocca Steria e il monte Genna Spina, digrada progressivamente fino ad una serie di colline di 3-500 metri d'altezza fino alla fascia pedemontana settentrionale che si affaccia sulla piana del Cixerri.\nDal Monte Lattias si estende verso nord una catena quasi parallela alla prima che, passando per i monti Genna Strinta e Arcosu, digrada a nord e a est in altri rilievi, in media di 3-600 metri d'altezza, che si collegano alla stessa fascia pedemontana settentrionale.\nDal crinale di sud ovest si dipartono diverse brevi catene che si articolano nell'irregolare serie di creste che formano il cuore dei Monti del Sulcis, tagliato in due dalla valico naturale che collega la piana di Capoterra a quella di Santadi.\nDal punto di vista geologico il massiccio del monte Is Caravius \u00e8 ci\u00f2 che resta dell'erosione postercinica che ag\u00ec nel tardo Paleozoico (Permiano) sulle formazioni scistose generate dall'orogenesi ercinica. A differenza di quanto avvenne sui vicini monti Lattias, Genna Spina, Genna Strinta e, in parte, sul monte Arcosu, l'erosione ha preservato lo strato degli scisti paleozoici senza portare alla luce il sottostante basamento granitico. Dal punto di vista morfologico, i profili addolciti del monte Is Caravius e del crinale che passa per \"Sa Berrita de Currei\" e Rocca Steria, contrastano nettamente con le creste granitiche che si ergono sui vicini monte Lattias e Genna Strinta a est e Genna Spina a nord-ovest, generando una suggestiva variet\u00e0 paesaggistica.\nI pendii del monte Is Caravius sono dolci sulla sommit\u00e0 e lungo i crinali, ma diventano piuttosto ripidi sulle falde, generando stretti valloni che digradano a breve distanza fino a quote di 3-400 metri. Questa morfologia accidentata \u00e8 piuttosto evidente in prossimit\u00e0 di questi rilievi, anche se parzialmente nascosta dalla fitta copertura vegetale. La stessa sommit\u00e0 del monte Is Caravius e dei crinali che da esso partono hanno un indice di boscosit\u00e0 elevato, con una copertura vegetale interrotta solo dagli affioramenti dei leucograniti del Lattias.\nIdrografia.\nLa conformazione separa tre grandi bacini idrografici. Quello a nord, piuttosto stretto, corrisponde al bacino idrografico del lago di Medau Zirimilis, di cui il rio Camboni (o rio Fenugus nel tratto iniziale, \u00e8 il principale emissario. Quello a sud \u00e8 la parte estrema del bacino del rio Gutturu Mannu, che si estende verso est collegandosi a quello del rio Guttureddu e formando il bacino del rio Santa Lucia, sull'intero settore nordorientale dei Monti del Sulcis.\nA ovest l'idrografia \u00e8 pi\u00f9 complessa a causa della morfologia pi\u00f9 irregolare. In generale il monte Tamara e il monte Tiriccu, ubicati a ovest del monte Is Caravius formano un'irregolare spartiacque che separa due distinti bacini: uno corrisponde a quello del lago Bau Pressiu, che confluisce nel Golfo di Palmas, l'altro a quello del rio Su Casteddu, di cui il bacino del Rio Camboni \u00e8 il naturale affluente. Il rio Su Casteddu confluisce nel fiume Cixerri.\nLa piovosit\u00e0 elevata ( annui), interamente concentrata nel periodo autunno-primaverile, alimenta una elevata portata di piena dei corsi d'acqua, in parte sfruttati dagli sbarramenti artificiali di Bau Pressiu e Medau Zirimilis.\nInteresse naturalistico.\nL'area in cui insiste il monte Is Caravius \u00e8 di rilevante interesse naturalistico. La vetta e i crinali che la collegano ai vicini monte Lattias e Sa Berrita de Currei delimitano una parte del confine meridionale della riserva WWF di Monte Arcosu. I versanti occidentale e meridionale sono di propriet\u00e0 del demanio regionale e gestiti dall'agenzia Forestas con le foreste demaniali di Gutturu Mannu e Tamara Tiriccu.\nL'intera area, compreso il territorio di propriet\u00e0 del WWF, \u00e8 parte integrante del costituendo parco regionale di Gutturu Mannu, che si prevede sostituir\u00e0 il parco del Sulcis, quest'ultimo istituito nel 1989 ma mai diventato operativo.\nL'interesse naturalistico e ambientale si concentra sulla flora e sulla fauna. La copertura boscosa \u00e8 infatti parte integrante di una formazione secondaria di macchia-foresta che \u00e8 ritenuta la pi\u00f9 estesa d'Europa e di cui sopravvivono piccoli relitti di lecceta primaria. L'aspetto faunistico pi\u00f9 importante \u00e8 la presenza del cervo sardo, del cinghiale sardo e di altri piccoli mammiferi e, nell'ambito dell'avifauna, delle pi\u00f9 importanti specie di rapaci fra cui l'aquila reale, l'astore sardo, lo sparviere sardo e il falco pellegrino.\nToponomastica.\nIl toponimo \u00e8 di origine sarda e fa riferimento, come molti altri rilievi del Sulcis, ad una specie vegetale (\"is caravius\"=\"i biancospini\")."}
{"id": "1229161", "revid": "1573940", "url": "https://it.wikipedia.org/wiki?curid=1229161", "title": "Yamazaki", "text": ""}
{"id": "1229165", "revid": "228587", "url": "https://it.wikipedia.org/wiki?curid=1229165", "title": "Domenica Quiz", "text": "Domenica Quiz (talvolta abbreviato in \"DQ\") \u00e8 un settimanale enigmistico edito in Italia dalla PRS Mediagroup; ha esordito nel 1951.\nCaratteristiche.\nIl settimanale si basa su un sistema a punteggio: a ogni gioco viene associato un numero di punti proporzionale alla difficolt\u00e0. Dal numero di punti ottenuti si valuta la bravura del solutore, oltre che la sua determinazione nel risolvere i molti schemi proposti. Caratteristica saliente di questa testata \u00e8 rappresentata dall'elevato numero di cruciverba e/o giochi similari, di alta o altissima difficolt\u00e0, il che la rende particolarmente gradita ai solutori gi\u00e0 esperti, meno a quelli alle prime armi che vi trovano relativamente poco materiale alla loro portata.\nAlla rivista settimanale se ne affianca una con periodicit\u00e0 mensile (denominata \"Domenica quiz mese\") e, saltuariamente, alcune pubblicazioni monografiche dedicate ai cruciverba con le strutture che incontrano maggiormente il favore degli enigmisti.\nUna rubrica dedicata alla posta consente ai lettori di richiedere alla redazione precisazioni e approfondimenti su temi e definizioni apparsi in numeri precedenti, oltre che a suggerire miglioramenti al giornale."}
{"id": "1229166", "revid": "124410551", "url": "https://it.wikipedia.org/wiki?curid=1229166", "title": "Monetazione axumita", "text": "Le monete axumite sono state le uniche ad essere state coniate in Africa senza l'influenza diretta di altre culture esterne come quella romana o greca. Circolarono a partire dall'epoca di massima espansione del Regno di Axum sotto Re Endubis verso il 270. La coniazione ebbe fine con l'inizio del declino del regno, verso la met\u00e0 del VII secolo. Dopo Axum, nessun altro stato dell'Africa subsahariana coni\u00f2 monete fino al sultanato di Kilwa Kisiwani nel X secolo.\nLe monete di Axum sono state un veicolo di propaganda per mostrare la prosperit\u00e0 del regno e per promuovere la religione nazionale (prima politeistica e poi cristiana), oltre che un mezzo per facilitare i commerci nel Mar Rosso su cui il regno prosperava. Questa monetazione fornisce anche uno strumento inestimabile per identificare una cronologia affidabile dei re di Axum a fronte degli insufficienti scavi archeologici in quest'area.\nOrigini.\nPeriodo pre-monetale.\nAnche se l'emissione di monete coniate non inizi\u00f2 prima del 270 circa, monete metalliche potrebbero essere state comunque usate per secoli ad Axum prima che ci fosse una coniazione centralizzata. Il Periplo del Mar Rosso (\"Periplus Maris Erythraei\", un testo geografico scritto in greco verso met\u00e0 del I secolo) riporta che lo stato Axumita importava bronzo, \u00abche essi usano per ornamenti e per tagliarli come monete\u00bb, e che importavano \u00abpiccole monete (\"denarion\") per gli stranieri che vivono l\u00ec\u00bb. Si pu\u00f2 quindi ragionevolmente dedurre che i primi re di Axum, il cui dominio era collocato sui percorsi commerciali che passavano per il Mar Rosso, riconoscevano l'utilit\u00e0 di monete standardizzate nel facilitare i commerci sia interni che internazionali.\nInfluenze.\nAnche se le monete axumite sono indigene sia nel disegno che nella produzione, \u00e8 innegabile qualche influenza esterna nell'incoraggiare l'uso della moneta. Nel periodo in cui ad Axum furono coniate per la prima volta monete, esistevano vasti commerci con l'Impero romano lungo le coste del Mar Rosso; nemmeno \u00e8 da escludere l'influenza dell'Impero Kushan o della Persia. Monete di Roma, di Himyar e di Kushan sono state rinvenute nelle maggiori citt\u00e0 axumite, anche se, tuttavia, sono attestate esclusivamente piccole quantit\u00e0 e sembra che la circolazione di monete straniere fosse comunque limitata. Anche se i regni dell'Arabia meridionale hanno coniato delle monete, tuttavia queste coniazioni erano gi\u00e0 terminate quando ci fu un'influenza degli axumiti nell'Arabia meridionale sotto il regno di Gadarat; inoltre molto raramente furono prodotte monete di elettro o oro (e in argento a Sabei e in Himyar oppure in bronzo in Hadramawt), di fatto rendendo l'influenza inesistente.\nLa spinta maggiore non fu l'emulazione ma le necessit\u00e0 economiche; il mar Rosso con le sue coste \u00e8 sempre stato un sito di commerci internazionali e le monete erano in grado anche allora di facilitare commerci e crescita della ricchezza.\"\nAl di l\u00e0 di queste influenze, le monete erano di disegno genuinamente indigeno, e le influenze esterne erano relativamente deboli e limitate in quantit\u00e0.\nPeriodo pre-cristiano.\nLe monetazione axumita inizi\u00f2 nell'ultimo periodo della crescita dell'impero, quando era gi\u00e0 iniziato il suo periodo d'oro. La coniazione inizi\u00f2 verso il 270, sotto il regno di Endubis.\nFonti dei materiali.\nOro.\nSembra che l'oro sia stato acquisito da pi\u00f9 fonti. L'oro probabilmente proveniva da \"Sasu\" (Sudan meridionale), ed anche da fonti pi\u00f9 vicine dell'Etiopia, anche se queste ultime sono meno documentate di quelle pi\u00f9 a nord. Un commercio di oro dalle aree meridionali dell'Etiopia come la regione di Innarya \u00e8 documentato nel VI secolo (ad esempio nei testi di Cosma Indicopleuste, un viaggiatore greco del VI secolo) ed \u00e8 continuato fino ai giorni di James Bruce (XVIII secolo). Oro veniva anche da fonti pi\u00f9 a nord, come il Gojjam (nord ovest dell'Etiopia), dalle popolazioni Beja e dall'attuale Eritrea, anche se le ultime due sono meno certe. Tuttavia recenti ricerche per trovare dell'oro condotte in Eritrea hanno identificato significativi depositi aurei a Emba Derho mentre altri depositi sono stati individuati a Zara, una citt\u00e0 dell'Eritrea centro-occidentale.\nArgento ed altri metalli.\nMentre fonti locali di oro sono attestate per l'era axumita, sembra che l'argento sia stato particolarmente pi\u00f9 raro ad Axum. Non c'\u00e8 menzione del fatto che miniere d'argento siano esistite nella regione fino al XV secolo. Tuttavia l'argento era importato, come attestato del \"Periplo del mare Eritreo\", dando luogo ad una preponderanza di monete d'argento che per\u00f2 non pu\u00f2 essere spiegata se l'importazione fosse l'unica fonte d'argento ad Axum. Inoltre un numero significativo di monete d'argento contiene inserti d'oro (presumibilmente per aumentarne il valore), che non sarebbero stati necessari se l'argento fosse stato cos\u00ec raro da dovere essere prevalentemente importato. L'argento pu\u00f2 anche essere ottenuto dalla raffinazione dell'oro, che a volte si trova in natura assieme all'argento in una lega denominata elettro.\nRame e bronzo non sembra che siano esistiti nell'Impero axumita, e la loro importazione \u00e8 documentata nel \"Periplo del Mare Eritreo\".\nValore.\nAnche se le monete d'oro erano certamente quelle di maggior valore seguite da quelle d'argento, il rapporto esatto tra le tre emissioni (oro, argento e bronzo) non \u00e8 conosciuto. La fornitura di oro era strettamente controllata dallo stato axumita, come fu notato da Cosma Indicopleuste e certamente anche gli altri metalli preziosi erano controllati strettamente, permettendo allo Stato axumita di assicurare l'uso delle proprie emissioni.\nLa qualit\u00e0 delle monete axumite era strettamente controllata e di solito con un alto titolo. Per esempio il titolo pi\u00f9 basso di oro riscontrato per le monete di Aphilas \u00e8 il 900/1000.\nLe prime monete sono spesso molto vicine al loro peso teorico e alcune addirittura lo superano. Tuttavia il peso delle monete tende a diminuire nel tempo, anche se non uniformemente n\u00e9 continuamente. Ci\u00f2 pu\u00f2 essere dipeso dal desiderio di conformarsi alla riforma monetaria romana avvenuta durante il regno di Diocleziano che aveva portato l'aureo da 1/60 ad 1/72 di libbra. Nonostante la diminuzione del peso, la purezza dell'oro fu quasi sempre mantenuta, perfino dagli ultimi re. L'abbondanza di monete axumite rinvenute e quelle che vengono dagli ultimi ritrovamenti indicano che Axum aveva accesso a grandi quantit\u00e0 di oro.\nImpronte.\nLa legenda delle monete era spesso scritta in greco, dato che le monete erano usate nei commerci con l'Oriente ellenizzato. In seguito aument\u00f2 l'uso della lingua ge'ez, la lingua degli Axumiti; ci\u00f2 indica forse un declino nell'uso per i commerci internazionali, cio\u00e8 con Roma e con l'India.\nIl dritto delle monete mostra sempre un'immagine del re (quasi sempre di profilo) che indossa una corona o un elmo/copricapo reale. Il copricapo ha sul davanti disegni che forse rappresentano pieghe oppure raggi o il sole. Ai lati del copricapo c'\u00e8 una specie di nastro per tenerlo fermo. La maggior parte delle monete ha la legenda che recita \"Re degli Axumiti\" (\u0392A\u03a3I\u039b\u0395\u03a5\u03a3 A\u039e\u03a9MIT\u03a9 - \"basileus axomito\"). Tuttavia molte monete sono state coniate anonime (o anche postume) specialmente durante il V secolo. La legenda pu\u00f2 includere anche un nome \"bisi\" (\"uomo di\", Ge'ez b\u0259'\u0259sy\u00e4 \u1265\u12a5\u1235\u12e8) o un epiteto (che inizia con \"\u018fll\u00e4\", in Ge'ez \u12a5\u1208 \"lui che\") oltre al nome personale del re. Nomi \"Bisi\" erano per lo pi\u00f9 usati assieme ai nomi personali nelle prime monete, mentre gli epiteti erano pi\u00f9 comuni negli ultimi anni, ed in alcuni casi erano gli unici. Il testo in greco era usato assieme alle legende Ge'ez, tuttavia era l'unico nelle monete d'oro con l'eccezione delle monete di Wazeba e di MHDYS. Nel tempo decadde la qualit\u00e0 del greco usato nelle monete (oro, argento e bronzo), il che indica il declino di Axum. Inoltre, iniziando da MHDYS per quello che riguarda il bronzo e da Wazeba per le monete d'argento, gradualmente il Ge'ez soppiant\u00f2 il greco nelle legende.\nMotti.\nLe monete axumite mostrano una variet\u00e0 di motti lungo tutto il periodi in cui sono state coniate, ad iniziare dal IV secolo. Attorno a questo periodo furono coniate molte monete di bronzo anonime con la sola legenda \"\u0392\u03b1\u03c3\u03b9\u03bb\u03b5\u03cd\u03c2\" (Basileus, \"Re\") sul dritto. Furono coniate sia dal re Ezana che da qualcuno dei suoi successori. Queste monete portavano sul rovescio il primo esempio di un motto, \"Possa ci\u00f2 piacere al popolo\" (greco: \"TOYTO APECHTHX\u03a9PA\" touto ares\u0113t\u0113ch\u014dra). In seguito fu scritto in Ge'ez senza vocali come \u1208\u1210\u12d8\u1260 \u1361 \u12d8\u12e8\u12f0\u12a0 \"L\u02be\u1e24ZB ZYD\u02be\" e sotto re Kaleb anche \u1208\u1200\u1308\u1228 \u1361 \u12d8\u12e8\u12f0\u12a0 \"LHGR ZYD\u02be\", \"possa questa piacere alla citt\u00e0 [nazione].\"\nEndubis.\nEndubis, il primo re Axumita di cui \u00e8 nota la coniazione di monete, ha rappresentato quasi esclusivamente la sua immagine sia al dritto che al rovescio. Le immagini mostravano la testa e la parte superiore del busto, con li copricapo reale (o elmo) ed un'abbondanza di gioielli. Oltre a scrivere il suo nome reale, Endubis segn\u00f2 anche il suo nome \"\"bisi\", una pratica continuata dai suoi successori, ma che spesso manca nelle monete successive. Il nome \"bisi\" era una sorta di affiliazione tribale o \"ethnikon\", cio\u00e8 un riferimento alla discendenza reale che era diversa per ogni re. Endubis enfatizz\u00f2 anche la sua religione con la presenza del simbolo pre-cristiano costituito dal disco e dal crescente come strumento di propaganda, che \u00e8 uno degli obbiettivi che si pongono le monete. Un secondo motivo usato da Endubis e che prosegue nelle monete successive, \u00e8 quello delle due (a volte solo una in seguito) spighe di orzo o grano poste intorno alla sua testa. Anche se non esiste una evidenza nelle iscrizioni, data la preminente posizione intorno alla testa reale, le spighe possono essere dei simboli che rappresentano lo stato axumita. Sebbene le monete successive siano pi\u00f9 piccole, Endubis scelse l'aureo romano come moneta su cui standardizzare il peso delle monete axumite, con l'emissione di monete d'oro da mezzo aureo del peso di circa 2,70 grammi (pi\u00f9 precisamente, il peso teorico dovrebbe essere 2,725g).\nAphilas.\nMentre tutte le monete di Endubis hanno il re con l'elmo reale, quelle di Aphilas mostrano il re che indossa un'impressionante alta corona sopra l'elmo reale. La corona mostra un colonnato con archi che sostiene delle alte guglie, in cima alle quali si vedono grandi dischi il cui significato non \u00e8 ben identificato. Oltre alla corona ed all'elmo reale, le monete di Aphilas includono anche altri elementi regali come una lancia, un ramo con bacche, la rappresentazione delle braccia, l'aggiunta di nappe con frange sull'abito imperiale ed altre gioielli come amuleti e braccialetti. Nonostante queste innovazioni Aphilas continu\u00f2 ad usare la propria immagine con l'elmo regale in alcune monete, a volte nel rovescio, mentre l'immagine con la corona si trova al dritto.\nUna delle sue emissioni comprende la sua immagine frontale nel dritto, caratteristica che termina con il suo regno e che si ritrova solo negli ultimi re. Altre due caratteristiche della coniazione di Aphilas furono abbandonate dai re successivi. Una \u00e8 l'uso delle semplice iscrizione \"Re Aphilas\" sul rovescio di una moneta, l'unico lato usato in modo esclusivamente epigrafico nelle monetazione axumita. L'altro \u00e8 l'uso della rappresentazione di una singola spiga di orzo o grano al rovescio, mentre l'uso delle due spighe poste in forma circolare intorno all'immagine reale continua.\nAphilas introdusse una variet\u00e0 di diverse monete per tutti e tre i metalli, alcune delle quali durarono fino al VII secolo, mentre l'uso di altre termin\u00f2 con la fine del suo regno. Le sue nuove monete in oro, coniate accanto alle vecchie, dal valore di un quarto e di un ottavo di aureo furono subito abbandonate; di entrambe \u00e8 noto un solo esemplare. Sono state anche trovate monete da 1/16 anche se sembra che si tratti di una deliberata svalutazione (tuttavia le monete axumite erano generalmente, come gi\u00e0 visto, di oro quasi puro).\nLe monete d'argento di Aphilas, emesse invece con un peso pari alla met\u00e0 di quelle precedente, divennero il nuovo standard axumita per l'argento fino alla fine della monetazione. Presumibilmente le vecchie monete avevano un valore pi\u00f9 alto di quello necessario e le nuove monete risolsero il problema.\nInvece il peso dell'emissione di bronzo di Aphilas fu portato a 4,83 grammi. La rarit\u00e0 delle monete potrebbe attestare un rapido ritiro dal mercato, come si suppone anche per il quarto di aureo. Queste due emissioni di Aphilas sono le uniche a rappresentarlo frontalmente anzich\u00e9 di profilo.\nEzana.\nDurante il regno di Ezana ci fu un sostanziale cambiamento sia nel Regno di Axum che nella sua monetazione a causa del passaggio della religione di Stato dal paganesimo alla Cristianit\u00e0, uno dei primi stati a fare questo processo. Mentre le monete di Ezana battute durante la prima met\u00e0 del suo regno sono quasi identiche a quelle di Aphilas, eccettuate minime riduzioni di peso, quelle della seconda met\u00e0 usano un disegno rivoluzionario. Con la sua conversione alla cristianesimo, Ezana inizi\u00f2 a rappresentare la croce nelle sue monete, la prima volta che nel mondo si mostra sulle monete questo simbolo. Alcune delle sue monete \"cristiane\" hanno lo stesso peso usato a Roma prima della riforma di Costantino I del 324, indicando che la conversione sia avvenuta prima di questa data o poco dopo, giacch\u00e9 la monetazione axumita potrebbe non aver cambiato il peso immediatamente.\nParallelamente all'adozione della croce sulle monete, non fu pi\u00f9 usato il simbolo della stella e crescente. Monete cristiane successive riflettono l'adozione dello standard di 4,54 g di Costantino, con il peso teorico delle monete axumite, che era di mezzo aureo, che di conseguenza cala a 1,70 g per le monete d'oro.\nMonete di Ezana senza alcun simbolo religioso sono state trovate, come anche monete simili di suo padre, Ousanas. Ci\u00f2 potrebbe riflettere una transizione della religione di Axum, quando Frumenzio influenzava il padre di Ezana ed il cristianesimo si diffondeva nel paese, supportando quanto scrive Rufino. L'assenza di simboli pi\u00f9 in generale pu\u00f2 riflettere l'incertezza di come esibire al meglio il cambiamento di religione nello stato axumita.\nStandard ponderali.\nMonete d'oro.\nLe monete d'oro pesano in media 2,5-2,8 grammi ed hanno un diametro di 15\u201321\u00a0mm all'inizio delle emissioni, nel 270-300. Ci\u00f2 le rende pari a mezzo aureo che pesava 4,62-6,51 grammi al tempo di Probo. Le emissioni di Israele (570-600) pesano 1,5 grammi ed hanno 17\u00a0mm di diameter. Il solido romano di Maurizio era di 4,36-4,47 grammi. La maggior parte di queste monete sono state trovate nell'Arabia meridionale e non ad Axum. Il nome non \u00e8 conosciuto e di conseguenza ci parla di unit\u00e0 AU.\nMonete d'argento.\nSempre a partire da Endubis le monete d'argento pesano 2,11-2,5 grammi, che \u00e8 circa la met\u00e0 dell'antoniniano romano che pesava 3,5-4,5 grammi. Un denario dell'inizio del III secolo pesava 2,5-3,00 grammi con un contenuto del 52% o meno di argento, mentre le monete di Axum erano inizialmente di argento puro e il titolo fu diminuito solo in un secondo tempo. Il nome \u00e8 sconosciuto e vengono indicate con la sigla AR.\nMonete di bronzo.\nLa maggior parte delle monete di bronzo, come anche quelle d'argento, sono state trovate nel territorio di Axum con pochissimi pezzi trovati in Giudea, Meroe ed Egitto. Sono grossolanamente basate sui vecchi assi e sesterzi romani sia come forma che spessore. Il disegno cambia come le nelle monete romane: inizialmente \u00e8 dettagliato poi lo stile diventa arcaico e le immagini non sono riconoscibili. Il nome non \u00e8 noto e sono denominate con AE ed il diametro in millimetri, ad esempio AE17 per una moneta di 17\u00a0mm.\nCommerci.\nNel momento in cui Axum conia le sue prime monete, il regno aveva gi\u00e0 una lunga storia di commerci con la Grecia, Roma, l'impero persiano e l'India. Il fatto che questa monetazione sia iniziata cos\u00ec tardi infatti desta un po' di sorpresa. L'uso tardivo della monetazione pu\u00f2 essere attribuito alla mancanza di un'economia evoluta, necessaria, necessaria perch\u00e9 le monete vengano accettate. La maggior parte delle monete axumite sono state trovate in grandi centri di commercio e pochissime in villaggi remoti, ove il commercio era per lo pi\u00f9 basato sul baratto e non sulla moneta.\nDi fatto le motivazioni iniziali per la coniazione di moneta furono i commerci ed i mercati internazionali, come evidenziato dall'uso del greco nella maggior parte delle proprie monete. Inoltre sembra che le monete d'oro siano state previste principalmente per i commerci con l'esterno mentre le monete d'argento e di bronzo probabilmente circolavano per lo pi\u00f9 nell'Impero axumita, dato anche che le emissioni d'oro generalmente specificano \"Re degli Axumiti\" mentre il titolo nelle monete d'argento e di bronzo \u00e8 semplicemente \"Re\".\nSembra che l'uso internazionale delle monete axumite sia iniziato subito, dato che le monete di re Ezana e perfino quelle di re Aphilas (il secondo ad emettere monete) siano state trovate in India.\nDeclino.\nDurante il VII secolo, la potenza axumita inizi\u00f2 a decadere e la societ\u00e0 etiope inizi\u00f2 a ritirarsi negli altopiani interni e le aree costiere divennero aree periferiche, mentre in precedenza Adulis, sulla costa, era stata la seconda citt\u00e0 di Axum. Le monete continuarono a circolare ma delimitate in aree locali come la Nubia, l'Arabia meridionale ed il Corno d'Africa.\nArcheologia.\nGrazie alla loro natura le monete (ad es. con i nomi dei re) hanno fornito informazioni essenziali nell'identificazione di una cronologia dei re di Axum. Si stima che il 98% della citt\u00e0 di Axum rimanga non scavato ed altre aree ancora di pi\u00f9.\nAttraverso l'analisi del numero delle monete prodotte ed il loro stile, gli archeologi sono stati in grado di ricostruire una cronologia sommaria ma generalmente condivisa sui re del tardo VI secolo e del VII. Dei 20 Re di Axum attestati dalle monete, solo due sono supportati da iscrizioni di altro tipo, cio\u00e8 i due re pi\u00f9 famosi Ezana e Kaleb; sotto i regni di entrambi ci furono periodi di eccezionale prosperit\u00e0 che coincise con il massimo splendore del regno axumita.\nMolte monete sono state trovate nel nord dell'Etiopia ed in Eritrea, la regione centrale di Axum, sebbene monete axumite siano attestate ad Arato e Lalibela. Molte monete sono state trovate ancora pi\u00f9 lontano. Numerosi tesori di monete (sempre oro eccetto una moneta d'argento) sono stati trovati nel sud dell'Arabia, pi\u00f9 che nella stessa Axum, testimoniando forse una presenza axumita in parti della regione (a sostegno forse il titolo usato che rivendicava il controllo su parte dell'Arabia meridionale durante il regno di GDRT). I ritrovamenti possono essere resti di tesori lasciati durante il periodo di Kaleb (forse come pagamento di mercenari), quando la zona fu sotto il controllo axumita. Oltre al Corno d'Africa e alla penisola Araba, le monete sono state rovate in Israele, Meroe, Egitto, e India.\nLe monete d'argento e di bronzo sono state trovate per lo pi\u00f9 ad Axum, anche se alcune sono state rinvenute nei centri di pellegrinaggio in Palestina.\nOltre alla evidenza storica, l'uso del Ge'ez nelle monete offre anche importanti informazioni linguistiche. Anche se rara, la vocalizzazione del Ge'ez usata a volte nelle monete axumite permette ai linguisti di analizzare i cambiamenti vocalici e spostamenti che non possono essere rappresentati nei vecchi abjad delle lingue semitiche come l'ebraico, l'arabo, l'arabo meridionale e il primo Ge'ez, che non era vocalizzato."}
{"id": "1229170", "revid": "1728", "url": "https://it.wikipedia.org/wiki?curid=1229170", "title": "Moneta axumita", "text": ""}
{"id": "1229173", "revid": "3115", "url": "https://it.wikipedia.org/wiki?curid=1229173", "title": "Roger de Bussy-Rabutin", "text": "Biografia.\nBussy-Rabutin era il terzo figlio di L\u00e9onor de Rabutin, luogotenente generale del Nivernais, e di Diane de Cugnac, ma la morte dei fratelli maggiori fece di lui il capo famiglia. Entrato nell'esercito a sedici anni, fece molte campagne militari fino a raggiungere il grado di luogotenente generale del re.\nDisse di se stesso che le sue due ambizioni erano diventare un \u00abuomo onesto\u00bb e distinguersi nel mestiere delle armi, ma riusc\u00ec pi\u00f9 che altro a farsi spedire alla Bastiglia per qualche mese, nel 1641 dal cardinale Richelieu tanto per una sua negligenza commessa nell'esercizio delle sue funzioni quanto per le sue galanterie.\nNel 1643 spos\u00f2 la cugina Gabrielle de Toulongeon e lasci\u00f2 per qualche tempo l'esercito. Ereditato il grado di generale dal padre, nel 1645 serv\u00ec sotto il principe di Cond\u00e9 in Catalogna. Dopo essere rimasto vedovo nel 1646, cerc\u00f2 di rapire Madame de Miramion, una ricca vedova: l'affare fu sistemato con un risarcimento. Il Bussy-Rabutin spos\u00f2 poi Louise de Rouville.\nGi\u00e0 appartenente alla Fronda, un affronto subito dal visconte di Turenne fin\u00ec per riconvertirlo alla causa reale. Combatt\u00e9 durante la guerra civile e all'estero: con la funzione di maestro di campo, nel 1655 fu agli ordini del Turenne nella campagna delle Fiandre e poi partecip\u00f2 all'assedio di Mardick nel 1657 e si distinse nella battaglia delle Dune nel 1658, anche se non andava d'accordo col comandante in capo dell'esercito francese. Del resto, la sua vena polemica, la sua vanit\u00e0 e la sua abitudine a comporre canzonette sarcastiche gli alienarono la stima della maggior parte dei potenti personaggi dell'esercito e della corte.\nIl grande scandalo causato nel 1659 per aver partecipato a un'orgia a Roissy durante la settimana santa, gli valse la caduta in disgrazia presso il re. Esiliato nelle sue terre, a Bussy-le-Grand, in Borgogna, vi compose una celebre \"Histoire amoureuse des Gaules\" descrivendo le avventure delle gran dame di corte, per il divertimento della sua favorita, la marchesa de Montglas. Piena di spirito ma soprattutto di licenziosit\u00e0, quest'opera circol\u00f2 manoscritta, suscitando anche diversi seguiti apocrifi. E una sorta di cronaca scandalosa dove si descrivono, con spirito maligno, i costumi galanti della corte durante la giovinezza del re, tanto da meritare all'autore il soprannome di \"Petronio francese\".\nEssendo stato accusato di aver compromesso la reputazione della regina, Bussy-Rabutin mand\u00f2 a Luigi XIV una copia dell'opera allo scopo di smentire le accuse; ci\u00f2 nonostante, egli fu rinchiuso nella Bastiglia il 17 aprile 1665 e privato cos\u00ec della possibilit\u00e0 di essere ricevuto all'Acad\u00e9mie fran\u00e7aise dove era stato eletto da poco al posto di Nicolas Perrot d'Ablancourt.\nLiberato dopo poco pi\u00f9 di un anno, fu nuovamente esiliato nelle sue terre, dove visse per diciassette anni. Bussy-Rabutin risent\u00ec molto di questo disonore e dell'assere stato escluso dall'esercito. Pot\u00e9 tornare a Parigi solo nel 1682, e fu ricevuto finalmente all'Acad\u00e9mie dove sostenne il partito dei \"Moderni\" nella nota \"querelle\" letteraria fra \"Antichi\" e \"Moderni\". Ricevuto freddamente a corte, prefer\u00ec in breve ritornare nel suo castello in Borgogna, che abbell\u00ec di molte decorazioni pittoriche.\nI passaggi pi\u00f9 interessanti della sua \"Histoire amoureuse des Gaules\" sono adattati dal Satyricon di Petronio e, a parte qualche ritratto, il suo interesse risiede essenzialmente nel carattere scandaloso delle cronache.\nAnimate, piene di carattere, le sue \"M\u00e9moires\", pubblicate postume, hanno al contrario il fascino di un romanzo d'avventure. La sua voluminosa corrispondenza \u00e8 parimenti varia e ricca d'interesse, a parte quella tenuta con la cugina Madame de S\u00e9vign\u00e9 che fu offesa del ritratto che egli le aveva fatto nell\"'Histoire\" di \u00abgiovane e bella vedova\u00bb.\nBussy-Rabutin fu autore anche di una \"G\u00e9n\u00e9alogie de la famille Rabutin\" edita solo nel 1867, mentre le sue \"Consid\u00e9rations sur la guerre\" furono pubblicate a Dresda nel 1746. Per i ragazzi scrisse anche una serie di biografie a scopo di edificazione morale. Suo figlio divenne vescovo di Lu\u00e7on e dovette avere il dono di piacere, se si merit\u00f2 il soprannome di \"Dieu de la bonne compagnie\"."}
{"id": "1229174", "revid": "486946", "url": "https://it.wikipedia.org/wiki?curid=1229174", "title": "E\u00e4rnil II", "text": ""}
{"id": "1229176", "revid": "80339", "url": "https://it.wikipedia.org/wiki?curid=1229176", "title": "San Sergio di Radone\u017e", "text": ""}
{"id": "1229177", "revid": "80339", "url": "https://it.wikipedia.org/wiki?curid=1229177", "title": "Sergio di Radonezh", "text": ""}
{"id": "1229179", "revid": "28592", "url": "https://it.wikipedia.org/wiki?curid=1229179", "title": "Showgirl", "text": ""}
{"id": "1229182", "revid": "767487", "url": "https://it.wikipedia.org/wiki?curid=1229182", "title": "Cadaver", "text": "I Cadaver sono stati un gruppo death metal norvegese formatosi a R\u00e5de nel 1988, attivo all'inizio degli anni novanta e, in seguito allo scioglimento, tra il 1999 e il 2004, ma in questo periodo cambiarono il nome in Cadaver Inc.\nBiografia.\nAnders Odden e Ole Bjerkebakke (rispettivamente chitarrista e batterista/cantante della band) fondano la band nel 1988, in seguito si aggregher\u00e0 anche il bassista Ren\u00e9 Jansen. L'anno seguente esce il primo demo del trio norvegese, Abnormal Deformity. Grazie a questo album si fanno notare da Bill Steer e Jeff Walker, membri dei Carcass, che fanno firmare la band per la casa discografica Earache Records. I successivi album, Hallucinating Anxiety (1990) e ...In Pains (1992), danno una certa fama alla band che per\u00f2 nel 1993 si scioglie a causa di dissidi interni.\nAlcuni anni dopo, nel 1999, Odden riunisce la band che cambia il nome in Cadaver Inc. Oltre a lui, ci sono 3 nuovi musicisti. Il nuovo quartetto pubblica Discipline (uscito nel febbraio [2001). In seguito alla pubblicazione dell'album, la band ha seguito in un lungo tour i Morbid Angel e gli Extreme Noise Terror. L'ultimo album prima del definitivo scioglimento (avvenuto nel 2004) s'intitola Necrosis."}
{"id": "1229189", "revid": "599013", "url": "https://it.wikipedia.org/wiki?curid=1229189", "title": "Fr\u00e9d\u00e9rik Deburghgraeve", "text": ""}
{"id": "1229190", "revid": "48193", "url": "https://it.wikipedia.org/wiki?curid=1229190", "title": "Clips", "text": ""}
{"id": "1229192", "revid": "159315", "url": "https://it.wikipedia.org/wiki?curid=1229192", "title": "Cadaver Inc.", "text": ""}
{"id": "1229193", "revid": "838137", "url": "https://it.wikipedia.org/wiki?curid=1229193", "title": "Frederik Deburghgraeve", "text": "Specializzato nella rana, ha vinto la medaglia d'oro nei 100\u00a0m rana alle Olimpiadi di Atlanta 1996."}
{"id": "1229194", "revid": "599013", "url": "https://it.wikipedia.org/wiki?curid=1229194", "title": "Giuseppe Gaspari", "text": "Carriera.\nCresce nel e passa al in Serie B nel 1959, conquistando la Serie A con gli etnei allenati da Carmelo Di Bella.\nNella stagione 1961-1962, dopo un buon campionato con i rossoazzurri, passa alla in cambio di Giuseppe Vavassori ma essendo chiuso da Anzolin, gioca solamente 4 gare subendo 11 gol.\nPassa poi, nel 1962, al per chiudere in Serie C nell'Anconitana\nIn carriera ha collezionato complessivamente 71 presenze in Serie A.\nConclusa la carriera agonistica, \u00e8 rimasto nel mondo del calcio come preparatore dei portieri, lavorando per varie societ\u00e0, fra le quali e Ancona."}
{"id": "1229198", "revid": "13833", "url": "https://it.wikipedia.org/wiki?curid=1229198", "title": "Castello di Haut-Koenigsburg", "text": ""}
{"id": "1229200", "revid": "72396", "url": "https://it.wikipedia.org/wiki?curid=1229200", "title": "Prehistoric park", "text": ""}
{"id": "1229203", "revid": "16066", "url": "https://it.wikipedia.org/wiki?curid=1229203", "title": "J. Paul Getty Museum", "text": ""}
{"id": "1229204", "revid": "124123", "url": "https://it.wikipedia.org/wiki?curid=1229204", "title": "Jeremy Linn", "text": "Specializzato nella rana ha vinto la medaglia d'oro nella staffetta 4x100\u00a0m misti e la medaglia d'argento nei 100\u00a0m rana alle Olimpiadi di Atlanta 1996."}
{"id": "1229205", "revid": "767487", "url": "https://it.wikipedia.org/wiki?curid=1229205", "title": "Union Europea de Futsal", "text": "L'Union Europea de Futsal detta anche European Union of Futsal (UEFS) \u00e8 un organismo internazionale che raccoglie le federazioni nazionali dell'Europa che curano e gestiscono il gioco del football sala nella versione ufficiale dalla FIFUSA.\nL'UEFS \u00e8 stata fondata nel 1988 a Madrid e si \u00e8 poi spostata come sede a Mosca in Russia, comprende venti federazioni nazionali tra cui anche Australia ed Israele ed \u00e8 affiliata alla rinata FIFUSA che aveva interrotto la propria attivit\u00e0 per far spazio alla AMF, ma ora, dal 2016 la FIFUSA \u00e8 ritornata ufficialmente nella gestione Mondiale del FUTSAL.\nTrofei organizzati.\nLA UEFS si occupa dell'organizzazione di trofei maschili e femminili, sia per le selezioni nazionali che per le squadre di club. La prima competizione ad essere organizzata fu il Campionato Europeo che si svolse per la prima volta nel 1989 a Madrid, in Spagna. Tale competizione \u00e8 stata dominata inizialmente dalle formazioni iberiche: il Portogallo (poi campione del mondo nel 1991) vinse le edizioni del 1989 e del 1990; la Spagna vinse l'edizione del 1992. Successivamente il baricentro dei valori si spost\u00f2 verso est, con la vittoria della Slovacchia nel 1995 poi della Russia nel 1998 e della Bielorussia nel 2004.\nDue anni dopo l'indizione del primo campionato europeo per selezioni nazionali, la UEFS var\u00f2 il primo trofeo per squadre di club, la Coppa dei Campioni UEFS che si svolge regolarmente ogni anno in una sede diversa, ad esclusione dell'anno 2000 quando non fu disputata. Tale competizione di club \u00e8 stata affiancata nel 1995 dalla UEFS Cup svoltasi negli ultimi anni con cadenza annuale ma precedentemente svolta con saltuariet\u00e0 negli anni 1995, 1997, 1998, 2000.\nIn campo femminile, l'attivit\u00e0 per selezioni nazionali \u00e8 iniziata nel 2001 in Russia, entrambe le edizioni sin qui svolte hanno visto trionfare la nazionale russa. Le manifestazioni di club analoghe a quelle maschili si svolgono dalla stagione 2004."}
{"id": "1229206", "revid": "28592", "url": "https://it.wikipedia.org/wiki?curid=1229206", "title": "Geografico", "text": ""}
{"id": "1229207", "revid": "150809", "url": "https://it.wikipedia.org/wiki?curid=1229207", "title": "UEFS", "text": ""}
{"id": "1229209", "revid": "138642", "url": "https://it.wikipedia.org/wiki?curid=1229209", "title": "Gruppo da battaglia di portaerei", "text": ""}
{"id": "1229211", "revid": "31886", "url": "https://it.wikipedia.org/wiki?curid=1229211", "title": "Yesterday and Today", "text": "Yesterday and Today \u00e8 una raccolta dei Beatles pubblicata esclusivamente negli USA dalla Capitol Records nel 1966.\nLa copertina originale presentava i quattro membri del gruppo con camici da macellaio, alcune bambole fatte a pezzi e abbondanti pezzi di carne; il giorno dopo la messa in vendita, la copertina venne ritenuta troppo splatter e la Capitol ritir\u00f2 dal mercato le copie gi\u00e0 distribuite per farvi applicare incollata sopra una seconda copertina. Le rare copie sfuggite a questo procedimento hanno nel tempo raggiunto alte quotazioni.\nIl disco.\nIl disco contiene tracce provenienti da \"Help!\", \"Rubber Soul\", il recente singolo \"We Can Work It Out / Day Tripper\" e alcune tracce di \"Revolver\", che sarebbe uscito il mese successivo. \nLa copertina \"Butcher Cover\".\nA inizio 1966, il fotografo Robert Whitaker fece un servizio fotografico ai Beatles, per una performance artistica di arte concettuale intitolata \"A Somnambulant Adventure\". Nella seduta, Whitaker scatt\u00f2 una serie di foto ai componenti del gruppo che indossavano per l'occasione dei camici da macellaio imbrattati di sangue con addosso pezzi di carne e parti di bambole in plastica smembrate. I Beatles ripetevano da tempo di essere ormai stanchi delle solite foto pubblicitarie, e cos\u00ec avevano deciso di sperimentare qualcosa pi\u00f9 in sintonia con il loro caratteristico humour nero. Anche se inizialmente le foto non erano intese per comparire sulla copertina dell'album, i quattro insistettero che una di esse venisse usata a tale scopo. In una intervista del 2002 pubblicata dalla rivista \"Mojo\", l'ex presidente della Capitol Alan W. Livingston, afferm\u00f2 che fu Paul McCartney quello che insistette maggiormente affinch\u00e9 la foto divenisse la copertina per il nuovo album statunitense, e che McCartney descriveva come: \u00abIl nostro commento sulla guerra in Vietnam\u00bb. Altre interpretazioni intenderebbero la macabra copertina come una manifestazione di protesta da parte del gruppo nei confronti della \u201cmacellazione\u201d che i loro prodotti discografici subivano oltreoceano a opera della Capitol.\nNegli Stati Uniti, la Capitol Records stamp\u00f2 circa 750.000 copie dell'album con la copertina \"da macellaio\", in quattro differenti stabilimenti situati in citt\u00e0 diverse sia in versione mono che in versione stereo. Le copie in mono furono stampate in numero maggiore. Una piccola parte delle copie stampate fu distribuita ai vari disc jockey e ai maggiori negozi di dischi come copie promozionali. Le reazioni furono immediate: la Capitol ricevette centinaia di proteste dai negozianti e il disco venne ritirato dal mercato dietro ordine del presidente della EMI, sir Joseph Lockwood. A quel punto il disco era stato gi\u00e0 venduto in alcuni negozi ma probabilmente soltanto per un giorno.\nLa Capitol inizialmente diede ordine di distruggere le copie dell'album ma in seguito, per contenere i costi, si decise di appiccicare una copertina pi\u00f9 convenzionale sopra a quella ritirata: la nuova copertina, raffigurante i membri della band che posavano accanto ad un baule da viaggio aperto, venne quindi incollata sopra la \"Butcher Cover\" e il disco rispedito ai negozi per la distribuzione al dettaglio. Molti possessori di una delle copie ricopertinate cercarono di strappare la nuova copertina cos\u00ec da scoprire quella originale, ma a parte rarissimi casi, i tentativi non fecero che rovinare irrimediabilmente entrambe le copertine, nuova e vecchia.\nLe copie originali con la \"Butcher Cover\" non ricopertinata sono le pi\u00f9 rare e raggiungono quotazioni importanti sul mercato dell'antiquariato. Le copie con la nuova copertina incollata sulla \"Butcher Cover\" sono anch'esse ritenute molto rare e hanno considerevoli quotazioni, mentre le copie ricopertinate alle quali venne strappata la nuova copertina sono le pi\u00f9 comuni sul mercato.\nNel 1987, l'allora presidente della Capitol Records, Alan Livingston mise all'asta 24 copie intatte e originali della prima stampa dell'album della sua collezione privata; quando nel giugno 1966 fu dato l'ordine di eliminare la \"Butcher Cover\", Livingston prese dal magazzino un pacco di LP ancora confezionati prima che venisse loro appiccicata la copertina sostitutiva e li rinchiuse in un armadio a casa sua. Le copie dell'album vennero dapprima messe all'asta dal figlio di Livingston, Peter, durante una \"Beatles Convention\" al Marriott Hotel vicino al Los Angeles International Airport, il giorno del Ringraziamento del 1987. Queste copie ancora sigillate, 19 in formato mono e 5 in stereo, sono le pi\u00f9 rare e preziose copie dell'album esistenti. Nell'aprile 2006, l'Heritage Auction Galleries ha venduto una di queste copie mono durante un'asta a Dallas per circa 39.000 dollari.\nNel 2007 George Martin, il produttore discografico dei Beatles, ricord\u00f2 che la \"Butcher Cover\" fu la causa del primo grande dissidio tra lui e la band. Egli aggiunse: \u00abPensavo che fosse disgustosa e di cattivo gusto ... Suggeriva che fossero pazzi. Cosa che erano, ma non in quel senso.\u00bb\nCollegamenti con la teoria PID (Paul Is Dead).\nNella celebre copertina censurata, sono stati riscontrati numerosi indizi dai sostenitori della leggenda metropolitana sulla morte di Paul McCartney. Ad esempio sul braccio di Paul nella \"Butcher Cover\", c'\u00e8 una dentiera (ad indicare i denti che Paul avrebbe perso nell'incidente d'auto). Sempre Paul, porta al polso un orologio che, se guardato con una lente di ingrandimento, segnerebbe l'ora del fatale incidente, le 5 di mattina. George Harrison tiene una testa di bambola vicino a Paul, simbolo delle ferite al capo riportate nello scontro (o eventualmente della decapitazione che avrebbe subito in esso). Ma tutta la copertina simboleggerebbe la natura del terribile incidente. Quando la copertina fu rifatta perch\u00e9 ritenuta \"troppo violenta\", nella nuova copertina appiccicata su quella vecchia, Paul venne ritratto all'interno di un baule molto simile a una cassa da morto. Sempre in questa foto, per la prima volta nelle foto ufficiali dei Beatles, si vede una cicatrice sul suo labbro superiore (conseguenza di un incidente in motorino realmente accadutogli nel 1965). Tuttavia la data di uscita dell'album \u00e8 antecedente alla presunta morte del bassista, che secondo i sostenitori della teoria PID, sarebbe avvenuta nel mese di novembre 1966.\nTracce.\nTutte le canzoni sono accreditate a John Lennon e Paul McCartney, eccetto dove indicato."}
{"id": "1229212", "revid": "838137", "url": "https://it.wikipedia.org/wiki?curid=1229212", "title": "Rugby a 15 nel 1938", "text": "Attivit\u00e0 Internazionale.\nAltri test.\nLa Germania, raggiunge il punto pi\u00f9 alto della sua storia rugbistica, vincendo con la Francia, probabilmente in calo tecnico dopo anni di assenza dal Cinque nazioni\nLa Nazionale Italiana.\nUn solo match con una pesante sconfitto con la Germania\nI Barbarians.\nNel 1938 la squadra ad inviti dei Barbarians ha disputato i seguenti incontri:"}
{"id": "1229215", "revid": "767487", "url": "https://it.wikipedia.org/wiki?curid=1229215", "title": "Associazione dei geografi italiani", "text": "l'Associazione dei Geografi Italiani (AGeI) \u00e8 un'associazione scientifica sorta il 24 giugno 1978 dalla trasformazione del Comitato dei Geografi Italiani (CoGeI).\nStoria.\nIl Co.Ge.I. venne fondato nel 1967 come organismo che riuniva tutti i professori ordinari universitari di discipline geografiche insieme a dieci rappresentanti eletti fra i liberi docenti e dieci cultori della materia. L'intenzione principale del Comitato era quella di coordinare la ricerca scientifica delle discipline geografiche.\nL'assemblea generale del comitato, riunitasi a Roma il 5 novembre 1977, approv\u00f2 la proposta della giunta di trasformarsi in A.Ge.I.\nIl 15 settembre 1978 si insedi\u00f2 il comitato direttivo dell'AGeI (Associazione dei Geografi Italiani), che riunisce tutti gli studiosi di geografia nel campo dell'Universit\u00e0 e della ricerca.\nLa sede fu stabilita a Roma. Attualmente lo Statuto prevede che la sede sia quella del Presidente pro-tempore.\nL'attuale Presidente \u00e8 Andrea Riggio, docente presso l'Universit\u00e0 degli Studi di Cassino e del Lazio Meridionale.\nStruttura, attivit\u00e0 e finalit\u00e0.\nLa principale attivit\u00e0 dell'Associazione consiste nello stimolare la ricerca all'interno delle discipline geografiche attraverso specifici programmi di studio. Per questo si occupa del coordinamento della partecipazione scientifica italiana alle attivit\u00e0 dei congressi internazionali.\nFra le attivit\u00e0 pi\u00f9 importanti messe in risalto nello statuto dell'Associazione, vi \u00e8 la promozione di giornate della geografia, convegni di studio nazionali e internazionali, e delle escursioni geografiche interuniversitarie utili alla preparazione dei giovani studiosi.\nInoltre l'A.Ge.I. stimola la considerazione e lo sviluppo della geografia come materia di studio nelle Scuole di ogni ordine e grado. \u00abL\u2019A.Ge.I. mantiene i rapporti con il MIUR, la CRUI, il CUN per la ridefinizione delle declaratorie ai fini concorsuali; esprime pareri circa la ridefinizione dei SSD (Settori Scientifico Disciplinari); fornisce indicazioni alle amministrazioni pubbliche circa i requisiti formativi necessari per accedere a selezioni e concorsi per posti di archivista nel settore pubblico\u00bb.\nIl comitato direttivo \u00e8 composto da 15 membri eletti tra i soci, resta in carica quattro anni ed \u00e8 convocato per un minimo di tre volte all'anno.\nI componenti sono rieleggibili. Il Comitato Direttivo elegge tra i suoi membri, con voto segreto, il Presidente, due Vice-presidenti, un Segretario e un Tesoriere, che non possono restare nella stessa carica per pi\u00f9 di due mandati, se consecutivi.\nGruppi di lavoro.\nL'associazione promuove una serie di collaborazioni scientifiche e di ricerche in tutte le principali universit\u00e0 italiane. I gruppi di lavoro auto-gestiscono e aggiornano una propria pagina nel sito sociale.\nRivista ufficiale e pubblicazioni.\nLa rivista ufficiale dell'A.Ge.I. \u00e8 \"Geotema\", inserita dall'Anvur tra le riviste di classe A per il settore concorsuale 11/B1.\nVarie sono inoltre le pubblicazioni a carattere scientifico, dagli atti dei convegni a lavori di ricerca sui temi di interesse dei gruppi di lavoro."}
{"id": "1229216", "revid": "339392", "url": "https://it.wikipedia.org/wiki?curid=1229216", "title": "CONMEBOL Copa Am\u00e9rica", "text": ""}
{"id": "1229220", "revid": "124699781", "url": "https://it.wikipedia.org/wiki?curid=1229220", "title": "Egidio Notaristefano", "text": "Carriera.\nGiocatore.\nClub.\nInizi\u00f2 la carriera nel , nei primi anni 1980. Nel 1983-1984 ottenne la promozione disputando cos\u00ec la sua prima gara in Serie A nella stagione successiva.\nNel 1988 un infortunio compromise la sua carriera; il Como retrocesse dalla Serie A alla Serie C1 in due anni. Un'esperienza al Bologna, nella stagione 1990-1991, si concluse nuovamente con una retrocessione.\nVest\u00ec successivamente le maglie di Lecce e tra i cadetti, ottenendo con entrambe la promozione in massima serie, e dell'Alessandria in C1. Promosso in Serie C2 nel 1999 con il Meda, chiuse la carriera coi dilettanti del Pro Lissone, nel 2001.\nNazionale.\nEsord\u00ec in Nazionale Under-21 il 12 novembre 1986 a Fontanafredda, in un'amichevole contro l'Austria. Con l'Under-21 conta dieci presenze e un gol, messo a segno contro la Svizzera il 16 ottobre 1987, a Neuch\u00e2tel.\nAllenatore.\nDopo un'esperienza di allenatore con il Bienate Magnago (nel campionato di Promozione lombardo), ha allenato le giovanili del e, dal 5 novembre 2007, la prima squadra lilla, in Serie C1, collaborando con Oreste Didon\u00e8.\nNel maggio del 2008 il Novara lo ingaggi\u00f2 come allenatore per la stagione sportiva 2008-2009, in Prima Divisione; nel giugno del 2009 lasci\u00f2 la squadra.\nIl successivo 17 novembre ha sostituito Aldo Dolcetti nel ruolo di allenatore della ; il 13 febbraio 2011, dopo la sconfitta contro la Paganese, viene esonerato.\nNella stagione 2011-2012 subentra a Massimiliano Maddaloni nel Carpi militante in Prima Divisione. Col suo arrivo il club emiliano inizia una rimonta che lo porter\u00e0 al 3\u00ba posto in classifica, che vale la qualificazione ai play-off dove, giunti in finale, i biancorossi vengono sconfitti per 1-3 contro la Pro Vercelli (0-0 all'andata), venendo eliminati. Conclusa la stagione, societ\u00e0 e allenatore decidono di non prolungare il contratto.\nNel marzo del 2013 subentra a Giovanni Cusatis sulla panchina dell'Alessandria, in Seconda Divisione. Il 4 novembre 2013 viene esonerato dalla societ\u00e0 piemontese.\nNel 2015 \u00e8 nominato allenatore della Nazionale Under 17 Dilettanti.\nA marzo 2018 \u00e8 ingaggiato come primo collaboratore dell\u2019allenatore cinese del Liaoning nella seconda serie cinese.\nStatistiche.\nStatistiche da allenatore.\n\"Statistiche aggiornate al 5 novembre 2013.\""}
{"id": "1229222", "revid": "767487", "url": "https://it.wikipedia.org/wiki?curid=1229222", "title": "John Powell (gesuita)", "text": "Biografia.\nPadre gesuita \u2013 perci\u00f2 le iniziali \"s.j.\" sono spesso vicine al suo nome \u2013 John Powell ha insegnato in seminario, ha esercitato come psicoterapeuta, \u00e8 stato professore presso la Loyola University di Chicago, nonch\u00e9 conferenziere ed autore di libri tradotti in dodici lingue, che hanno superato i dodici milioni di copie vendute.\nHa insegnato in universit\u00e0 fino al 1995, anno nel quale si \u00e8 ritirato dalla docenza, pur proseguendo a scrivere e a tenere discorsi pubblici. Da quando aveva circa vent'anni gli era stata diagnosticata una retinite pigmentosa, progredita negli ultimi tempi in concomitanza con altri problemi fisici, in particolare all'udito e all'anca. Nel 2000 \u00e8 quindi andato a vivere in una casa di cura per gesuiti nel Michigan, divenuto ormai praticamente cieco."}
{"id": "1229225", "revid": "48193", "url": "https://it.wikipedia.org/wiki?curid=1229225", "title": "Filo (sutura)", "text": ""}
{"id": "1229228", "revid": "606039", "url": "https://it.wikipedia.org/wiki?curid=1229228", "title": "Epifragma", "text": "&lt;del&gt;&lt;/del&gt;\nL'epifragma \u00e8 una formazione mucoso-calcarea di alcuni gasteropodi che ha la funzione di tappare l'ingresso della conchiglia e di mantenere al suo interno la necessaria umidit\u00e0. \nA differenza di un opercolo non pu\u00f2 essere mosso avanti e indietro dal mollusco e, qualora rotto, deve essere riformato da capo mediante l'accumulo di apposite secrezioni."}
{"id": "1229229", "revid": "48193", "url": "https://it.wikipedia.org/wiki?curid=1229229", "title": "Filo di sutura", "text": ""}
{"id": "1229233", "revid": "93556", "url": "https://it.wikipedia.org/wiki?curid=1229233", "title": "Euro (F 575)", "text": "La fregata Euro \u00e8 un'unit\u00e0 missilistica della Marina Militare Italiana che appartiene alla Classe Maestrale.\nCostruita a Riva Trigoso la nave \u00e8 stata varata il 25 marzo 1983 entrando in servizio il 7 aprile 1984.\nServizio.\nLa nave ha avuto un'attivit\u00e0 molto intensa come tutte le navi della classe, tra giugno e settembre 1987, insieme alla gemella Espero (F 576) ha partecipato alla crociera addestrativa in centro e sud America, al comando del CF Claudio Maria De Polo prima, e del CF Roberto Baggioni poi. Durante la crociera furono toccati i porti di: Cagliari, Dakar (Senegal), Rio de Janeiro, Buenos Aires, Montevideo, Salvador de Bahia, La Guaira (Caracas), Trinidad e Tobago, Cartagena, Norfolk, Hamilton (Bermuda), Ponta del Gada (Azzorre). In seguito, prese parte, fra luglio e dicembre 1988, all'Operazione \u201cGolfo Persico\u201d, per la protezione del naviglio mercantile nazionale, nell'ambito del conflitto Iran-Iraq.\nSuccessivamente, nel corso degli anni novanta, ha partecipato in Adriatico all'operazione Sharp Fence a guida UEO e all'operazione Sharp Guard a guida NATO, per il rispetto dell'embargo decretato dal consiglio di sicurezza dell'ONU nei confronti della Jugoslavia.\nIl nuovo millennio ha visto l'unit\u00e0 impegnata nella partecipazione all'operazione Enduring Freedom nel quadro nella guerra al terrorismo e successivamente nella partecipazione all'operazione \"Resolute Behaviour\" in ambito EUROMARFOR impiegata in Oceano Indiano nella zona del Corno d'Africa contro la pirateria in Somalia, ed ha fatto parte dello SNMG2, la forza di intervento rapido permanente nel Mediterraneo.\nIl 24 giugno 2018 la \"Euro\", insieme al pattugliatore \"Aviere\" e alla corvetta \"Driade\", \u00e8 partita per l'ultima campagna navale della sua carriera dopo aver presenziato all'Arsenale Militare di La Spezia alla mostra internazionale \u201cSea Future 2018\u201d, con gli allievi del 2\u00ba corso della Scuola Navale Militare \u201cFrancesco Morosini\u201d, ed il 16 luglio 2018 \u00e8 prevista la cerimonia di radiazione dai ruoli.\nIl 2 ottobre 2019, alle ore 18.00, presso la banchina \u201cLavori\u201d dell\u2019Arsenale militare marittimo di Taranto, la fregata Euro, unitamente alla fregata Aviere, hanno effettuato l\"Ultimo ammainabandiera\" in una cerimonia solenne alla presenza delle autorit\u00e0 militari, civili e religiose. Durante la cerimonia le bandiere di combattimento delle due Unit\u00e0 sono state consegnate al Comandante in Capo della Squadra Navale, Ammiraglio di divisione Donato Marzano e al Capo di stato maggiore della Marina Militare, ammiraglio di squadra Giuseppe Cavo Dragone per l'inoltro a Roma e la custodia nel Sacrario delle Bandiere delle Forze Armate, all\u2019interno dell\u2019Altare della Patria.\nNome.\nQuesta \u00e8 la terza unit\u00e0 italiana a portare il nome Euro.\nLa prima unit\u00e0 \u00e8 stata un cacciatorpediniere della classe Lampo di progettazione e costruzione tedesca, impostato e varato nel 1900 nel Cantiere Schichau di Elbing, allora in Germania, che prest\u00f2 servizio nella Regia Marina dal 1901 al 1924, prendendo parte alla prima guerra mondiale nel corso della quale vennero imbarcate anche sistemazioni per posa di mine, per il lancio di bombe di profondit\u00e0 e per il rimorchio di torpedini antisommergibili.\nLa seconda unit\u00e0 era un cacciatorpediniere della classe Turbine, costruito nel Cantiere navale di Riva Trigoso, varato il 7 luglio 1927, ed entrato in servizio nella Regia Marina il 22 dicembre dello stesso anno, che venne affondato da aerei tedeschi dopo l'armistizio dell'8 settembre 1943, quando dall'Egeo tentava di raggiungere l'Italia meridionale.\nLe fregate Euro prendono il loro nome dal vento Euro, che muovendosi dalle coste africane arriva a lambire le coste ioniche, portando con s\u00e9 aria calda ed \u00e8 chiamato anche Levante."}
{"id": "1229235", "revid": "256896", "url": "https://it.wikipedia.org/wiki?curid=1229235", "title": "AGeI", "text": ""}
{"id": "1229244", "revid": "88740", "url": "https://it.wikipedia.org/wiki?curid=1229244", "title": "Solanas (Sinnai)", "text": "Solanas \u00e8 una frazione del comune di Sinnai, nella citt\u00e0 metropolitana di Cagliari.\nGeografia fisica.\nTerritorio.\nSolanas \u00e8 una localit\u00e0 balneare situata a circa 36\u00a0km da Cagliari, a 16 dal comune di Castiadas e a 12\u00a0km da quello di Villasimius.\nEssa rappresenta un'isola amministrativa del comune di Sinnai (da cui dista 34\u00a0km) nonch\u00e9 la sua porzione che si affaccia sul mare. Il suo territorio, molto distante da quello del resto del comune, confina con i territori comunali di Maracalagonis e Villasimius.\nStoria.\nLa prima menzione di Solanas \u00e8 di tipologia onomastica; in una carta del giudice di Cagliari Guglielmo I Salusio IV, databile al 1190-1206, compare infatti tra i testimoni tale \"Comita de Solanas\".\nEconomia.\nTurismo.\nAdiacenti a questa localit\u00e0 si trovano le spiagge di Mari Pintau (9\u00a0km), Geremeas e Kala 'e Moru (8\u00a0km), Genn'e Mari (4\u00a0km), Cann'e Sisa (4\u00a0km). La spiaggia di Solanas, caratterizzata da un arenile sabbioso, si sviluppa lungo oltre un chilometro."}
{"id": "1229245", "revid": "1926649", "url": "https://it.wikipedia.org/wiki?curid=1229245", "title": "Domenico Casati", "text": "Carriera.\nGiocatore.\nProveniente dalla Trevigliese, dove \u00e8 stato a lungo compagno di squadra nelle giovanili di Giacinto Facchetti, ha giocato nel ruolo di terzino nella stagione 1961-1962 nella , totalizzando 2 presenze, ha esordito in Serie A il 14 gennaio 1962 nella partita Juventus-Atalanta (1-1). Dopo passa al dove rimane dal 1963 al 1965 disputando da titolare due campionati di Serie B.\nNel 1965 rientra alla Juventus ma viene presto ceduto all'Atalanta, con cui disputa il campionato 1965-1966.\nPassa poi al Brescia (Serie A 1966-1967 e 1967-1968) e in seguito al Pisa (Serie A 1968-1969 e Serie B 1969-1970) e al Perugia (Serie B 1970-1971, 1971-1972 e 1972-1973), per poi tornare e terminare la carriera al Brescia (Serie B 1973-1974, 1974-1975 e 1975-1976).\nIn carriera ha collezionato complessivamente 77 presenze e 2 reti in Serie A e 282 presenze e 5 reti in Serie B.\nAllenatore.\nCessata l'attivit\u00e0 agonistica, ha iniziato quella di allenatore nei settori giovanili di Atalanta e Verona. In seguito \u00e8 stato a lungo nel ruolo di \"vice\" di Ottavio Bianchi (Napoli, Roma e Inter) e successivamente di Emiliano Mondonico (Torino, Albinoleffe).\nHa collaborato anche con Avellino, Foggia e Cremonese e FeralpiSal\u00f2."}
{"id": "1229249", "revid": "767487", "url": "https://it.wikipedia.org/wiki?curid=1229249", "title": "Ou\u00e8ss\u00e8", "text": "Ou\u00e8ss\u00e8 \u00e8 una citt\u00e0 situata nel dipartimento delle Colline nello Stato del Benin con 113.080 abitanti (stima 2006)."}
{"id": "1229250", "revid": "86599", "url": "https://it.wikipedia.org/wiki?curid=1229250", "title": "Cratere Epigenes", "text": "Epigenes \u00e8 un cratere lunare di 54,51 km situato nella parte nord-occidentale della faccia visibile della Luna, a nordovest dei resti del cratere W. Bond, a sud del cratere Goldschmidt e a nordest del cratere Birmingham.\nLa parte del bordo situata a nord-nordovest \u00e8 ben formata mentre il resto \u00e8 eroso, particolarmente a est-sudest. La met\u00e0 occidentale del fondo \u00e8 liscio e quasi senza formazioni, mentre il resto \u00e8 collinoso e appare ricoperto di materiali espulsi (\"ejecta\") provenienti da est. \nIl cratere \u00e8 dedicato all'astrologo greco Epigene di Bisanzio.\nCrateri correlati.\nAlcuni crateri minori situati in prossimit\u00e0 di Epigenes sono convenzionalmente identificati, sulle mappe lunari, attraverso una lettera associata al nome."}
{"id": "1229253", "revid": "119964104", "url": "https://it.wikipedia.org/wiki?curid=1229253", "title": "Rowing Club Genovese", "text": "Il Rowing Club Genovese \u00e8 una Societ\u00e0 polisportiva italiana fondata a Genova nel 1890. La sua attuale sede \u00e8 in via Molo Giano.\nStoria.\nLa storia del Rowing Club Genovese inizia ufficialmente come societ\u00e0 remiera il 17 luglio 1890, in una sala di Palazzo Tursi, dopo numerosi incontri preliminari. I colori prescelti sono l'azzurro e il blu.\nUna settimana dopo la sua nascita, una seconda riunione definisce le cariche nominando primo presidente il marchese Gian Maria Cambiaso, affiancato dal direttore Ettore Bocciardo.\nLa sua prima sede, al Molo Vecchio, in un'elegante palazzina di stile moresco, diventa immediatamente, oltre che luogo per la pratica del canottaggio, punto di ritrovo e di incontro, quindi un Club, raffinato ed esclusivo che si inserisce nel clima della Belle \u00c9poque.\nDue anni dopo arriva il primo alloro importante: il campionato italiano di \u201cskiff\u201d, e nei successivi continuano le affermazioni degli atleti genovesi.\nLa Prima guerra mondiale costringe il Rowing ad abbandonare il Molo Vecchio dato che l\u2019utilizzo del porto \u00e8 condizionato soprattutto dalle esigenze militari. Per il sodalizio azzurro-blu non resta che riparare nel quartiere di Sturla, dove per\u00f2 non \u00e8 possibile svolgere alcuna attivit\u00e0.\nAlla fine della guerra, alla quale il Rowing paga un tragico tributo con 14 caduti fra i suoi soci, sale alla presidenza Emilio Bruzzone, stimato industriale che otterr\u00e0 dal Consorzio del Porto una nuova concessione per un\u2019area al Molo Giano. Il 12 aprile 1920 viene deliberata la costruzione di una palazzina sede, e nei primi mesi del 1923, appena ultimati i lavori, il Club pu\u00f2 finalmente riprendere la propria attivit\u00e0.\nIl 14 maggio 1927 viene presentata al Consorzio del Porto una richiesta per un\u2019area sulla calata del Porticciolo. La nuova sede del porticciolo Duca degli Abruzzi viene progettata dal socio architetto Luigi Carlo Daneri, sar\u00e0 la sua prima opera importante.\nComincia una splendida ripresa sportiva del Rowing Club, che si presenta in forza sui campi di regata sia con i propri equipaggi, sia in veste di organizzatore. In questo senso, nel 1927 il Rowing istituisce una delle manifestazioni pi\u00f9 importanti nel panorama sportivo dell\u2019epoca: la \u201cCoppa Federico Costa\u201d, regata nazionale riservata agli skiff seniores, in ricordo di una tra le personalit\u00e0 pi\u00f9 significative del sodalizio.\nSul versante agonistico va ricordata anche la splendida affermazione del \u201c4 con\u201d del Rowing (Cipollina, Cerato, Casanova, Ballestrero timoniere, Berninzone) che dopo aver conquistato il titolo italiano nel 1923, l\u2019anno successivo difende i colori italiani alle Olimpiadi di Parigi, conquistando una batteria e raggiungendo la finale vinta dalla Svizzera.\nIl 26 maggio 1930 il Club genovese riceve la visita dell\u2019erede al trono, Principe Umberto, e di sua moglie Maria Jos\u00e9.\nNell\u2019anno della visita reale, due atleti del Rowing Club Genovese, Giusti e De Magistris, fanno proprio il campionato italiano del due di punta senza timoniere. Durante l\u2019epoca fascista viene l\u2019ordine di mutare la storica denominazione inglese con quella pi\u00f9 \u201cautarchica\u201d di \u201cSociet\u00e0 Canottieri Genova\u201d. A porre termine a quest\u2019epoca arriver\u00e0 la dichiarazione di entrata in guerra dell\u2019Italia del 10 giugno 1940.\nPer il Rowing i tempi difficili cominciano subito, con la partenza per il fronte di molti soci, ma diventano realmente drammatici verso la fine del \u201942. Le necessit\u00e0 belliche obbligano il circolo a sgombrare la sua sede al porticciolo; mobili e imbarcazioni vengono depositati in un magazzino a Ponte Etiopia. \u00c8 una scelta che si riveler\u00e0 tragicamente sbagliata: tutto quanto lasciato a Ponte Etiopia viene infatti distrutto nei bombardamenti del 1943. La stessa sede sociale non \u00e8 risparmiata perch\u00e9 colpita dai bombardamenti del 1944. Nel dopoguerra la ripresa dell\u2019attivit\u00e0 \u00e8 problematica ma, in qualche modo, si ricomincia, l\u2019ala distrutta \u00e8 riparata, il Consorzio ricostruisce la calata ed il Club che riprende l\u2019originale denominazione inglese, completa la sistemazione con un pontile galleggiante. Nel 1954 si procede, finalmente, al restauro della sede e si riavvia l\u2019attivit\u00e0 sportiva e sociale.\nGli anni pi\u00f9 recenti vedono un numero minore di successi in campo agonistico, ma non conoscono certo il venir meno dell\u2019entusiasmo dei soci. Nel 1974 viene creata la sezione della vela, regolarmente affiliata alla FIV, che gi\u00e0 nei primi anni di vita organizza regate di zona nelle acque prospicienti il Lido di Albaro, lungo il litorale di levante.\nOggi il Rowing Club Genovese \u00e8 un sodalizio che pu\u00f2 contare su 200 soci over 18 e 80 under 18 e sull\u2019entusiasmo di una dirigenza giovane che non considera le glorie passate come qualcosa di irripetibile. A fianco del canottaggio \u00e8 stato dato spazio alla pesca sportiva con l\u2019istituzione di una sezione regolarmente affiliata.\nPer offrire la possibilit\u00e0 della pratica sportiva a giovani ed adulti, vengono regolarmente organizzati corsi di canottaggio, questi ultimi con l\u2019ausilio della vasca di voga coperta, inoltre \u00e8 possibile anche la pratica del canottaggio a favore dei portatori di handicap.\nNegli ultimi anni la societ\u00e0 ha conquistato molti titoli italiani nelle varie specialit\u00e0 maschili e femminili (olimpiche e non) e si \u00e8 classificata tra le prime dieci societ\u00e0 italiane nella classifica nazionale. Inoltre alcuni atleti hanno ottenuto la convocazione nelle nazionali Juniores e Under 23 difendendo i colori azzurri in occasione di europei e campionati mondiali.\nPalmar\u00e8s.\nTitoli italiani conquistati dalla societ\u00e0.\n1893 Singolo assoluto maschile1894\n1896 Singolo assoluto maschile1923 Quattro con assoluto maschile1926 Due senza assoluto maschile1930 Due senza assoluto maschile1991 Singolo canoe maschile2003 Doppio Esordienti femminile2013 Singolo assoluto femminile2014 Due senza pesi leggeri assoluti2015\n2016\n2017\n2018\n2019\nAtleti di interesse nazionale.\nNell'ultimo decennio alcuni atleti hanno rappresentato l'Italia in competizioni internazionali, quali europei e mondiali juniores e under 23, in particolare:"}
{"id": "1229254", "revid": "180972", "url": "https://it.wikipedia.org/wiki?curid=1229254", "title": "Jean-Luis Guez de Balzac", "text": ""}
{"id": "1229256", "revid": "86599", "url": "https://it.wikipedia.org/wiki?curid=1229256", "title": "Cratere Epimenides", "text": "Epimenides \u00e8 un cratere lunare di 22,56 km situato nella parte sud-occidentale della faccia visibile della Luna, ad est del cratere Hainzel. A nord \u00e8 presente il Lacus Timoris, un piccolo mare lunare.\nIl bordo esterno del cratere \u00e8 approssimativamente circolare ma irregolare a causa del terreno accidentato in cui si trova. L'orlo meridionale \u00e8 allargato e una formazione pi\u00f9 piccola \u00e8 sovrapposta al bordo. Il fondo \u00e8 relativamente livellato e senza caratteristiche.\nIl cratere \u00e8 dedicato al filosofo greco Epimenide.\nCrateri correlati.\nAlcuni crateri minori situati in prossimit\u00e0 di Epimenides sono convenzionalmente identificati, sulle mappe lunari, attraverso una lettera associata al nome."}
{"id": "1229260", "revid": "110157", "url": "https://it.wikipedia.org/wiki?curid=1229260", "title": "Keats-Shelley Memorial House", "text": "Il Keats-Shelley Memorial House \u00e8 una casa museo di Roma, il cui nome \u00e8 un tributo ai poeti britannici John Keats e Percy Bysshe Shelley.\nSi trova al secondo piano del palazzo, alla destra di chi guarda la scalinata di Trinit\u00e0 dei Monti, a Piazza di Spagna nel rione Campo Marzio.\nStoria.\nNel 1821 John Keats muore nell'appartamento al secondo piano di Piazza di Spagna 26.\nNel 1903 nacque la Keats-Shelley Memorial Association con lo scopo di raccogliere fondi per salvare il palazzo dalla demolizione e di farne un luogo per ricordare le vite di John Keats e di Percy Shelley. L'associazione inglese cerca e riesce ad allestire nell'abitazione del poeta stesso un museo, allestendo le sale con ricordi dei poeti romantici inglesi, insieme ad un'ampia biblioteca dedicata al Romanticismo. Il museo venne inaugurato il 3 aprile 1909, alla presenza del re Vittorio Emanuele III.\nNella seconda guerra mondiale il museo entra, come dice il sito ufficiale, in un \"underground period\" per via di dissidi con la Germania che perdura per tutto il resto della guerra, almeno fino all'arrivo degli alleati.\nOggi, l'appartamento \u00e8 aperto al pubblico come casa museo."}
{"id": "1229261", "revid": "287204", "url": "https://it.wikipedia.org/wiki?curid=1229261", "title": "Gianfranco Bozzao", "text": "Carriera.\nClub.\nGiocava nel ruolo di terzino sinistro essendo un mancino naturale. Inizia la sua carriera professionistica nella che nel 1956 l'aveva prelevato in prestito dalle giovanili della Fiorentina. Dopo un anno a Salerno la Fiorentina lo cede definitivamente all' (Interregionale Prima Categoria), con cui disputa 29 partite. Nel 1958 viene premiato con il primo \"Cavallino d'oro\", ambito premio per il miglior calciatore dell'Arezzo messo in palio dal Quartiere di Santo Spirito.\nDal 1958 al 1961 gioca nella SPAL di Paolo Mazza che lo valorizza, mettendolo poi sul mercato dopo tre campionati di Serie A giocati da titolare. Nella stagione 1961-1962 passa alla , che per averne la compropriet\u00e0 cede alla SPAL Cervato e la compropriet\u00e0 di Carlo Dell'Omodarme. Alla Juve per\u00f2 Bozzao non decolla e Parola, succeduto a Korostelev, gli preferisce il coetaneo Sarti pi\u00f9 vecchio di lui di soli 10 giorni. In quella stagione a Torino, infatti, Bozzao totalizza 13 presenze, di cui 7 in campionato e ben 6 in Coppa dei Campioni, competizione in cui la formazione bianconera schierava abitualmente i rincalzi.\nA fine stagione Mazza \u00e8 pronto a riprenderselo e nel 1962 Bozzao torna a Ferrara, dove diventa una bandiera della formazione spallina venendo soprannominato \"Tigre\". Rimane alla SPAL sino al 1968 giocando 204 partite in Serie A e segnando un gol nella sconfitta esterna contro il Milan nella stagione 1967-68, ultima stagione di Bozzao a Ferrara conclusasi con la retrocessione fra i cadetti.\nL'anno successivo gioca nel , contribuendo alla promozione in Serie B degli emiliani.\nAllenatore.\nContinua poi a giocare fra i dilettanti facendo anche l'allenatore, attivit\u00e0 che prosegue in seguito allenando in Serie D il Suzzara (da cui viene esonerato nel gennaio 1978), il San Felice e il Manfredonia. Nella stagione 1980-1981 \u00e8 il vice di Battista Rota sulla panchina della SPAL. Nella stagione 1986-1987 ha guidato le giovanili del , e in seguito allena nelle giovanili di Padova tra le cui file milita Alessandro Del Piero, e del , dove segnala a Nevio Scala lo sconosciuto Faustino Asprilla.\nHa vissuto a Ferrara divenuta sua citt\u00e0 di adozione con la sua famiglia fino alla morte avvenuta nel 2019 all'et\u00e0 di 82 anni."}
{"id": "1229273", "revid": "86599", "url": "https://it.wikipedia.org/wiki?curid=1229273", "title": "Cratere Eratosthenes", "text": "Eratosthenes \u00e8 un cratere lunare di 58,77 km situato nella parte nord-occidentale della faccia visibile della Luna, al confine tra il Mare Imbrium e Sinus Aestuum. Costituisce il confine occidentale dei Montes Apenninus.\nHa un bordo ben definito e circolare, delle pareti interne terrazzate, dei picchi montagnosi centrali, un fondo irregolare e un terrapieno di materiale espulso (\"ejecta\"). Non \u00e8 presente una propria raggiera, ma \u00e8 sovrapposto dalla raggiera del cratere Copernicus a sud ovest.\nIl periodo Eratosteniano della cronologia geologica lunare deriva da questo cratere, infatti la data della sua formazione, che si pensa sia avvenuta circa 3,2 miliardi di anni fa, \u00e8 stata presa come riferimento per l'inizio di questa era geologica.\nQuando la luce solare incide con un angolo basso vengono proiettate le ombre del bordo rendendo il cratere facilmente individuabile. Tuttavia, quando la luce \u00e8 perpendicolare, la sua struttura si confonde con il terreno circostante e diventa pi\u00f9 difficile da localizzare. I raggi del cratere Copernicus, con albedo pi\u00f9 alto, che attraversano l'area creano infatti un effetto mimetico.\nNel 1924 William Henry Pickering, notando le zone scure che variavano regolarmente durante il giorno lunare, specul\u00f2 che l'apparente movimento di queste regioni potesse essere causato da insiemi di piccole forme di vita. \nIl cratere \u00e8 dedicato all'astronomo greco Eratostene di Cirene.\nCrateri correlati.\nAlcuni crateri minori situati in prossimit\u00e0 di Eratosthenes sono convenzionalmente identificati, sulle mappe lunari, attraverso una lettera associata al nome."}
{"id": "1229278", "revid": "1534511", "url": "https://it.wikipedia.org/wiki?curid=1229278", "title": "Vettore di Darboux", "text": "Nella geometria differenziale, specialmente nella teoria delle curve nello spazio, il vettore di Darboux \u00e8 il vettore velocit\u00e0 angolare nel sistema di riferimento di Frenet di una curva nello spazio. Prende il nome dal suo ideatore Gaston Darboux. \u00c8 pure chiamato vettore di momento angolare perch\u00e9 \u00e8 direttamente proporzionale al momento angolare.\nIn termini delle formule di Frenet-Serret, il vettore \u03c9 di Darboux pu\u00f2 esprimersi con\ne possiede le seguenti propriet\u00e0 di simmetria\nche possono venire estrapolate dalla equazione (1) per mezzo del teorema di Frenet-Serret (o viceversa).\nUn corpo rigido si muova lungo una curva regolare descritta da una funzione parametrica \u03b2(\"t\"). Questo corpo rigido possiede il suo proprio intrinseco sistema di coordinate. Mentre il corpo si muove lungo la curva, manteniamo il sistema di coordinate intrinseco allineato con il riferimento di Frenet della curva.\nNell'effettuare ci\u00f2, il movimento del corpo verr\u00e0 descritto da due vettori: un vettore traslatorio, ed un vettore rotazionale formula_3: che \u00e8 il vettore velocit\u00e0 areolare: il vettore di Darboux.\nSi osservi che questa rotazione \u00e8 cinematica, piuttosto che fisica, poich\u00e9 quando un corpo rigido si muove liberamente nello spazio usualmente la sua rotazione \u00e8 indipendente dalla sua traslazione. L'eccezione sarebbe se la rotazione del corpo fosse fisicamente vincolata ad allinearsi con la sua traslazione come nel caso del carrello di una montagna russa.\nConsideriamo il corpo rigido in movimento dolce lungo una curva regolare. Una volta che la traslazione sia accomunata, il corpo si vede ruotare come ruota il suo riferimento di Frenet. La rotazione totale del riferimento di Frenet \u00e8 la combinazione delle rotazioni di ciascuno dei tre vettori di Frenet: \nCiascun vettore di Frenet ruota attorno a un'origine che \u00e8 il centro del corpo rigido (punto qualsiasi all'interno del corpo rigido denominato centro). La velocit\u00e0 areolare del vettore tangente \u00e8:\nSimilmente\nSi applichi ora il teorema di Frenet-Serret per determinare le componenti della velocit\u00e0 areolare:\ncosicch\u00e9\ncome \u00e8 stato asserito.\nIl vettore di Darboux fornisce un modo conciso per interpretare la curvatura \"\u03ba\" e la torsione \"\u03c4\" in modo geometrico: la curvatura \u00e8 la misura della rotazione del riferimento di Frenet attorno al versore della binormale, mentre la torsione \u00e8 la misura della rotazione del riferimento di Frenet attorno al versore della tangente."}
{"id": "1229281", "revid": "174925", "url": "https://it.wikipedia.org/wiki?curid=1229281", "title": "Basilica di San Vincenzo in Galliano di Cant\u00f9", "text": ""}
{"id": "1229282", "revid": "1433186", "url": "https://it.wikipedia.org/wiki?curid=1229282", "title": "Las Mar\u00edas", "text": "Las Mar\u00edas \u00e8 una citt\u00e0 di Porto Rico situata nell'entroterra centro-occidentale dell'isola. L'area comunale confina a nord con San Sebasti\u00e1n, a est con Lares, a sud con Maricao e a ovest con Mayag\u00fcez e A\u00f1asco. Il comune, che fu fondato nel 1871, oggi conta una popolazione di oltre 10.000 abitanti ed \u00e8 suddiviso in 14 circoscrizioni (\"barrios\")."}
{"id": "1229284", "revid": "287204", "url": "https://it.wikipedia.org/wiki?curid=1229284", "title": "Las Marias", "text": ""}
{"id": "1229287", "revid": "81195", "url": "https://it.wikipedia.org/wiki?curid=1229287", "title": "Spettroscopia di risonanza paramagnetica elettronica", "text": ""}
{"id": "1229288", "revid": "26891", "url": "https://it.wikipedia.org/wiki?curid=1229288", "title": "AKS-74U", "text": ""}
{"id": "1229289", "revid": "1305772", "url": "https://it.wikipedia.org/wiki?curid=1229289", "title": "Gaio Antistio Vetere", "text": "Alla voce Gaio Antistio Vetere corrispondono:"}
{"id": "1229296", "revid": "86599", "url": "https://it.wikipedia.org/wiki?curid=1229296", "title": "Cratere Erro", "text": "Erro \u00e8 un cratere lunare di 63,75 km situato nella parte nord-occidentale della faccia nascosta della Luna, lungo i margini orientali del terreno pianeggiante frastagliato che unisce il Mare Marginis a nordovest con il Mare Smythii a ovest-sudovest. Questa area \u00e8 a volte visibile dalla Terra a causa della librazione, tuttavia anche in queste occasioni non sono osservabili molti dettagli poich\u00e9 la superficie interna \u00e8 nascosta dalla cresta.\nNelle vicinanze si trova il cratere Babcock a ovest-sudovest, il cratere Saenger a est-sudest e il cratere Dreyer a nord-nordovest.\nErro ha un bordo basso ed eroso che si innalza poco dalla superficie. Il terreno circostante, piuttosto irregolare, ha invaso il fondo del cratere lasciando una superficie livellata e praticamente senza caratteristiche di rilievo. La sezione pi\u00f9 intatta del bordo si trova a nord e a nordest. Il cratere 'Erro V' a nordovest \u00e8 adiacente al bordo esterno, ed \u00e8 presente un cratere pi\u00f9 piccolo sul bordo meridionale. Anche nella parte settentrionale della superficie interna \u00e8 presente un piccolo cratere.\nIl cratere \u00e8 dedicato all'astronomo messicano Luis Enrique Erro.\nCrateri correlati.\nAlcuni crateri minori situati in prossimit\u00e0 di Erro sono convenzionalmente identificati, sulle mappe lunari, attraverso una lettera associata al nome."}
{"id": "1229297", "revid": "765341", "url": "https://it.wikipedia.org/wiki?curid=1229297", "title": "Dissident", "text": "Dissident \u00e8 una canzone dei Pearl Jam, contenuta nell'album Vs. del 1993. Fu pubblicata come singolo nel 1994 e raggiunse la terza posizione della Mainstream Rock Tracks di Billboard, ma non si classific\u00f2 nella Billboard Hot 100. Tuttavia \u00e8 uno dei principali singoli della band, andando in onda spesso su molte popolari radio rock. La canzone \u00e8 stata inclusa nel della band.\nFormati e tracklist.\nVersioni alternative.\nFurono pubblicate due versioni alternative di \"Dissident\" che tuttavia non contenevano la canzone nell'EP. Le tracklist sono le seguenti:\n\"Dissident\" #2\n\"Dissident\" #3\n\"Live in Atlanta\" Box Set.\nAssieme a queste tre versioni del singolo, ne fu messa in commercio un'altra: ossia un box set di tre cd contenente le tre versioni del singolo. In pratica, il box set contiene tutto lo show del 3 aprile 1994 ad Atlanta eccetto tre canzoni che poi entreranno nella tracklist di \"Vitalogy\" (\"Whipping\", \"Better Man\" e \"Satan's Bed\") e la reinterpretazione dei Dead Boys, \"Sonic Reducer\". Il box set fu pubblicato solo in Europa\n\"Dissident\"/Live in Atlant\u00e0\nDisco uno\nDisco due\nDisco tre"}
{"id": "1229302", "revid": "287204", "url": "https://it.wikipedia.org/wiki?curid=1229302", "title": "Cratere Esclangon", "text": "Esclangon \u00e8 un cratere lunare situato sulla superficie irregolare a nordovest del cratere Macrobius e ad est di Sinus Amoris. A ovest-sudovest del cratere \u00e8 presente il cratere Hill, mentre a est nordest si trova il Lacus Bonitatis.\nIl fondo del cratere \u00e8 stato inondato e ne rimane solo un basso bordo che sporge dalla superficie. Il bordo non \u00e8 completamente circolare, poich\u00e9 presenta delle protuberanze a nordest e nordovest, probabilmente dovute a resti di crateri pi\u00f9 piccoli che si sono uniti al bordo principale. La superficie interna \u00e8 livellata e senza caratteristiche di rilievo.\nPrecedentemente questo cratere era stato contrassegnato con il nome \"Macrobius L\", prima di ricevere il nome ufficiale dalla IAU."}
{"id": "1229305", "revid": "729019", "url": "https://it.wikipedia.org/wiki?curid=1229305", "title": "Isola Phelps (Windmill)", "text": "L'isola Phelps (in inglese \"Phelps Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 16' sud e ad una longitudine di 110\u00b029' est, l'isola si trova appena ad est dell'Isola Shirley (costa Budd). La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a R.F. Phelps, membro dell'operazione Highjump."}
{"id": "1229306", "revid": "253269", "url": "https://it.wikipedia.org/wiki?curid=1229306", "title": "Max Brooks", "text": "\u00c8 figlio di Mel Brooks e Anne Bancroft.\nDal 2001 al 2003 fu uno degli autori del programma televisivo Saturday Night Live, vincendo nel 2002 un Emmy Awards come miglior autore di testi.\nNel 2003 pubblica il libro \"Manuale per sopravvivere agli zombie\" (\"The Zombie Survival Guide\"), seguito nel 2006 da \"World War Z. La guerra mondiale degli zombie\" (\"World War Z: An Oral History of the Zombie War\")."}
{"id": "1229307", "revid": "78273", "url": "https://it.wikipedia.org/wiki?curid=1229307", "title": "Et\u00e0 bizantina", "text": ""}
{"id": "1229311", "revid": "1305772", "url": "https://it.wikipedia.org/wiki?curid=1229311", "title": "Isola Phelps", "text": "Diverse isole portano il nome Phelps tra cui:"}
{"id": "1229312", "revid": "729019", "url": "https://it.wikipedia.org/wiki?curid=1229312", "title": "Tour dei British and Irish Lions 1938", "text": "I British and Irish Lions, selezione di Rugby a XV delle Isole Britanniche, effettuano l'ultimo tour prima della seconda guerra. Loro meta \u00e8 l'Africa Australe, Sudafrica in particolare. Si disputano tre \"Test Match\" con gli Springboks che escono vincitori con 2 vittorie su 3.\nPer la prima volta, capitano dei Lions \u00e8 un irlandese, Sam Walker.\nA causa della guerra, bisogner\u00e0 attendere il 1950 per rivedere i Lions in tourn\u00e9e."}
{"id": "1229313", "revid": "146644", "url": "https://it.wikipedia.org/wiki?curid=1229313", "title": "Phelps Island", "text": ""}
{"id": "1229314", "revid": "146644", "url": "https://it.wikipedia.org/wiki?curid=1229314", "title": "Phelps island", "text": ""}
{"id": "1229320", "revid": "86599", "url": "https://it.wikipedia.org/wiki?curid=1229320", "title": "Cratere Esnault-Pelterie", "text": "Esnault-Pelterie \u00e8 un cratere lunare situato nell'emisfero settentrionale del lato nascosto, a sud del cratere Carnot. Questo cratere si sovrappone sul lato ovest al cratere Schlesinger. Verso sud si trova il cratere Von Zeipel e a sudovest il cratere Fowler.\nIl bordo \u00e8 piuttosto eroso, ma mantiene una struttura e un orlo relativamente pulito. \u00c8 presente un piccolo cratere adiacente al bordo sud che interrompe il fondo attraverso una stretta apertura. Il fondo possiede molti crateri pi\u00f9 piccoli e una piccola protuberanza che si trova a nord del punto centrale. A nordest di quest'ultima \u00e8 presente una regione livellata e una pi\u00f9 piccola a sudovest."}
{"id": "1229321", "revid": "729019", "url": "https://it.wikipedia.org/wiki?curid=1229321", "title": "Isola Pidgeon", "text": "L'isola Pidgeon (in inglese \"Pidgeon Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 19' sud e ad una longitudine di 110\u00b028' est, l'isola si trova tra l'isola Midgley e la penisola Mitchell. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a E. C. Pidgeon, fotografo nell'operazione Highjump. Sino a qualche anno fa si riteneva che la parte est dell'isola (conosciuta allora come \"isolotto O'Brien\") fosse unita alla parte principale soltanto da ghiaccio perenne."}
{"id": "1229325", "revid": "81195", "url": "https://it.wikipedia.org/wiki?curid=1229325", "title": "Risonanza di spin elettronico", "text": ""}
{"id": "1229328", "revid": "1836770", "url": "https://it.wikipedia.org/wiki?curid=1229328", "title": "Pseudoprimo", "text": "In matematica, un numero pseudoprimo \u00e8 un numero che, pur non essendo primo, soddisfa alcune propriet\u00e0 forti che devono essere necessariamente soddisfatte dai primi, ovvero rispetto a una serie di test si comporta analogamente ad un numero primo. La definizione di numero pseudoprimo dipende quindi dal contesto, e da cosa si intende per \"comportarsi come un numero primo\".\nI numeri pseudoprimi appaiono spesso come output di algoritmi che ricercano numeri primi, usando alcune propriet\u00e0 forti che questi devono soddisfare.\nPseudoprimo di Fermat.\nDefinizione.\nAlcuni teoremi, come il piccolo teorema di Fermat\nsono validi per ogni formula_2 primo, e per ogni formula_3. In questo contesto, un numero formula_2 \u00e8 detto pseudoprimo di Fermat rispetto ad formula_3 se vale la relazione enunciata dal piccolo teorema di Fermat. Un numero che \u00e8 pseudoprimo rispetto ad ogni formula_3 coprimo con formula_2 \u00e8 un numero di Carmichael (affinch\u00e9 la relazione si verifichi, \u00e8 necessario che formula_3 sia coprimo con formula_2).\nIl pi\u00f9 piccolo numero pseudoprimo con base formula_10 \u00e8 il formula_11. Quando un numero \u00e8 pseudoprimo sotto tutte le basi, cio\u00e8 qualunque sia il valore di formula_3, prende il nome di numero di Carmichael.\nPropriet\u00e0.\nSia formula_13 un intero dispari non primo, allora valgono le seguenti propriet\u00e0:\nDimostriamo le propriet\u00e0 precedenti:\nEsempi e curiosit\u00e0.\nIl pi\u00f9 piccolo pseudoprimo (di Fermat) in base formula_78 \u00e8 formula_79. Sappiamo che formula_11, quindi formula_79 non \u00e8 primo, ma esso soddisfa il piccolo teorema di Fermat, ossia\nUn numero pseudoprimo in base formula_83 e non in base formula_78 \u00e8 formula_85, e sappiamo che formula_86.\nI numeri pseudoprimi in base formula_78 si dicono numeri di Poulet o numeri di Sarrus o Fermatiani.\nData una base formula_88, vi sono infiniti pseudoprimi in quella base, ma sappiamo anche che sono molto \u201crarefatti\u201d negli interi (sono infiniti, ma se si considera un qualsiasi intervallo di un milione di interi consecutivi, ne troviamo al massimo qualche centinaia).\nPseudoprimo di Eulero.\nGli pseudoprimi di Eulero hanno molte somiglianze con quelli di Fermat.\nSia formula_30 un intero, e sia formula_67 un intero dispari positivo, non primo, e tale che formula_91. Il numero formula_67 \u00e8 uno pseudoprimo di Eulero in base formula_30 se \nUtilizzo.\nUna delle applicazioni pi\u00f9 importanti dei numeri pseudoprimi si trova negli algoritmi di \u201ccrittografia a chiave pubblica\u201d, uno dei tipi di crittografia pi\u00f9 utilizzati nel nostro tempo. Un algoritmo di crittografia a chiave pubblica molto famoso che utilizza grandi numeri primi \u00e8 RSA. In questi algoritmi \u00e8 fondamentale generare dei numeri primi molto grandi: poich\u00e9 test di primalit\u00e0 deterministici come quello di Agrawal-Kayal-Saxena sono lenti (per non parlare del test di Wilson), ci si accontenta di uno \nSe \u03b1 \u00e8 la probabilit\u00e0 che un numero composito passi un test (ad esempio, formula_95 per i compositi non di Carmichael per il test di Fermat; formula_96 per il test di Miller-Rabin), allora la probabilit\u00e0 che un numero composito passi formula_67 volte il test \u00e8 formula_98. Questo non vuol dire che un numero che passi formula_67 test sia composito con probabilit\u00e0 formula_98: per il teorema di Bayes, considerando che la probabilit\u00e0 che un numero formula_101 sia primo \u00e8 formula_102 e supponendo formula_98 molto pi\u00f9 grande di formula_104, abbiamo che: la probabilit\u00e0 che un numero che passi formula_67 test sia composito \u00e8 formula_106"}
{"id": "1229329", "revid": "86599", "url": "https://it.wikipedia.org/wiki?curid=1229329", "title": "Cratere Espin", "text": "Espin \u00e8 un cratere lunare di 70,01 km situato nella parte nord-occidentale della faccia nascosta della Luna, a ovest-sudovest del cratere Seyfert e a nordovest del cratere Deutsch.\nAppare eroso, con consistenti danni sul bordo nord. Sull'orlo settentrionale sono presenti diversi crateri pi\u00f9 piccoli, e uno \u00e8 presente sull'orlo meridionale. La parte nord del fondo \u00e8 piuttosto irregolare, mentre la parte sud \u00e8 pi\u00f9 livellata. La parte occidentale della superficie interna \u00e8 raggiunta da un raggio appartenente al cratere Giordano Bruno che si trova a nord-nordovest.\nIl cratere \u00e8 dedicato all'astronomo britannico Thomas Henry Espinell Compton Espin.\nCrateri correlati.\nAlcuni crateri minori situati in prossimit\u00e0 di Espin sono convenzionalmente identificati, sulle mappe lunari, attraverso una lettera associata al nome."}
{"id": "1229331", "revid": "1745361", "url": "https://it.wikipedia.org/wiki?curid=1229331", "title": "Giocasto", "text": "Nella mitologia greca Giocasto (o Iocasto o Iocastro, ) \u00e8 l'eroe fondatore della citt\u00e0 di Reggio Calabria. Figlio di Eolo e Ciane, era sovrano di un territorio che da Reggio abbracciava la fascia tirrenica, forse fin quasi alla Campania.\nSecondo altre versioni del mito, di probabile origine calcidese, furono invece appunto alcuni uomini di Calcide, che, avendo lasciato il loro paese a causa di una carestia, in base alle indicazioni di un oracolo stavano cercando \"una femmina che stringeva un maschio\". Proprio nei pressi della tomba di Giocasto (che era morto per il morso di un serpente) essi videro una vite abbarbicata ad un leccio. Considerando quello il luogo indicato, fondarono la citt\u00e0.\nRaffigurazione.\nGiocasto \u00e8 rappresentato come un giovane seduto con un bastone, sulle monete reggine del V secolo a.C. In altre raffigurazioni numismatiche ha un serpente accanto al braccio e alla schiena, forse nell'atto di morderlo."}
{"id": "1229332", "revid": "729019", "url": "https://it.wikipedia.org/wiki?curid=1229332", "title": "Isola Sack", "text": "L'isola Sack (in inglese \"Sack Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 25' sud e ad una longitudine di 110\u00b025' est, l'isola \u00e8 situata a sud dell'isola Holl. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a N. F. Sack, membro della US Navy che ha partecipato alle operazioni Highjump e Windmill."}
{"id": "1229338", "revid": "1632387", "url": "https://it.wikipedia.org/wiki?curid=1229338", "title": "Pecunia", "text": "Pecunia \u00e8 la divinit\u00e0 latina della ricchezza e dell'abbondanza.Essa aveva, nel pantheon romano, anche una figlia: la dea Argentinus, protettrice del denaro e degli uomini d'affari.\nEtimologia.\nL'etimologia del nome \u00e8 legata al termine \"pecun\u012da(m)\" (\"denaro\"), che in lingua latina derivava da \"p\u011bcus\", ossia \"bestiame\", perch\u00e9 il bronzo grezzo veniva contrassegnato con l'immagine di animali, da cui il termine pecunia. Le pecore, i polli etc., rappresentavano le banconote di un tempo, in un periodo in cui ancora non vigeva l'uso delle monete."}
{"id": "1229340", "revid": "86599", "url": "https://it.wikipedia.org/wiki?curid=1229340", "title": "Cratere Euclides", "text": "Euclides \u00e8 un cratere lunare di 11,8 km situato nella parte sud-occidentale della faccia visibile della Luna, sul bordo orientale dell'Oceanus Procellarum, circa 30\u00a0km a est delle montagne Montes Riphaeus.\nPresenta una formazione a \"ciotola\", con un bordo circolare. \u00c8 circondato da striature di materiale espulso (\"ejecta\") che possiedono un'albedo pi\u00f9 alta del mare vicino. Esse si notano quando la luce del sole \u00e8 alta ed \u00e8 uno dei punti pi\u00f9 chiari della luna.\nIl cratere \u00e8 dedicato al matematico greco Euclide.\nCrateri correlati.\nAlcuni crateri minori situati in prossimit\u00e0 di Euclides sono convenzionalmente identificati, sulle mappe lunari, attraverso una lettera associata al nome.\nIl cratere \"Euclides B\" \u00e8 stato ridenominato dall'Unione Astronomica Internazionale Norman nel 1976.\nNel 1976 la IAU rinomin\u00f2 il cratere \"Euclides D\" in \"Eppinger\" in onore del professore di anatomia patologica Hans Eppinger, ma nel 2002, dopo che venne portata a conoscenza del \"Working Group for Planetary System Nomenclature\" una connessione tra Eppinger e i campi di concentramento nazisti, avvi\u00f2 un processo di cancellazione del nome ufficializzato nel 2009."}
{"id": "1229341", "revid": "729019", "url": "https://it.wikipedia.org/wiki?curid=1229341", "title": "Isola Shirley", "text": "L'isola Shirley (in inglese \"Shirley Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 16' sud e ad una longitudine di 110\u00b029' est, l'isola si trova in prossimit\u00e0 della penisola Bailey (costa Budd). La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a Q. Shirley, fotografo della US Navy che ha partecipato all'operazione Highjump."}
{"id": "1229351", "revid": "84710465", "url": "https://it.wikipedia.org/wiki?curid=1229351", "title": "Canale di Havers", "text": "I canali di Havers sono canali vascolari che percorrono il tessuto osseo lamellare compatto delle ossa piatte e nelle diafisi delle ossa lunghe.\nEssi differiscono dai canali di Volkmann a causa del diverso orientamento rispetto all'asse maggiore dell'osso, i primi infatti hanno un andamento parallelo mentre i secondi seguono un decorso trasversale.\nIl canale di Havers \u00e8 la parte pi\u00f9 interna dell'osteone ed \u00e8 circondato da lamelle concentriche in numero variabile fra 8 e 15, con un minimo di 4 e un massimo di 24. Hanno la funzione di trasportare sostanze nutritive. Lungo i Canali di Havers decorrono fibre nervose, vasi sanguigni e vasi linfatici."}
{"id": "1229354", "revid": "97701", "url": "https://it.wikipedia.org/wiki?curid=1229354", "title": "Georges Toussaint L\u00e9on Palante", "text": ""}
{"id": "1229355", "revid": "97701", "url": "https://it.wikipedia.org/wiki?curid=1229355", "title": "Georges T. L. Palante", "text": ""}
{"id": "1229356", "revid": "6923", "url": "https://it.wikipedia.org/wiki?curid=1229356", "title": "Isole Smith (Antartide)", "text": "Le isole Smith (in inglese \"Smith Islands\") sono un piccolo gruppo di isole antartiche nell'arcipelago Windmill.\nLocalizzate ad una latitudine di 66\u00b0 18' sud e ad una longitudine di 110\u00b027' est le isole si trovano all'estremit\u00e0 occidentale dell'isola Beall. Sono state mappate per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. Sono state intitolate dalla US-ACAN a Mate Roger E. Smith, membro del \"team\" della stazione Wilkes dell'anno 1958."}
{"id": "1229358", "revid": "154639", "url": "https://it.wikipedia.org/wiki?curid=1229358", "title": "Nelson Goodman", "text": "Biografia.\nNato nel 1906 a Somerville, nel Massachusetts, gi\u00e0 studente e poi docente all'Universit\u00e0 di Harvard, fondatore e per dieci anni responsabile del \"Project Zero\" presso la Harvard Graduate School of Education, direttore di una galleria d'arte a Boston, Goodman \u00e8 stato tra gli esponenti di spicco della filosofia analitica americana. \u00c8 noto per i suoi contributi alla logica (controfattuali, mereologia, induzione), all'ontologia (irrealismo) e all'estetica. Nel libro \"Fatti, ipotesi e previsioni\", inoltre, ha ideato un nuovo tipo di paradosso dell'induzione, che prende il nome di paradosso di Goodman.\nTra la fine degli anni quaranta e i primi anni cinquanta le sue posizioni coincidevano in parte con quelle di Willard Van Orman Quine, soprattutto nel propugnare un tipo di nominalismo che egli stesso chiam\u00f2 \"super-estensionalismo\". Successivamente i suoi interessi per il linguaggio si approfondirono principalmente nella direzione di una vera e propria \"filosofia delle forme simboliche\".\n\u00c8 morto a Needham, a novantadue anni, nel 1998.\nPensiero.\nI titoli dei principali scritti di Goodman testimoniano di questa progressiva evoluzione. Particolarmente in \"Ways of Worldmaking\" Goodman porta avanti la tesi enunciata nella prefazione editoriale alla terza edizione di \"La struttura dell'apparenza\" (apparsa nel 1977), ossia che \"il mondo non abbia, in se stesso, una struttura anzich\u00e9 un'altra [...]. La sua struttura dipende dai modi in cui lo consideriamo, e da ci\u00f2 che facciamo [... E] ci\u00f2 che facciamo, in quanto esseri umani, \u00e8 parlare e pensare, costruire, agire e interagire [...] noi costituiamo i nostri mondi costruendoli\". La creativit\u00e0 estetica \u00e8 qui considerata come il modo per eccellenza di realizzare questi pensieri-costruzioni-azioni-interazioni.\nUlteriormente significativo di questo indirizzo \u00e8 il testo del 1988 \"Reconceptions in Philosophy and other Arts and Sciences\", nel quale Goodman ripensa il confronto tra le diverse \"fabbricazioni del mondo\" attraverso l'attivit\u00e0 congiunta di filosofia, arti, scienze e mondo della vita quotidiana."}
{"id": "1229361", "revid": "287204", "url": "https://it.wikipedia.org/wiki?curid=1229361", "title": "Isola Smith", "text": "Diverse isole portano il nome \"Smith\" tra cui:\nEsiste inoltre una quasi omonima"}
{"id": "1229364", "revid": "146644", "url": "https://it.wikipedia.org/wiki?curid=1229364", "title": "Smith Island", "text": ""}
{"id": "1229366", "revid": "146644", "url": "https://it.wikipedia.org/wiki?curid=1229366", "title": "Smith island", "text": ""}
{"id": "1229368", "revid": "146644", "url": "https://it.wikipedia.org/wiki?curid=1229368", "title": "Smith islands", "text": ""}
{"id": "1229370", "revid": "767487", "url": "https://it.wikipedia.org/wiki?curid=1229370", "title": "Non chiamarmi Omar", "text": "Non chiamarmi Omar \u00e8 un film del 1992, diretto dal disegnatore Sergio Staino sulla base del romanzo \"Nudi e crudi\" di un altro vignettista, Francesco Tullio Altan.\nTrama.\nIn un'ipotetica citt\u00e0 del Nord Italia che potrebbe essere Milano, invasa dalla nebbia, si incrociano i destini di personaggi disparati: la prima ad apparire \u00e8 Monica (Stefania Sandrelli) una dolce paraplegica che passa la sua vita nel taxi guidato dal marito Bruno (Gianni Cavina), un uomo dai modi bruschi e concitati. Poi c'\u00e8 Viola (Ornella Muti), una casalinga dimessa e remissiva la cui unica consolazione nella sua vita grigia \u00e8 il televisore e che vive con un marito, tecnico di produzione presso una locale emittente radiofonica e un figlio appassionato di moto (Gabriele Salmi). Omar Tavoni (Gastone Moschin) \u00e8 un barone della medicina, sposato con la stralunata Luisa (Corinne Clery) e a capo di una clinica in cui lavora anche l'incapace chirurgo Pizzetti (Pierfrancesco Loche) e l'infermiera Tania (Giuliana Calandra) amante vecchia data di Tavoni. Il complicato quadro della vicenda ruota attorno a una misteriosa ventiquattrore in cui si celano segreti che coinvolgono (forse) uomini di potere, politici di fama e addirittura il Vaticano, a cui aspirano oltre a Tavoni, anche l'indecifrabile Golda (Barbara D'Urso), l'autista di ambulanza Gastone (Antonello Fassari), ex fidanzato di Viola, la giovane Hanna Lefevre (Elena Sofia Ricci) e il questore (Antonello Fassari), tutti coinvolti nella realizzazione di una strampalata trasmissione radiofonica condotta da Ugo Carpioni (Michele Mirabella).\nProduzione.\nIl film fu girato a Cinecitt\u00e0 e riuniva un ricchissimo cast che comprendeva Ornella Muti, Stefania Sandrelli (era la prima volta che dividevano il set: l'incontro si sarebbe ripetuto solo alcuni anni dopo nel film \"Benvenuta Tatiana,\" conosciuto anche come Compromesso d'amore\"),\" Elena Sofia Ricci, Gianni Cavina, Gastone Moschin e Barbara d'Urso, allora compagna del produttore Mauro Berardi. Accanto a questi furono coinvolti in ruoli secondari molti attori di lungo corso (Corinne Clery, Giuliana Calandra, Luigi Diberti) nonch\u00e9 altri personaggi dello spettacolo che non avevano in precedenza avuto esperienze cinematografiche, come ad esempio Vinicio Capossela, Pierfrancesco Loche e Georges Wolinski.\nCritica.\nIl film venne presentato al Festival del Cinema di Venezia del 1992 nella sezione \"Eventi speciali\", dove suscit\u00f2 pareri piuttosto contrastanti: in conferenza stampa il regista lo defin\u00ec \"bello e divertente\", non trovando per\u00f2 i critici d'accordo. Il film aveva degli spunti interessanti, quali la critica ad una televisione aggressiva e mentalmente soggiogante, la sete di potere delle nuove come delle vecchie generazioni e il complottismo di natura politica, il tutto condito con frequenti richiami all'attualit\u00e0 (fra tutti un gruppo di estremisti della lega che inveiscono contro i meridionali e il fenomeno delle Tartarughe Ninja, che spopolava nei primi '90). Tuttavia nonostante le ambizioni, il film \u00e8 slegato e poco appassionante, oltre che manchevole proprio laddove dovrebbe brillare, ovvero nell'essere divertente. Non ci si emoziona mai o quasi mai, non si empatizza con personaggi, sempre in bilico tra il registro dell'isteria e quello patetico, e alla fine gli unici personaggi apprezzabili sono gli unici non interpretati da veri attori (ovvero il pizzaiolo Nando, interpretato da Vinicio Capossela e il disegnatore Assiro Fez, interpretato da Georges Wolinski).\nDistribuzione.\nIl film fu distribuito nelle sale italiane a partire dal 5 novembre 1992 dall'Istituto Luce, all'epoca ancora chiamato Italonoleggio Cinematorgrafico, mentre in home video fu distribuito, a partire dell'anno successivo, dalla Twenty Century Fox unicamente in vhs, mentre non \u00e8 mai stato editato in DVD e/o in digitale."}
{"id": "1229372", "revid": "146644", "url": "https://it.wikipedia.org/wiki?curid=1229372", "title": "Smith Islands", "text": ""}
{"id": "1229373", "revid": "146644", "url": "https://it.wikipedia.org/wiki?curid=1229373", "title": "Isole Smith", "text": ""}
{"id": "1229383", "revid": "33689", "url": "https://it.wikipedia.org/wiki?curid=1229383", "title": "Decimo Giunio Silano", "text": "Biografia.\nFu inoltre il patrigno di Marco Giunio Bruto, uno degli uccisori di Giulio Cesare, in quanto spos\u00f2 sua madre Servilia.\nIl suo \"cursus honorum\" inizi\u00f2 con la carica di edile nel 70 a.C. Nel 63 si candid\u00f2 al consolato, per\u00f2 senza successo; ritent\u00f2 con successo l'anno seguente e fu eletto assieme a Lucio Licinio Murena. In qualit\u00e0 di \"consul designatus\" fu richiesto del parere da Cicerone nel dibattito in Senato in merito alla punizione dei congiurati compagni di Catilina. Inizialmente si espresse a favore della pena di morte contro i congiurati, ma poi scelse solamente di farli imprigionare sino a quando non fosse stato catturato Catilina.\nI due neoconsoli proposero la \"lex Licinia Iunia\", che stabiliva che una \"rogatio\", un incontro tra pi\u00f9 persone per discutere, doveva essere promulgata tre \"nundinae\" (giorni di mercato, in cui le popolazioni rurali confluivano a Roma) prima che fossero votati dagli elettori; tale decreto confermava la \"lex Caecilia Didia\"."}
{"id": "1229386", "revid": "256896", "url": "https://it.wikipedia.org/wiki?curid=1229386", "title": "COMU", "text": ""}
{"id": "1229388", "revid": "33689", "url": "https://it.wikipedia.org/wiki?curid=1229388", "title": "Anicio Acilio Aginazio Fausto", "text": "Fausto era imparentato con due delle pi\u00f9 nobili famiglie romane del V secolo, gli Anicii e gli Acilii. Nel 483 fu eletto console; la sua prefettura urbana e la prefettura dell'annona sono attestate da un'iscrizione che celebra la riparazione del \"simulacrum Minerbae\", danneggiato da un incendio durante un tumulto, forse il sacco di Roma da parte di Ricimero."}
{"id": "1229389", "revid": "399", "url": "https://it.wikipedia.org/wiki?curid=1229389", "title": "Navette", "text": ""}
{"id": "1229391", "revid": "64860", "url": "https://it.wikipedia.org/wiki?curid=1229391", "title": "20 Years of Noise", "text": ""}
{"id": "1229392", "revid": "1983214", "url": "https://it.wikipedia.org/wiki?curid=1229392", "title": "Navetta", "text": ""}
{"id": "1229399", "revid": "838137", "url": "https://it.wikipedia.org/wiki?curid=1229399", "title": "Conquista inglese", "text": ""}
{"id": "1229400", "revid": "83531", "url": "https://it.wikipedia.org/wiki?curid=1229400", "title": "Earle Brown", "text": "Noto per le sue collaborazioni con John Cage, Jackson Pollock e Alexander Calder, \u00e8 uno dei massimi protagonisti dell'avanguardia americana, caratterizzandosi per una scrittura parzialmente aleatoria, aperta alle istanze performative.\nTra i suoi lavori: \"Folio\" (1952) per esecutori non precisati; \"Light Music\" (1961) per luci elettriche, gruppo di strumenti elettronici e grande orchestra; \"Cross Sections and Color Fields\" (1975) e \" Sounder Rounds\" (1983) per orchestra; \"Special Events\" (1998) per violoncello e pianoforte, uno degli ultimi lavori composti da Brown."}
{"id": "1229402", "revid": "287204", "url": "https://it.wikipedia.org/wiki?curid=1229402", "title": "Conte di Pembroke", "text": "Conte di Pembroke \u00e8 un titolo nobiliare inglese, che rende Pari d'Inghilterra.\nStoria.\nIl titolo fa riferimento al castello di Pembroke, nel Galles. Il titolo fu creato la prima volta da re Stefano d'Inghilterra (r. 1135-1141) per il nobile normanno Gilberto di Clare (\"Gilbert fitz Gilbert\"). Il titolo and\u00f2 perduto numerose volte e tante altre volte fu ristabilito.\nNel 1533 re Enrico VIII Tudor confer\u00ec a sua moglie Anna Bolena il titolo di marchesa di Pembroke, in segno di rispetto e ammirazione nei confronti della consorte: il padre del re, Enrico VII Tudor, era infatti nato proprio presso il castello.\nDal 1605 il detentore del titolo di conte di Pembroke possiede anche quello di conte di Montgomery, sempre nella par\u00eca d'Inghilterra, titolo sussidiario conferito al primogenito maschio ed erede del conte di Pembroke.\nLa residenza del conte di Pembroke e della sua famiglia \u00e8 Wilton House.\nConti di Pembroke, quinta creazione (1414), famiglia Plantageneti.\nHumphrey, quarto figlio del re Enrico IV d'Inghilterra, venne creato duca di Gloucester e conte di Pembroke a vita, questi titoli vennero successivamente resi ereditari con una visione riguardo al titolo di conte di Pembroke, passato a William de la Pole, I duca di Suffolk.\nConti di Pembroke, sesta creazione (1447), famiglia Pole.\nAlla morte di Humphrey Plantageneto senza eredi nel 1447, William de la Pole divenne conte di Pembroke. Egli venne decapitato nel 1450 e i suoi titoli si estinsero.\nConti di Pembroke, settima creazione (1452), famiglia Tudor.\nSir Jasper Tudor era fratellastro di Enrico VI d'Inghilterra. Divenendo un sostenitore dei Lancaster, i suoi titoli vennero persi per i 24 anni della predominanza della Casa di York.\nConti di Pembroke, ottava creazione (1468), famiglia Herbert.\nDopo l'annullo del titolo a Jasper Tudor, Sir William Herbert, uno zelante yorkista, venne elevato al rango di Barone Herbert da Edoardo IV. Nel 1468 egli venne creato anche conte di Pembroke e suo figlio ricevette poi la contea di Huntingdon al posto di quella di Pembroke, la quale venne resa a Edoardo IV.\nConti di Pembroke, nona creazione (1479), famiglia York.\nNel 1479, Edoardo IV confer\u00ec il titolo a suo figlio Edoardo, principe di Galles. Quando questo principe succedette al trono paterno col nome di Edoardo V d'Inghilterra, la contea venne unita ai domini della corona. Con la sconfitta della Casa di York la contea (e il regno d'Inghilterra), venne restaurato ai Tudor con l'ascesa di Enrico VII."}
{"id": "1229407", "revid": "1728", "url": "https://it.wikipedia.org/wiki?curid=1229407", "title": "Cambro", "text": ""}
{"id": "1229408", "revid": "228587", "url": "https://it.wikipedia.org/wiki?curid=1229408", "title": "Gallese", "text": ""}
{"id": "1229412", "revid": "729019", "url": "https://it.wikipedia.org/wiki?curid=1229412", "title": "Isola Teigan", "text": "L'isola Teigan (in inglese \"Teigan Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 27' sud e ad una longitudine di 110\u00b036' est, l'isola si trova subito a sud dell'Isola Odbert. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a B. Teigan membro dell'operazione Highjump e dell'operazione Windmill. Chiamata inizialmente \"scoglio Teigan\", si \u00e8 poi ritenuto pi\u00f9 appropriato utilizzare il termine \"isola\"."}
{"id": "1229420", "revid": "1632387", "url": "https://it.wikipedia.org/wiki?curid=1229420", "title": "Piccolo", "text": ""}
{"id": "1229421", "revid": "120356543", "url": "https://it.wikipedia.org/wiki?curid=1229421", "title": "Falsario", "text": "Il falsario \u00e8 colui che conia monete o banconote senza permesso o che comunque copia materiale che per legge non si pu\u00f2 copiare.\nSi definisce tale anche chi copia opere d'arte (o realizza delle opere con lo stile di un artista), spacciandole per autentiche. Specialmente in passato i falsari erano coloro che producevano monete con una quantit\u00e0 di materiale pregiato (oro, argento ecc.) minore di quella prestabilita dalle autorit\u00e0.\nUn falsario idealista di banconote dell'Ottocento fu Paolo Ciulla, che rivive in un'opera letteraria di Dario Fo e Piero Sciotto.\nCuriosit\u00e0.\nNel 2019 \u00e8 stato pubblicato il libro Falsari illustri di Harry Bellet che cerca di fare il punto sulla storia del falso attraverso le vicende di alcuni dei falsari pi\u00f9 famosi. L\u2019autore ha raccolto alcuni dei casi di Falsari illustri pi\u00f9 noti dell\u2019antichit\u00e0, come il greco Pasistele che truffava collezionisti romani o alcuni esempi giovanili di Michelangelo stesso, fino alle moderne storie di indagine poliziesca che coinvolgono personaggi come l\u2019olandese Han van Meegeren, accusato di aver venduto un autentico Vermeer al gerarca nazista Hermann G\u00f6ring, poi rivelatosi un falso realizzato da lui stesso, o l\u2019inglese Eric Hebborn, che era in grado di imitare la mano di diversi artisti rinascimentali nel disegno. "}
{"id": "1229433", "revid": "80598", "url": "https://it.wikipedia.org/wiki?curid=1229433", "title": "Cramps Records", "text": "La Cramps Records \u00e8 stata una casa discografica italiana, attiva negli anni settanta del XX secolo.\nStoria.\nLa Cramps Records (il cui nome \u00e8 l'acronimo di Clubs, Records, Agency, Management, Publishing, Spettacoli) venne fondata alla fine del 1972 a Milano da Gianni Sassi, dal suo socio storico Sergio Albergoni, dal produttore ed editore musicale Tony Tasinato e da uno dei pi\u00f9 importanti promoter degli anni '70 Franco Mamone, personaggi gi\u00e0 attivi nel mondo musicale milanese, con l'obiettivo di valorizzare gli artisti pi\u00f9 all'avanguardia che non riuscivano a trovare spazi nel circuito discografico tradizionale. Sassi ed Albergoni avevano avuto un rapporto di consulenza con la Bla Bla, tra l'altro collaborando alla stesura dei testi del primo album di Franco Battiato con lo pseudonimo \"Frankenstein\" (al secolo Sergio Albergoni): fu per questo motivo che come simbolo dell'etichetta venne scelto proprio il mostro di Frankenstein.\nIl primo album pubblicato fu \"Arbeit macht frei\" degli Area: sin da questa prima incisione l'etichetta mise in risalto un'attenzione alla parte grafica, evidenziando alcune caratteristiche comuni a tutte le sue pubblicazioni (ad es.: i caratteri in corsivo per il titolo e la tracklist, il tecnico del suono chiamato \"meccanico del suono\", etc...etc...). Dal punto di vista artistico, la Cramps si caratterizz\u00f2 per aver raccolto gruppi vicini al progressive specialmente jazz-rock, come gli Arti e Mestieri, i Venegoni &amp; Co e gli stessi Area, e cantautori non tradizionali ma vicini al rock, come Eugenio Finardi, Alberto Camerini e Claudio Rocchi.\nNel 1976 i fondatori della Cramps furono tra i promotori del \"Consorzio Comunicazione Sonora\", un tentativo che aveva l'obiettivo di raggruppare alcune case discografiche alternative quali, oltre alla Cramps, \"l'Orchestra\", la Divergo, l'Ultima Spiaggia e la Zoo Records (etichetta fondata da Franco Mamone e dalla PFM: nulla a che vedere con l'omonima etichetta britannica nata nel 1978), per organizzarsi in una struttura pi\u00f9 grande che potesse concorrere a livello industriale e distributivo con le multinazionali; il tentativo per\u00f2 fall\u00ec dopo poco tempo, anche per le differenze ideologiche tra i vari gruppi, ma soprattutto perch\u00e9 le condizioni contrattuali di ciascuna delle etichette con i propri distributori non erano omogenee. Essendo economicamente impossibile una gestione consortile della distribuzione, il Consorzio funzion\u00f2 per qualche tempo come ufficio stampa comune.\nLa distribuzione della Cramps venne affidata dapprima alla Dischi Ricordi, poi alla Phonogram ed infine, dal 1977, alla Baby Records di Freddy Naggiar fino al 1980 quando l'etichetta venne chiusa.\nNel 1990 Gianni Sassi comunica alla stampa la sua intenzione di riportare sul mercato la Cramps Records ma ci\u00f2 non avverr\u00e0 per i suoi molteplici impegni.\nIl catalogo discografico, dopo la morte di Gianni Sassi nel 1993 e di Franco Mamone nel 1998, passa ad Alfredo Tisocco, musicista ed animatore culturale molto vicino a Gianni Sassi nel suo ultimo periodo di attivit\u00e0, che per alcuni anni ripubblica le hits degli Area insieme a nuovi contributi di musica colta (sulla linea dei cataloghi di Nova Musicha e Diverso) mantenendo viva l'etichetta Cramps. Le edizioni musicali Cramps, invece, sono state cedute a Romolo Ferri, titolare di un agguerrito gruppo editoriale.\nNel 2012 ha collaborato alla realizzazione del numero di [dia\u2022foria \"1000 e una nota per John Cage\" con interventi inediti di Paolo Albani, Nanni Balestrini, Achille Bonito Oliva, Emilio Isgr\u00f2, Arrigo Lora Totino, Ennio Morricone e Arturo Schwarz.\nNel 2013 il catalogo della Cramps passa alla Sony Music.\nLa Cramps sar\u00e0 modello per progetti affini apparsi in un secondo tempo (come la torinese Toast Records nata nel 1985).\nDiscografia parziale.\nAl contrario degli usi correnti di catalogazione, la Cramps usava una numerazione apposita per ogni suo artista, e solo in pochi casi vi era un'omogeneit\u00e0: \u00e8 comunque facilmente rilevabile (ad esempio gli album degli Area seguono la numerazione 510x, quelli degli Arti e Mestieri 550x, quelli di Camerini 530x, quelli di Finardi 515x.). Quando la distribuzione passer\u00e0 alla Phonogram, cambier\u00e0 anche la numerazione: per questi motivi la sequenza cronologica della discografia \u00e8 esatta per quel che riguarda gli anni di uscita ma non precisa per la sequenza.\n7\".\nNota: il numero di catalogo CRSNP 1702 \u00e8 stato usato per due dischi di artisti diversi"}
{"id": "1229439", "revid": "1305772", "url": "https://it.wikipedia.org/wiki?curid=1229439", "title": "Big Girls Don't Cry (Fergie)", "text": "Big Girls Don't Cry \u00e8 il quarto singolo estratto dall'album di debutto di Fergie, \"The Dutchess\". Fergie ha cantato la canzone nel programma televisivo \"American Idol\" e successivamente, insieme a Glamorous, al concerto dedicato alla memoria della Principessa Diana. Questo \u00e8 il singolo di Fergie che ha avuto maggior successo nel mondo raggiungendo la prima posizione in otto paesi e raggiungendo la top 10 nei restanti paesi del mondo.\nBig Girls Don't Cry \u00e8 stata anche cantata da Rachel Berry (Lea Michele), Kurt Hummel (Chris Colfer) e Blaine Anderson (Darren Criss) nell'episodio 19 Prom-Asaurus della terza stagione di Glee.\nControversia.\nDopo la scrittura della canzone, Fergie e il suo management constatarono che la canzone non rispecchiava il tema dell'album e decise di non registrare la canzone. Tuttavia il management si accorse che la canzone era molto buona cos\u00ec decise di vendere la canzone a qualunque casa discografica che fosse interessata. Cos\u00ec fu venduta alla Bad boy Records che si accorse del successo annunciato che aveva tra le mani e assicur\u00f2 Fergie che la canzone sarebbe stata registrata e sarebbe anche uscita come singolo. Tuttavia Fergie, quando ascolt\u00f2 la versione finale della registrazione, cambi\u00f2 idea (anche per la profondit\u00e0 della canzone) e inser\u00ec la canzone nel suo album, senza avvisare la \"Bad Boy Records\". La casa discografica non fu molto contenta della cosa e pens\u00f2 di citare in giudizio la cantante. Ma essendo Fergie la scrittrice della canzone e quindi essendone proprietaria nessuna azione legale poteva essere fatta contro di lei.\nIl video.\nIl video di \"Big Girls Don't Cry\", vede come protagonista la stessa Fergie, e come suo fidanzato l'attore Milo Ventimiglia. Comincia con la cantante che si dirige verso un garage, dove all'interno trova la sua band, con la quale comincia a cantare dopo essersi messa seduta su una sedia.\nSi possono vedere delle scene in cui lei si abbraccia con il fidanzato nel letto oppure lei mentre ritira i panni con una faccia molto triste.\nIl video termina con Fergie che va via con una valigia dalla casa del ragazzo, molto delusa da lui in quanto lo ha scoperto mentre comprava droga da alcuni amici. Nel video Fergie, indossa abiti Candie's, di cui era la testimonial.\nRemix.\nIl 9 ottobre 2007 \u00e8 stato pubblicato su l'iTunes Store Giapponese il remix di Big Girls Don't Cry, intitolato Big Girls Don't Cry (Remix).\nLa canzone \u00e8 in collaborazione con Sean Kingston.\nInformazioni.\nIl video di Big Girls Don't Cry entr\u00f2 in produzione il 30 marzo 2007, ma la premi\u00e8re avvenne solo il 10 maggio di quell'anno. Nel video il fidanzato di Fergie \u00e8 interpretato dall'attore americano Milo Ventimiglia, gi\u00e0 noto per il suo ruolo in \"Una mamma per amica\" e per aver interpretato il figlio di Rocky Balboa nell'omonimo film, ma soprattutto per il nuovo telefilm dell'Nbc \"Heroes\"."}
{"id": "1229440", "revid": "2021296", "url": "https://it.wikipedia.org/wiki?curid=1229440", "title": "Chiromanzia", "text": "La chiromanzia \u00e8 una forma di divinazione di natura paranormale che descriverebbe la personalit\u00e0 di un individuo e ne prevederebbe il destino attraverso lo studio del palmo della sua mano. \nLa chiromanzia, \u00e8 anche conosciuta come lettura della mano e chi la pratica \u00e8 chiamato chiromante. \nUniversalmente considerata una pseudoscienza, si divide in due discipline principali: la chirologia, che si occupa dello studio delle linee e dei monti del palmo, e la chirognomia, che si occupa dello studio della forma della mano. \nLa parola deriva dal greco \"\" (cheiromant\u00e9ia)\", composto da \" (ch\u00e9ir)\"\", \"mano\" e \" (mant\u00e9uo)\" \"predire\".\nStoria.\nLa chiromanzia affonda le sue origini nell'astrologia indiana di cui era una disciplina. Al saggio induista V\u0101lm\u012bki sarebbe attribuito un libro oggi perduto, il cui titolo si potrebbe tradurre con \"Gli insegnamenti di Maharishi Valmiki sulla chiromanzia maschile\". Questo libro avrebbe contenuto 567 stanze ed \u00e8 forse stato scritto pi\u00f9 di 5000 anni fa.\nDall'India l'arte della lettura della mano si diffuse poi in Cina intorno al 3000 a.C.; successivamente raggiunse Tibet, Egitto, Persia e si svilupp\u00f2 in Grecia, dove fu praticata anche dal filosofo Anassagora.\nLo sviluppo in epoca classica ha lasciato tracce nella terminologia, che indica alcune parti del palmo e della mano usando i nomi degli antichi Dei greci e romani.\nLa chiromanzia si \u00e8 diffusa anche attraverso i Rom e altri popoli zingari, che tradizionalmente la praticano ancora (e continuano a influenzare l'immaginazione popolare; si pensi per esempio al primo verso di \"Zingara\", brano che vinse il Festival di Sanremo 1969, oppure al testo di \"Madame\", canzone di Angelo Branduardi).\nTra le opere pittoriche in cui \u00e8 mostrata la chiromanzia, si possono ricordare le due versioni della \"Buona ventura\" di Caravaggio e \"L'indovina\" di Pietro Longhi, mentre al cinema \u00e8 rimasta famosa la scena in cui Elisabetta d'Austria, nota come Sissi, si fa leggere la mano da una zingara in \"Destino di una imperatrice\".\nTale pratica viene generalmente considerata una pseudoscienza, al pari dell'astrologia e della cartomanzia, e ci\u00f2 \u00e8 dovuto alla sua totale assenza di fondamento scientifico e di possibilit\u00e0 di verifica.\nTecniche.\nCi sono molte interpretazioni diverse delle linee e dei monti della mano a seconda delle differenti scuole di chiromanzia. Sempre pi\u00f9 chiromanti, del resto, tendono a combinare le tradizionali forme di chiaroveggenza con nuovi metodi divinatori e anche con la psicologia analitica, le tecniche olistiche, il counseling, il coaching, la metamedicina.\nUn'antica credenza cinese ritiene che ad ogni dito della mano corrisponda qualcuno a noi caro: il mignolo rappresenta i figli; il medio rappresenta noi stessi; il pollice rappresenta i genitori; l'indice rappresenta fratelli e sorelle; l'anulare rappresenta il partner.\nLettura delle linee.\nCi sono tre linee principali, presenti in quasi tutte le mani, che i chiromanti leggono e a cui danno grossomodo queste interpretazioni."}
{"id": "1229449", "revid": "599013", "url": "https://it.wikipedia.org/wiki?curid=1229449", "title": "Niclas Alexandersson", "text": "Caratteristiche tecniche.\nEra capace di ricoprire tutti i ruoli del centrocampo.\nCarriera.\nClub.\nDebutta in Allsvenskan nel 1989, con la maglia dell'Halmstads, dove rimane fino al 1995, totalizzando 161 presenze e 29 gol. Nella stagione 1996 va al G\u00f6teborg dove in due stagioni totalizza 52 presenze e 13 gol. Nel 1997 passa in FA Premier League con lo Sheffield Weds, dove in tre stagioni gioca 75 volte segnando 8 gol. Nel 2000 viene messo sotto contratto dall'; il suo contratto dura quattro anni, e nella stagione 2003-2004 gioca 8 volte in prestito al West Ham United. Terminato il prestito agli Hammers, \u00e8 tornato in Svezia con il G\u00f6teborg.\nNazionale.\nDebutta nella Nazionale maggiore svedese il 10 novembre 1993 nel pareggio per 1-1 contro l'Austria. Dal 1995 \u00e8 entrato in pianta stabile nelle convocazioni della Svezia, con cui l'8 marzo dello stesso anno ha segnato (alla quarta presenza) la sua prima rete in Nazionale nell'amichevole pareggiata per 3-3 contro Cipro. Diventato titolare, disputa il suo primo torneo con gli scandinavi nel 2000 partecipando agli Europei in Belgio e Paesi Bassi. Successivamente ha partecipato ai Mondiali disputati in Giappone e Corea del Sud nel 2002, ai Mondiali di Germania 2006 e agli Europei 2008 in Austria e Svizzera.\nDopo Euro 2008 ha lasciato la selezione svedese, con cui ha disputato 109 partite in cui ha realizzato 7 reti, di cui una ai Mondiali 2002 nella partita pareggiata per 1-1 il 2 giugno contro l'Inghilterra, segnando il goal del definitivo pareggio al 59' con un tiro da fuori area. In alcune occasioni (5) \u00e8 stato anche capitano della Svezia.\nPer quanto riguarda le selezioni giovanili, ha giocato con l'Under-20 il Mondiale di categoria, e successivamente con la Svezia Under-21 ha partecipato ai Giochi olimpici di Barcellona 1992."}
