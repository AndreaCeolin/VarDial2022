{"id": "1217658", "revid": "2184720", "url": "https://it.wikipedia.org/wiki?curid=1217658", "title": "Lucio Dalla", "text": "Musicista di formazione jazz, \u00e8 stato uno dei pi\u00f9 innovativi e versatili cantautori della musica italiana. Alla ricerca costante di nuovi stimoli e orizzonti, si \u00e8 addentrato in vari generi musicali, collaborando e duettando con molti artisti di fama nazionale e internazionale. Autore inizialmente solo delle musiche, si \u00e8 scoperto in una fase matura anche paroliere e autore dei suoi testi. Nell'arco della sua carriera, che ha raggiunto i cinquant'anni di attivit\u00e0, ha sempre suonato il pianoforte, il sassofono e il clarinetto, strumenti, questi ultimi due, da lui praticati fin da giovanissimo.\nLa sua produzione artistica ha attraversato pi\u00f9 fasi: dalla stagione beat alla sperimentazione ritmica e musicale, fino alla canzone d'autore. Conosciuto anche all'estero, alcune sue canzoni sono state tradotte e portate al successo in numerose lingue.\nL'attivit\u00e0 musicale di Dalla pu\u00f2 essere racchiusa in quattro ampi periodi: \"le origini jazz e le varie partecipazioni sanremesi\" (tra il 1962 e il 1972), la \"collaborazione con Roversi\" (tra il 1973 e il 1976), la \"maturit\u00e0 artistica\" (tra il 1977 e il 1996) e la \"fase pop\" degli ultimi anni, alternata da varie incursioni nella musica colta e accademica.\nBiografia.\nL'infanzia.\nLucio Dalla nasce a Bologna il 4 marzo 1943. Figlio del bolognese Giuseppe Dalla (1896-1950), direttore in citt\u00e0 del club di tiro a volo (sar\u00e0 descritto in \"Come \u00e8 profondo il mare\": \"Babbo, che eri un gran cacciatore di quaglie e di fagiani...\"), e della modista e casalinga bolognese Jole Melotti (1901-1976), che verr\u00e0 ritratta nella copertina dell'album \"Cambio\" \n, trascorre la prima parte dell'infanzia nella sua Bologna. Quando, nel 1950, il padre muore stroncato da un tumore, la madre decide di istruirlo presso il Collegio Vescovile Pio X di Treviso, dove trascorre le scuole elementari iniziando ad esibirsi in piccole recite scolastiche. Dalla torner\u00e0 a parlare della morte del padre in alcune interviste rilasciate nei primi anni ottanta: \u00abAvevo sette anni... Provai la sensazione struggente di una perdita che mi consentiva di dire a me stesso con piet\u00e0 e tenerezza: da oggi sei solo come un cane\u00bb. Ancora: \u00abCos\u00ec ho imparato a fare della mia vita un modello di solitudine, cio\u00e8 a cercarmela, a organizzarmela, a viverla, questa mia solitudine, come un momento di benessere profondo, necessario per una corretta lettura dell'esistenza\u00bb.\nSuo zio Ariodante Dalla \u00e8 stato un cantante melodico molto popolare negli anni quaranta e cinquanta; proprio all'inizio di questi ultimi, il piccolo Lucio impara a suonare la fisarmonica. Anche in merito a questo Dalla ha pi\u00f9 volte ricordato come sua madre fosse convinta di avere un figlio geneticamente portato per lo spettacolo, non ostacolandolo mai nei suoi propositi di entrare nel mondo della musica: \u00abAvevo undici anni quando mia madre, donna strana, una stilista che non sapeva mettere un bottone, mi port\u00f2 in un istituto psicotecnico di Bologna per un test sulle mie attitudini: risult\u00f2 che ero un mezzo deficiente\u00bb. Ancora: \u00abMia madre sospettava fossi un genio, anche per questo mi lasci\u00f2 partire a quindici anni per Roma\u00bb. Il percorso scolastico di Dalla non sar\u00e0 mai lineare: terminate le scuole dell'obbligo inizia prima ragioneria, passando poi al liceo classico e infine al liceo linguistico. \u00abA scuola andavo male \u2013 ricorder\u00e0 l'artista \u2013 preferivo andare in giro a suonare. A diciassette anni ero gi\u00e0 a Roma a fare musica\u00bb.\nL'adolescenza e la passione per il jazz.\nTornato adolescente a Bologna si appassiona alla musica jazz. Walter Fantuzzi, marito della socia nella sartoria della madre, per il suo decimo compleanno gli regala un clarinetto. Cos\u00ec il giovane Lucio, da assoluto autodidatta, impara a suonare lo strumento, esibendosi in alcuni gruppi dilettantistici della citt\u00e0. In qualit\u00e0 di clarinettista diviene membro di un complesso jazz bolognese, la Rheno Dixieland Band, di cui fa parte anche il regista Pupi Avati il quale, sentendosi \"chiuso\" dal talento di Dalla, abbandona presto il gruppo, trovando in futuro la via del cinema.\nSempre a quel periodo risale l'incontro con Chet Baker, leggendario trombettista statunitense. Lucio \u00e8 poco pi\u00f9 che un ragazzino e gi\u00e0 virtuoso al clarinetto, viene invitato a suonare pi\u00f9 volte con il grande jazzista, che all'epoca viveva a Bologna. L'artista, in un intervento raccolto nel suo libro \"Gli occhi di Lucio\", racconta come all'epoca guardasse in maniera un po' schizzinosa la musica leggera, \u00abperch\u00e9 ero un jazzista sorprendentemente bravo gi\u00e0 a quindici, sedici anni\u00bb, ricordando, con affetto, proprio le jam session con il grande trombettista. Il giovane Dalla, in seguito, duetter\u00e0 con altre importanti figure del jazz come Bud Powell, Charles Mingus ed Eric Dolphy.\nSempre a quel periodo risalgono le prime vacanze dell'artista nel sud dell'Italia, e precisamente in Puglia nella citt\u00e0 di Manfredonia, dove la madre era solita recarsi per motivi di lavoro. In aggiunta, come ricompensa per vari lavori di sartoria, alcuni clienti delle Tremiti regalano alla madre una casa nell'arcipelago. Proprio a Manfredonia gli \u00e8 stato intitolato, dopo la morte, il teatro cittadino, all'ingresso del quale vi \u00e8 posta una gigantografia dello stesso Dalla con le parole da lui pronunciate nel corso dell'ultima visita alla citt\u00e0: \u00abmi sento profondamente manfredoniano\u00bb. La dichiarata passione del musicista per il sud lo porter\u00e0 non solo a trascorrere alle Tremiti tutte le estati ma anche ad aprirvi in loco uno studio di registrazione. Dalle pagine de \"L'Europeo\" l'artista afferma: \u00ab\u00c8 stato durante queste vacanze da emigrante alla rovescia che \u00e8 avvenuta in me la spaccatura tra due diversi modi di vivere. Cos\u00ec oggi mi ritrovo con due anime: quella nordica (ordinata, efficiente, futuribile, perfezionista, esigente verso s\u00e9 e verso gli altri) e quella meridionale (disordinata, brada, sensuale, onirica, mistica). \u00c8 nel sud che sono diventato religioso, di una religiosit\u00e0 forsennata, irrazionale, pagana\u00bb.\nGli anni sessanta.\nL'esordio con i Flippers.\nNel 1960 partecipa con la Rheno al Primo festival europeo del Jazz, ad Antibes, classificandosi, tra le varie \"band tradizionali\", al primo posto..\nIn questo periodo inizia a scrivere le sue prime canzoni, recanti i titoli \"Il prode invertito\" e \"Avevo un cane... adesso non ce l'ho pi\u00f9\". Parimenti, si fa notare da un'orchestra di professionisti romani, la \"Second Roman New Orleans Jazz Band\", composta da Maurizio Majorana, Mario Cantini, Peppino De Luca, Roberto Podio e Piero Saraceni. Con il gruppo avr\u00e0, nel 1961, la prima esperienza in sala d'incisione, suonando il clarinetto nel brano strumentale \"Telstar\", \"cover\" di un successo internazionale, pubblicato dalla RCA su 45 giri.\nAlla fine del 1962 entra a far parte dei Flippers, complesso composto da Franco Bracardi al piano, Massimo Catalano alla tromba, Romolo Forlai al vibrafono e alle percussioni e Fabrizio Zampa alla batteria, a cui Dalla si aggiunge quale voce solista, clarinetto e sax. Pi\u00f9 avanti partecipa ad alcune incisioni di Edoardo Vianello, che i Flippers erano soliti accompagnare, come gruppo di supporto, nelle varie rassegne canore. Come raccontato dallo stesso musicista a \"Torinosette\" (settimanale de \"La Stampa\"), proprio con i Flippers avr\u00e0 la possibilit\u00e0 di firmare il suo primo contratto. Nello stesso anno, suona per alcune sere nella sala Le Roi Lutrario di Torino, provocando numerose dispute con i padroni del locale che disapprovano la sua abitudine di esibirsi scalzo, affibbiandogli l'etichetta di \"disadattato senza calzini\". Nel merito ricorder\u00e0 divertito l'artista: \u00abuna sera me li dimenticai e mi pitturai i piedi, cos\u00ec da farli sembrare dei calzini\u00bb. In quel periodo poteva capitare di incontrare il cantante, non ancora impostosi al grande pubblico, nei bar di via Po alla ricerca di cento lire per far suonare i suoi pezzi nei juke box.\nContemporaneamente, in qualit\u00e0 di cantante dei Flippers, inizia a presentarsi al pubblico, rivelando i suoi estemporanei gorgheggi scat, che diverranno in seguito una sua caratteristica vocale. La sua prima incisione scat viene inserita nell'album dei Flippers \"At Full Tilt\", nella canzone \"Hey You\".\nColtivando l'ammirazione per lo stile vocale di James Brown, fa uso di una voce volutamente aspra e disarmonica, tesa a ricamare il canto con improvvise variazioni di tono, ai limiti delle pi\u00f9 diffuse logiche musicali. Cos\u00ec facendo, impone un proprio marchio di fabbrica, venendo notato da Gino Paoli che vede in lui il primo cantante soul italiano.\nDurante il Cantagiro del 1963 Gino Paoli lo persuade a tentare la carriera da solista, convincendo il giovane artista a lasciare il gruppo dei \"Flippers\". La vicenda viene ricordata dal musicista Massimo Catalano con queste parole: \u00abLucio suonava con me nel complesso dei Flippers, partecipammo nel 1963 al Cantagiro con un brano intitolato \"I Watussi\", insieme a Edoardo Vianello. A quella manifestazione partecipava anche Gino Paoli, che ci rub\u00f2 letteralmente Lucio, facendolo diventare un cantante del suo clan. Noi ci incavolammo molto con Gino\u00bb.\nLa carriera da solista: il \"Cantagiro\" e gli esordi sanremesi.\nNel 1964, a 21 anni, incide il suo primo 45 giri contenente \"Lei (non \u00e8 per me)\", tradotta da Paoli e Sergio Bardotti, a cui segue \"Ma questa sera\" (cover di \"Hey Little Girl\" di Curtis Mayfield), entrambe pubblicate dalla ARC, casa discografica distribuita dalla RCA Italiana, per cui usciranno i successivi 45 giri di Dalla, nonch\u00e9 il suo primo LP. Il suo esordio al Cantagiro \u00e8 letteralmente traumatico. Durante le varie esibizioni, nelle quali presenta la canzone \"Lei (non \u00e8 per me)\", Dalla \u00e8 oggetto di lanci di ortaggi e derrate alimentari. Gino Paoli ricorder\u00e0 l'accaduto in un'intervista del 1979: \u00abFu un fiasco di rimarchevoli proporzioni: ogni sera raccattavamo una buona dose di fischi e di pomodori, uno spettacolo nello spettacolo, che dur\u00f2 quanto la manifestazione. Lucio, in ogni modo, si mostr\u00f2 veramente un duro e non si lasci\u00f2 abbattere\u00bb.\nPer nulla intimorito dall'insuccesso, forma nel 1966 un proprio gruppo di accompagnamento con i musicisti bolognesi, Gli Idoli, con i quali incide il suo primo album, intitolato \"1999\". Il disco fa leva su due brani: \"Quand'ero soldato\" (vincitore del premio della critica al Festival delle Rose) e \"Pafff...bum!\". Quest'ultima (di fatto la sua prima \"hit\"), viene presentata dal musicista al festival di Sanremo, abbinato con gli Yardbirds di Jeff Beck. A Sanremo fa ritorno l'anno seguente, con \"Bisogna saper perdere\", abbinato con i Rokes di Shel Shapiro. Il 1967 \u00e8 anche l'anno del suicidio di Luigi Tenco, che aveva collaborato con Dalla per uno dei testi del suo primo disco e con cui aveva stretto amicizia: \u00abCon Tenco avevo avuto rapporti di amicizia e di collaborazione - ricorda l'artista - Andammo a Sanremo insieme, prendemmo la camera vicina, e la sua morte mi sconvolse... non dormii per un mese\u00bb.\nSuccessivamente attraversa in maniera pi\u00f9 diretta la stagione beat, pubblicando brani meno ambiziosi, tra cui si distinguono \"Lucio dove vai\" e soprattutto \"Il cielo\", con cui partecipa al Festival delle Rose, vincendo nuovamente il premio della critica. L'allora Festival romano si svolgeva all'hotel Hilton, e la leggenda vuole che i portieri gli abbiano impedito di partecipare alla serata finale perch\u00e9 non aveva un aspetto presentabile.\nLe stravaganze del giovane Dalla erano piuttosto note, sempre la leggenda vuole che spesso andasse in giro con delle ciliegie che pendevano dalle orecchie, appese per i gambi oppure che si presentasse a spasso con una gallina al guinzaglio.\nNel 1968 partecipa in qualit\u00e0 di narratore e cantante al film \"Franco, Ciccio e le vedove allegre\". Le canzoni da lui cantate nella pellicola sono \"E dire che ti amo\" e \"Il cielo.\"\nNel 1969 ottiene un discreto successo con la canzone \"Fumetto\", scelta dalla Rai come sigla del programma per bambini \"Gli eroi di cartone\". All'inizio del nuovo decennio incide il secondo album \"Terra di Gaibola\", nome che deriva da un sobborgo collinare di Bologna. Le vendite del disco risulteranno piuttosto scarse, tanto da indurre la RCA a non stamparne pi\u00f9 nessuna copia fino alla met\u00e0 degli anni novanta.\nGli anni settanta.\nDa \"4/3/1943\" a \"Piazza Grande\".\nNel 1971 partecipa nuovamente al Festival di Sanremo presentando la canzone \"4/3/1943\", su parole dell'autrice di testi (in seguito storica dell'arte) Paola Pallottino, che gli vale il terzo posto assoluto. Il brano, prima di essere ammesso alla manifestazione, conosce gli strali della censura, essendo stato intitolato inizialmente \"Ges\u00f9 bambino\". Il titolo, giudicato irrispettoso, considerando anche la storia narrata (quella di una ragazza madre che ha un figlio da un ignoto soldato alleato), \u00e8 cambiato ex abrupto, prendendo come spunto la data di nascita di Dalla, pur non essendo una canzone autobiografica. Ugualmente alcune parti del testo, anch'esse giudicate inadeguate, vengono modificate: \"mi riconobbe subito proprio l'ultimo mese\" diviene \"mi aspett\u00f2 come un dono d'amore fino dal primo mese\", \"giocava alla Madonna con il bimbo da fasciare\" muta in \"giocava a far la donna con il bimbo da fasciare\" e infine il ritornello finale \"e ancora adesso mentre bestemmio e bevo vino... per i ladri e le puttane sono Ges\u00f9 Bambino\" viene adattato in \"e ancora adesso che gioco a carte e bevo vino, per la gente del porto mi chiamo Ges\u00f9 Bambino\".\nIl brano, divenuto nel tempo un \"evergreen\" del musicista, ottiene un successo notevole (quindici settimane di permanenza in hit parade), fino allora mai raggiunto dall'artista emiliano: lui stesso ne \u00e8 subito consapevole: \u00abEbbi subito la sensazione di aver fatto qualcosa di veramente grosso, mi commuovevo e per due anni mi sono sempre commosso ogni volta che la cantavo. Poi cominciai a cantarla in pubblico [...] da Bolzano a Palermo era uno scatenarsi di manifestazioni di consenso\u00bb. La canzone viene interpretata in francese dalla cantante e attrice Dalida (il testo sar\u00e0 firmato da Pierre Delano\u00eb) e portata al successo oltreoceano da Chico Buarque de Hollanda, che l'ascolta direttamente da Dalla, la memorizza a orecchio e ne scrive un testo nella sua lingua. \u00abGliela cantai in un ristorante - ricorda il musicista - a Campo de' Fiori. Si mise a piangere a dirotto. Torn\u00f2 in Brasile e ne fece la sua versione. Un successo pazzesco\u00bb.\nNel medesimo anno esce \"Storie di casa mia\", primo album del musicista a riscuotere successo. Il disco contiene, oltre alla sanremese \"4/3/1943\", molte canzoni che proietteranno Dalla, dopo varie sperimentazioni e molta gavetta, tra i grandi della musica italiana. Merito di una costruzione musicale pi\u00f9 semplice e immediata, che ha l'esclusivo compito di mettere in risalto le storie cantate, secondo il modello folk dei colleghi Guccini e De Andr\u00e9. Gli arrangiamenti, volutamente ridotti, rimangono sempre discreti e non prevaricano mai la voce del narratore, vero centro di gravit\u00e0 di tutta l'opera. I testi, scritti da Baldazzi, Bardotti e Pallottino, toccano argomenti di natura sociale che contribuiscono a formare l'identikit del nuovo Dalla, evidenziando in lui non solo un cantante d'evasione, ma anche una voce attraverso cui riflettere e pensare. Molti i brani da segnalare: la delicata \"Un uomo come me\", la toccante \"La casa in riva al mare\", \"Il gigante e la bambina\" (sul tema della pedofilia), \"Per due innamorati\", e \"Itaca\", dialogo metaforico di un marinaio al suo capitano, dove ai cori il musicista fa cantare gli impiegati della RCA. Pi\u00f9 avanti l'artista spiegher\u00e0 la canzone come una metafora della ribellione del proletariato (rappresentato dai marinai) verso gli industriali (raffigurati da Ulisse).\nNel 1972 \u00e8 ancora a Sanremo (per la quarta volta) con la commovente \"Piazza Grande\", dedicata a un senzatetto realmente vissuto, con testo di Gianfranco Baldazzi e Sergio Bardotti, la cui musica \u00e8 scritta assieme a Ron e pubblicata solo su 45 giri. Inizialmente il brano viene indirizzato a Gianni Morandi, Dalla per\u00f2 non vuole rinunciare al pezzo e riesce a presentarsi al Festival, resistendo alle pressioni della sua casa discografica, che peraltro vorrebbe intitolare il brano \"Canal Grande\". Contrariamente a quanto si possa immaginare, la piazza che d\u00e0 il titolo al brano non \u00e8 il luogo simbolo di Bologna e cio\u00e8 Piazza Maggiore, bens\u00ec \"la pi\u00f9 raccolta\" Piazza Cavour: l'aneddoto \u00e8 svelato da Gianfranco Baldazzi nel corso della puntata de \"La storia siamo noi\", dedicata a Lucio Dalla, del 18 novembre 2011. Divenuta nel tempo un classico della musica italiana, a Sanremo non raggiunge la posizione sperata, classificandosi semplicemente ottava.\n\"Piazza Grande\", assieme a \"4/3/1943\", diverr\u00e0 ben presto una delle sue canzoni pi\u00f9 note e ammirate, sempre richiesta in tutti i suoi concerti. Il brano ha dato il nome all'associazione \"Amici di Piazza Grande onlus\", che opera a Bologna dal 1993 con lo scopo di dare cure e assistenza alle varie persone indigenti e senza dimora. Il testo della canzone, assieme a quelli di Vincenzo Cardarelli, Umberto Saba e Sandro Penna, \u00e8 stato scelto nel 2001 come traccia per la prima prova dell'esame di maturit\u00e0, collocato nella sezione dal titolo: \"La piazza: luogo dell'incontro della memoria\". Dai microfoni de \"la Repubblica\" l'artista afferma: \u00ab\u00c8 solo una canzone. Io non sono di quelli che hanno bisogno di sentirsi definire poeti, le canzoni non hanno a che vedere con la poesia, hanno una loro autonomia, sono frutto di un percorso loro, di una ricerca che ha una sua dignit\u00e0 e un suo posto nell'immaginario collettivo, nella memoria di tutti, credo sia stato riconosciuto anche questo\u00bb. Salvo poi aggiungere: \u00abLa scrissi alle isole Tremiti nel '71, poi la portai a Sanremo, \u00e8 stata una canzone che ha avuto sempre pi\u00f9 successo col tempo, l'argomento era aggregante, al di l\u00e0 della forma musicale, si prestava ad una fruizione popolare.\u00bb\nIl periodo Roversi.\nNel 1973 Dalla cessa il proprio rapporto professionale con i parolieri Sergio Bardotti e Gianfranco Baldazzi (autori di quasi tutte le canzoni incise fino ad allora) e si rivolge al poeta bolognese Roberto Roversi. La nuova collaborazione attraverser\u00e0 quattro anni e tre \"long playing\", definiti dalla critica \"fondamentali\" per lo sviluppo e l'imposizione, in Italia, della canzone d'autore. L'incontro con il poeta accentuer\u00e0 ancora di pi\u00f9 l'impegno politico del musicista, gi\u00e0 affiorato, pi\u00f9 volte, nei lavori precedenti. A far scoccare la scintilla fra i due, dopo qualche prova alla libreria Palmaverde di Bologna, \u00e8 il verso \"nevica sulla mia mano\", da \"La canzone di Orlando\": \u00abRimasi come scioccato da questo meccanismo - ricorda Dalla - e da l\u00ec cominciammo ad andare avanti [...] Roversi mi ha insegnato cose ininsegnabili. Per partenogenesi, per osmosi, tirandomi da lontano delle freccine con la cerbottana, mi ha fatto capire delle cose che non avrei mai capito n\u00e9 a scuola n\u00e9 da solo n\u00e9 andando tre volte sul monte Sinai. Ho capito soprattutto l'organizzazione del pensiero della canzone, la parola, il segno, il senso, la forza\u00bb.\nIl risultato della loro prima collaborazione \u00e8 \"Il giorno aveva cinque teste\", uscito nel 1973. Il disco \u00e8 un'opera molto sperimentale e di difficile interpretazione, in virt\u00f9 dell'alto spessore dei testi e dei continui cambi musicali, fatti di suoni eccentrici e spiazzanti, e proprio per questo ricco di tematiche e possibili livelli di lettura. A tutto questo si aggiunge la qualit\u00e0 dell'interpretazione vocale, giocata su frequenti cambi di registro e sul gusto per l'improvvisazione jazzistica che definiscono un mondo musicale del tutto nuovo e autonomo. Il brano d'apertura, \"Un'auto targata TO\", \u00e8 un forte brano di denuncia civile, trattando argomenti quali l'immigrazione e la speculazione edilizia. Il disco continua con brani di carattere sociale come \"L'operaio Gerolamo\" e \"Alla fermata del tram\", solo musicali, come \"Pezzo zero\" e altri come \"Il coyote\" (sul dualismo ragione/istinto), \"Passato presente\" e la delicata e sognante \"La canzone di Orlando\".\nCon testi poetici sempre elevati, ma pi\u00f9 adeguati alla forma-canzone, esce nel 1975 \"Anidride solforosa\". Tra i brani: \"Mela da scarto\" (sulla delinquenza minorile), \"Le parole incrociate\" (sugli eccidi di stato post-unitari), \"Carmen Colon\" (sui casi di cronaca nera) e l'irridente \"La Borsa Valori\" (elencazione febbrile di titoli azionari). Da non tralasciare la struggente \"Tu parlavi una lingua meravigliosa\" e la stessa title-track, canzone ecologista in netto contrasto con la civilt\u00e0 computerizzata (i cui simulacri sono ancora chiamati, in lingua italiana \"elaboratori\"). Sempre nell'anno in cui esce \"Anidride solforosa\", Dalla partecipa al Festival del proletariato giovanile, promosso dalla rivista Re nudo, tenutosi a Milano al Parco Lambro, che vede radunarsi oltre 100\u00a0000 spettatori e, sul palco, avvicendarsi alcuni tra i pi\u00f9 grandi nomi della musica italiana. Sono anni in cui arte e musica da una parte e impegno civile e politico dall'altra si mescolano reciprocamente; non a caso, durante il periodo Roversi, l'artista proporr\u00e0 spettacoli teatrali all'interno di varie fabbriche, portando le sue canzoni ad un preciso e determinato pubblico, fatto di lavoratori e operai.\nCome atto conclusivo del sodalizio, la coppia Dalla-Roversi concepisce nel 1976 \"Il futuro dell'automobile e altre storie\", uno spettacolo teatrale ripreso dalla stessa Rai nel gennaio dell'anno successivo. Coprotagonista e compagno di viaggio in tutte le puntate \u00e8 uno scimpanz\u00e9 di nome Natascia, a cui Dalla racconta in toni epici e favolistici le gesta del grande campione Nuvolari, le cui canzoni diverranno il centro e il perno del relativo album, intitolato \"Automobili\". Dalla, spinto dalla casa discografica, raccoglie nel succitato disco parte delle canzoni dello spettacolo, contro il volere di Roversi che in risposta decide di non firmare l'album, depositandole con lo pseudonimo di Norisso: \u00abNon ho voluto sottoscrivere il 33 giri \"Automobili\" - dichiara il poeta - \u00e8 un tattico stravolgimento da parte della casa discografica del filo rosso argomentante che sottostava allo spettacolo \"Il futuro dell'automobile\"\"\u00bb.\nQuesta frizione porta a termine la collaborazione artistica tra i due. Le canzoni non incluse nell'album e rimaste inedite per molti anni sono: \"I muri del '21\", \"La signora di Bologna\", \"Assemblaggio\", \"Rodeo\" e \"Statale adriatica, chilometro 220\".\n\"Automobili\" \u00e8 costituito secondo lo schema del concept-album, eppure nella sua programmatica monotematicit\u00e0 risulta il pi\u00f9 eterogeneo dei tre e viene premiato dalle vendite, grazie alla canzone \"Nuvolari\" dedicata al pioniere dell'automobilismo. L'estensione vocale dell'artista accompagna l'intero album, in un susseguirsi di ritmi vorticosi e originali melodie. Di conseguenza i vari brani, pi\u00f9 che intonati, vengono volutamente \"urlati\", quasi a imitazione del rombo e della potenza dei motori cantati.\nTra le varie canzoni del disco si ricordano: \"Mille miglia\" (dove continuano ad essere cantate, \"tra le rovine di un'Italia contadina\", le imprese del \"mantovano volante\"), l'ariosa \"Il motore del 2000\" e la ritmica, e al tempo stesso melodica, \"Due ragazzi\". Infine \u00e8 da segnalare la bizzarra \"Intervista con l'Avvocato\" (con un testo ridotto rispetto allo spettacolo), in cui Dalla, usando il suo celebre \"scat\", immagina un'intervista con Gianni Agnelli.\nQueste le parole di Dalla a proposito del divorzio artistico con Roversi: \u00abA un certo punto ci siamo divisi su come organizzare il nuovo lavoro: lui lo voleva in maniera estremamente rigorosa, impostata verso un approfondimento del linguaggio dei nostri lavori precedenti, per esempio lui voleva parlare ancora essenzialmente con un linguaggio politico, mentre io non ero d'accordo, perch\u00e9 bisognava allargare pi\u00f9 contatti col pubblico\u00bb. Pi\u00f9 avanti, aggiunger\u00e0 ancora: \u00abFu un trauma... [...] Dopo Roversi non avrei mai immaginato di poter scrivere testi con altri. Come quando scopi con la Schiffer, a un certo punto lei non c'\u00e8 pi\u00f9 e al suo posto c'\u00e8 un pastore tedesco. Allora capii che dovevo cominciare a scrivere i testi delle mie canzoni\u00bb.\nLa maturit\u00e0 artistica e il grande successo.\nNel 1977 la carriera di Lucio Dalla subisce un nuovo \"strappo\". Il musicista decide, nell'estate dello stesso anno, di ritirarsi alle isole Tremiti per dare vita ad un album tutto suo. Deluso da una collaborazione con Roversi entrata in crisi dopo aver dato i suoi frutti migliori, l'artista diviene il referente unico della sua musica e, da qui in avanti, lo sar\u00e0 per tutti i suoi album a venire.\nL'esordio autorale di Dalla, comunque, non potrebbe essere pi\u00f9 felice: pur essendo un musicista puro, dimostra, fin dall'inizio, una padronanza letteraria solida e matura. Cos\u00ec facendo pubblica nel 1977, \"Come \u00e8 profondo il mare\", che, con l'omonima canzone, prende di mira il concetto stesso di \"potere\", che altro scopo non avrebbe se non quello di \"bruciare il mare\": qui preso come evidente metafora della libert\u00e0 di pensiero. Altre canzoni da segnalare sono l'intimista \"Quale allegria\", la solitaria e anarchica \"Il cucciolo Alfredo\", la malinconica \"E non andar pi\u00f9 via\" e la surreale \"Corso Buenos Aires\". Altro pezzo centrale dell'album \u00e8 la geniale e bizzarra \"Disperato Erotico Stomp\". Il disco viene visto da molti fan come un tradimento e un cedere ad esigenze commerciali, e in tal senso lo attaccher\u00e0 Roversi: \u00abHa voluto semplicemente essere lasciato in pace a cantare il niente. Sono scelte industriali, non sono scelte culturali\u00bb, per poi essere riconsiderato a distanza come un vero caposaldo della sua discografia, e questo, anche sotto il profilo musicale, in virt\u00f9 della presenza alle chitarre di Ron, che da qui in avanti comparir\u00e0 nei vari album del musicista nelle vesti di arrangiatore.\nCon l'album \"Com'\u00e8 profondo il mare\", scrive il giornalista Paolo Giovanazzi, \u00abLucio Dalla riesce a trovare il punto di equilibrio tra la canzone \u2018civile\u2019 progettata con Roversi e una maggiore semplicit\u00e0 espressiva, almeno apparente [...] . L'osservazione sociale non viene accantonata [...], ma lo stile \u00e8 cambiato, c'\u00e8 pi\u00f9 spazio per la musica\u00bb.\nL'album rappresenta una tappa fondamentale nella carriera dell'artista, sia per la svolta cantautorale, sia per l'imposizione definitiva del personaggio Dalla: volutamente vestito male e sempre con zucchetto di lana in testa, ora accompagnato dal clarinetto, ora seduto a un pianoforte, il \"Dalla autore\" conquista in breve tempo una nuova e larghissima schiera di fans, anche grazie a performance canore sempre pi\u00f9 teatrali, con improvvisazioni che arricchiscono costantemente ogni sua esibizione.\nLa popolarit\u00e0 di \"Come \u00e8 profondo il mare\" non resta un caso isolato; infatti non passano neppure due anni e un altro album di successo, addirittura superiore, viene alla luce: \"Lucio Dalla\", pubblicato nel febbraio del 1979 (un anno e mezzo in classifica), contenente canzoni-simbolo del cantautore e divenute ben presto molto popolari. Tutte le canzoni da ricordare: dalla favola adolescenziale di \"Anna e Marco\", alla trascinante e apocalittica \"L'ultima luna\", dalla delicata e soft-rock \"Stella di mare\", alla corrosiva \"La signora\". Lo stato di grazia dell'album continua con \"Tango\", la dolce-amara \"Milano\", \"Notte\" e \"Cosa sar\u00e0\", cantata con Francesco De Gregori su musica di Ron. A chiudere il disco una delle sue canzoni manifesto: \"L'anno che verr\u00e0\", nel cui tramonto delle utopie e delle illusioni sembra chiudersi idealmente il decennio degli anni di piombo. In verit\u00e0, alcune canzoni dell'album erano gi\u00e0 state proposte dall'artista in un concerto tenuto per la televisione svizzera un paio di mesi prima, esattamente il 20 dicembre 1978, da cui poi verr\u00e0 tratta, anni dopo, anche una videocassetta, poi DVD, a documentare la peculiare performance. Unico inedito \"Angeli\", canzone che verr\u00e0 donata anni pi\u00f9 tardi al collega Bruno Lauzi.\nDi tanto successo, raggiunto con l'album \"Lucio Dalla\", nell'estate dello stesso anno si interrogheranno i redattori del settimanale \"L'Espresso\", lanciando una copertina ironica dal titolo, \"Ma che ci trovano in quel Dalla?\", esaminando il fenomeno culturale del cantautore attraverso un \"dialogo ai ferri corti e a viso aperto\" con il celebre giornalista Giorgio Bocca.\nLa collaborazione con Francesco De Gregori.\nTra i due album citati c'\u00e8 il fortunato 45 giri \"Ma come fanno i marinai\", scritto e cantato in collaborazione con Francesco De Gregori e uscito nel dicembre del 1978. Il brano nacque in modo abbastanza casuale, come racconta il cantautore romano: \u00abLa canzone, forse la gente non ci crede, \u00e8 nata a pranzo, quando, dopo il caff\u00e8, ci siamo messi a suonare insieme\u00bb.\nAd esso fa seguito qualche mese dopo \"Banana Republic\", storico tour dei due cantautori (con l'omonimo disco da 500.000 copie), che riempie nell'estate del 1979 gli stadi di tutta Italia e che \u00e8 lanciato da un concerto nel luglio dell'anno precedente allo Stadio Flaminio di Roma, con ben quarantamila spettatori. La grande eco del tour deriva dal fatto che per la prima volta la musica d'autore sbarca negli stadi, misurandosi direttamente con il grande pubblico; il seguito popolare che ne deriva, infatti, \u00e8 senza precedenti per la musica italiana, rivoluzionando il modo stesso di intendere il rapporto tra cantautore e pubblico, facendo di Dalla e De Gregori una sorta di primissime e \"atipiche\" rockstars.\nIn questo senso i due artisti anticiperanno sia le oceaniche adunate di Claudio Baglioni, sia le grandi kermesse di rocker nostrani, quali Vasco Rossi e Ligabue.\nIl disco \"live\" presenta dieci canzoni, alcune cantate singolarmente, altre in coppia. Il brano d'apertura, \"Banana Republic\", \u00e8 la \"cover\" di una canzone americana di Steve Goodman, riadattata in italiano da De Gregori. Altra \"cover\" del disco \u00e8 la canzone di Paolo Conte \"Un gelato al limon\", pubblicata lo stesso anno dal cantautore astigiano e riadattata dal duo in una strana e divertente versione, assai vicina alle sonorit\u00e0 rock. C'\u00e8 anche spazio per intonare l'inizio di \"Addio mia bella Napoli\", canzone napoletana cantata tra gli altri dal tenore Enrico Caruso, prima di concludere con la gi\u00e0 citata \"Ma come fanno i marinai\". Assieme al disco esiste anche un film-concerto, diretto da Ottavio Fabbri, uscito nello stesso anno, che documenta le varie tappe del tour. All'interno si possono trovare numerosi retroscena e molte interviste rilasciate dai due cantautori.\nGli anni ottanta.\nDall'album \"Dalla\" al \"Q Disc\".\nNon pago, l'artista bolognese d\u00e0 alle stampe un altro disco, \"Dalla\", uscito nel settembre del 1980. Il sound creato dal gruppo sforna un vero rock d'autore, portando il disco subito in vetta alle classifiche (600.000 copie vendute), confermando nuovamente un periodo di grande felicit\u00e0 creativa. Gli otto brani presenti nell'album vengono in breve salutati, da pubblico e critica, come autentici classici del repertorio dalliano. A tal proposito, canzoni da segnalare sono senz'altro \"Futura\" (storia di un amore, dove il crescendo musicale imita volutamente quello di un amplesso), \"Cara\", una delle sue canzoni pi\u00f9 belle (che inizialmente avrebbe dovuto intitolarsi \"dialettica dell'immaginario\") e l'intensa \"La sera dei miracoli\". Altro singolo trainante dell'album \u00e8 \"Balla balla ballerino\", storia del treno Palermo-Francoforte, protagonista, suo malgrado, della strage di Bologna del 2 Agosto 1980.\nDa menzionare ancora: \"Mambo\", l'irriverente e ironica \"Siamo dei\", \"Il parco della luna\" e la trascinante \"Meri Luis\", considerata dall'amico e teologo Vito Mancuso una delle sue canzoni pi\u00f9 importanti. In merito alla genesi del testo di \"Futura\", assai suggestive sono le dichiarazioni del cantante: \u00abFutura nacque come una sceneggiatura, poi divenuta canzone. La scrissi una volta che andai a Berlino. Non avevo mai visto il Muro e mi feci portare da un taxi al Checkpoint Charlie, punto di passaggio tra Berlino Est e Berlino Ovest. Mi sedetti su una panchina e mi accesi una sigaretta. Poco dopo si ferm\u00f2 un altro taxi, ne discese Phil Collins che si sedette nella panchina accanto alla mia e anche lui si mise a fumare una sigaretta... Mi venne la tentazione di avvicinarmi a Collins per conoscerlo, per dirgli che ero anch'io un musicista. Ma non volli spezzare la magia di quel momento. In quella mezz'ora scrissi il testo di \"Futura\", la storia di questi due amanti, uno di Berlino Est, l'altro di Berlino Ovest, che progettano di fare una figlia che si chiamer\u00e0 Futura\u00bb.\nNel 1981 Lucio Dalla pubblica \"Q disc\", non un vero album, bens\u00ec un nuovo formato discografico, gi\u00e0 lanciato nel mercato dalla RCA, per promuovere nuovi artisti e ospitare cantanti gi\u00e0 affermati, come Dalla. Seppure un mini-album, la maggior parte della critica ascrive \"Q disc\" al periodo della \"maturit\u00e0 artistica\", considerandolo una sorta di chiusura, e al tempo stesso prolungamento, degli album precedenti. Molto successo ottiene la canzone d'apertura: \"Telefonami tra vent'anni\", sarcastico brano contro l'ossessione telematica, che prende di mira alcuni tra gli oggetti simbolo della comunicazione di massa, come la televisione e il telefono. Degna di nota anche la graffiante e ironica \"Ciao a te\" e il malinconico blues di \"Madonna disperazione\". A chiudere il disco una \"cover\" strumentale del brano \"You've Got a Friend\" di Carole King. Nello stesso periodo, produce il nuovo album di Renzo Zenobi, \"Telefono elettronico\", prestando la sua voce nella relativa title track.\nLa nascita degli Stadio.\nAlla fine del 1981, il complesso di Lucio Dalla decide di intraprendere una carriera parallela, ufficializzando con l'uscita di un 45 giri, la nascita degli Stadio. Il nome della band - come ricordato da Gaetano Curreri - ha avuto origine nella tourn\u00e9e di \"Banana Republic\", durante le estenuanti prove giornaliere, che avevano sempre come teatro all'aperto proprio uno stadio; da l\u00ec, la scelta del nome. Nel 1982 la neonata band pubblica un LP da sei tracce, con alcuni testi firmati dall'autore bolognese tra cui \"Un fiore per Hal (parte I e II)\", dove Dalla canta assieme al chitarrista Ricky Portera. Al contempo, l'attore e regista Carlo Verdone decide di dedicare al cantautore bolognese il proprio film \"Borotalco\", dove una ragazza, interpretata da Eleonora Giorgi, cerca in tutti i modi di conoscere Lucio Dalla, suo idolo musicale. Per il lancio del film uscir\u00e0 la canzone \"Grande figlio di puttana\", presente anche nel primo album degli Stadio, scritta da Lucio Dalla, Gaetano Curreri e Giovanni Pezzoli che varr\u00e0 ai tre artisti, nello stesso anno, il David di Donatello e il Nastro d'argento per la miglior colonna sonora originale.\nIn merito al film Verdone ha ricordato alcuni retroscena: \u00abIl produttore, Mario Cecchi Gori, spar\u00f2 nella locandina il suo nome a caratteri cubitali, il mio - che ero il regista - era scritto in piccolo. Lucio si arrabbi\u00f2, ricordo ancora la sua telefonata: Spera che il film mi piaccia, andr\u00f2 a vederlo stasera\u00bb. Qualche ora dopo arriva la telefonata da un cinema di Bologna: \u00abMi chiam\u00f2 per farmi i complimenti. Mi disse che ero stato bravo\u00bb.\nTornando alla nascita degli Stadio, Gaetano Curreri ha affermato che il cantante del gruppo non doveva essere lui, ma un altro. Fu lo stesso Dalla a convincere Curreri a interpretare i pezzi degli Stadio, vincendo l'iniziale ritrosia di quest'ultimo. Nella stessa intervista, l'artista forlivese ha fatto notare come nei primi album la sua voce ricalcasse, per impostazione e tonalit\u00e0, quella di Dalla, quasi a rasentarne un'imitazione. A titolo di esempio, ha ricordato come Ornella Vanoni, nell'ascoltare \"Grande figlio di puttana\", fosse assolutamente convinta che la voce appartenesse a Dalla e non a quest'ultimo, rimanendo incredula nell'apprendere il contrario. Le strade della band e del cantautore emiliano saranno comunque ben lungi dal dividersi, continuando una collaborazione che durer\u00e0, in pratica, per tutti gli anni ottanta.\n\"1983\", \"Viaggi organizzati\", \"Bugie\".\nUn anno dopo esce \"1983\", che vede in sala d'incisione ancora la presenza degli Stadio. \"L'album alterna intuizioni geniali a momenti di abbandono, slanci formidabili a segni di stanchezza\" [...] L'autore ne \u00e8 pienamente consapevole, tanto da affermare: \u00abL'ho registrato a caldo, senza una progettazione e senza tenere conto dell'interlocutore, del pubblico a cui mi rivolgo\u00bb. Qualche anno dopo chiarir\u00e0 il concetto: \u00abMentre stavo registrando \"1983\" ero impegnato a rinnovare il mio contratto discografico, non mi andava molto di fare quel disco. L'errore era gi\u00e0 alla base: centrare il disco sul mio personaggio; resi la mia situazione di cantante e autore pi\u00f9 seria di quello che doveva essere. Cantavo su una sedia, davo le coordinate, mentre il soggetto delle mie canzoni \u00e8 sempre stato la gente, non ho mai soggettivizzato tranne in episodi volutamente ironici come \"Disperato erotico Stomp\u00bb\". Sempre nel 1983, scrive la canzone \"Lontano da dove\", dall'omonimo film di Stefania Casini e Francesca Marciano.\nNel 1984, Dalla cambia rotta musicale. Abbandonati gli Stadio, inizia a collaborare con Mauro Malavasi, reduce dai grandi successi \"dance\", che accentua ulteriormente la ritmica degli arrangiamenti. Il risultato \u00e8 \"Viaggi organizzati\", con l'omonima canzone e soprattutto con la \"hit\" \"Tutta la vita\", incisa in inglese da Olivia Newton-John e cantata dal vivo dall'amico De Gregori, dove Dalla sembra fare un bilancio ironico e agrodolce sul suo destino: \"Tutta la vita a far suonare un pianoforte/ lasciandoci dentro anche le dita/ su e gi\u00f9 o nel mezzo a una tastiera/ siamo sicuri che era musica?\". In merito al testo l'artista avr\u00e0 a dire: \u00abHo impiegato pi\u00f9 di un mese e mezzo per realizzarlo. Una frase come \u201cal limite fisico del racconto\u201d ha in s\u00e9 qualcosa di folle che mi piace da impazzire. La critica, naturalmente, ha immediatamente ipotizzato che avessi costruito il testo mettendo una serie di frasi una dietro l'altra\u00bb. Di rilievo i brani \"Tu come eri\", \"Stornello\" e \"Washington\", quest'ultima con la parte musicale scritta da Tullio Ferro, storico autore di musiche per Vasco Rossi.\nNel 1985 torna a lavorare con gli Stadio e nel gennaio del 1986 esce \"Bugie\" (dove partecipano come batterista e autore Giovanni Pezzoli e come corista Gaetano Curreri). Trainato dal grande successo di \"Se io fossi un angelo\", registra di nuovo ottimi riscontri di vendite, aggiudicandosi il disco di platino.\nL'album contiene canzoni romantiche come \"Chiss\u00e0 se lo sai\" (su musica di Ron) e \"Soli io e te\". Da menzionare il brano \"Ribot\", la dissacrante e autobiografica \"Luk\" e il pezzo strumentale \"Tania del circo\", dal sapore squisitamente jazzistico, dove suona il sax con il pianista jazz Franco D'Andrea. Nello stesso periodo viene pubblicato il noto pezzo musicale \"Lunedifilm\" (gi\u00e0 da tempo sigla d'apertura della Rai per la presentazione dei film serali in onda il luned\u00ec), scritto dall'artista e incluso nell'album degli Stadio \"Canzoni alla radio\".\nIl trionfo mondiale di \"Caruso\".\nNel marzo del 1986 parte in tourn\u00e9e con gli Stadio per una serie di concerti all'estero culminati con le esibizioni negli Usa. A tal proposito la Rai programmer\u00e0 uno speciale dedicato proprio al concerto tenutosi al Village Gate di New York il 23 marzo del 1986 dove, tra una canzone e l'altra, Dalla racconta la sua esperienza negli States. Dal concerto americano verr\u00e0 poi estratto il doppio album dal vivo \"DallAmeriCaruso\". Unico inedito dell'album \u00e8 la struggente \"Caruso\", (disco di platino e Targa Tenco come miglior canzone dell'anno), che racconta gli ultimi giorni di vita del grande tenore e regaler\u00e0 al cantautore emiliano un successo straordinario. La canzone, che ha venduto quasi 9 milioni di copie in tutto il mondo, \u00e8 oggi considerata un classico della canzone italiana e napoletana. Nel corso degli anni, il brano \u00e8 stato interpretato da artisti di qualsiasi nazionalit\u00e0, tra i quali spiccano cantanti di fama mondiale: Mercedes Sosa, C\u00e9line Dion, Michael Bolton, Lara Fabian, Julio Iglesias, Andrea Bocelli e Luciano Pavarotti; la canzone, tradotta in varie lingue, ha venduto oltre 38 milioni di copie in tutto il mondo. Il giorno 28 febbraio 2008, durante la Cinquantottesima edizione del Festival di Sanremo, il presidente della Siae, Giorgio Assumma, ha reso note \"le 10 canzoni italiane pi\u00f9 conosciute e cantate nel mondo\", rilevate dagli stessi bollettini Siae. La canzone di Lucio Dalla, \"Caruso\", si \u00e8 piazzata al secondo posto, dietro all'altrettanto celebre \"Nel blu dipinto di blu\", di Domenico Modugno.\nDalla, in varie interviste, ha pi\u00f9 volte spiegato la genesi del brano: \"\u00e8 una canzone del cuore\" - racconta l'artista - nata da un inaspettato e intenso viaggio a Sorrento. In seguito a un guasto alla sua barca, Dalla \u00e8 costretto a sostare in costiera, nello stesso hotel e nella stessa stanza dove anni prima soggiorn\u00f2 il grande tenore Enrico Caruso. Il personale dell'albergo, dopo essersi trattenuto a cena con il cantautore, gli racconta della coinvolgente storia d'amore tra Caruso, ormai affetto da una grave malattia ai polmoni che gli impediva di cantare, e una giovane allieva, a cui il grande lirico insegnava canto. Commosso da quelle parole, il cantautore, ritiratosi nella stanza, guardando le foto del tenore, il suo vecchio pianoforte e l'incantevole panorama di Sorrento, trova l'ispirazione per comporre sia il testo sia la musica. Cos\u00ec nasce \"Caruso\", in un modo assolutamente fortuito - come ricorda ancora Dalla - \"una canzone nata per caso\" e destinata a diventare una delle canzoni italiane pi\u00f9 note nel mondo.\nIl conduttore Pippo Baudo racconta che inizialmente l'artista era restio a cantare il brano, in quanto, essendo lui emiliano e non napoletano, non si sentiva all'altezza di interpretarlo. Peppino Di Capri afferma di essere stato il primo ad ascoltarla, addirittura il giorno dopo che l'ebbe composta: \u00abVenne nella mia casa discografica a Napoli e mi chiese un parere, si mise al pianoforte e suon\u00f2. Rimasi senza parole e mi usc\u00ec una lacrima. Ma tu veramente fai? Mi chiese alla nostra maniera. Vai tranquillo, sar\u00e0 un successo mondiale, gli risposi\u00bb. D'altronde Dalla non aveva mai celato l'influenza che ebbe su di lui la \"canzone classica napoletana\" e il forte legame con la citt\u00e0 di Napoli, di cui disse: \u00abIo non posso fare a meno, almeno due o tre volte al giorno, di sognare di essere a Napoli. Sono dodici anni che studio tre ore alla settimana il napoletano, perch\u00e9 se ci fosse una puntura intramuscolare, con dentro il napoletano - tutto il napoletano - io me la farei, per poter parlare e ragionare come ragionano loro da millenni\u00bb.\nLa collaborazione con Gianni Morandi.\nNel giugno del 1988 arriva una nuova esperienza ovvero \"Dalla/Morandi\", disco da 15 tracce (ancora una volta un milione di copie vendute), contenente vecchi successi dei due amici, con in pi\u00f9 vari inediti scritti dallo stesso Dalla, Mogol, Mario Lavezzi, Battiato, Stadio e Ron. La canzone di lancio \"Vita\" \u00e8 subito un successo, scritta da Mogol, su musica di Mario Lavezzi, diverr\u00e0 per Morandi un nuovo trampolino di lancio per tornare di diritto tra i grandi della canzone italiana. In merito al singolo \"Vita\", Mario Lavezzi ricorda: \u00abAll'inizio la canzone si intitolava \"Angeli sporchi\", e iniziava con le parole \"Cara in te ci credo\": era dedicata a una ragazza che aveva avuto delle traversie, e si era un po' persa per strada... Dalla ci impose una modifica: la parola \"Cara\" divent\u00f2 \"Vita\", perch\u00e9 a qualcuno poteva dare l'impressione che lui e Morandi si chiamassero cos\u00ec tra loro... a Dalla il brano piacque subito, lui cercava delle canzoni per il disco con Morandi, perch\u00e9 l'idea di incidere un album fu presa di slancio e non aveva niente di pronto\u00bb. Numerose le tracce da ricordare. In primis le personali interpretazioni di \"Chiedi chi erano i Beatles\" di Morandi e \"C'era un ragazzo che come me amava i Beatles e i Rolling Stones\" di Dalla, \"Il duemila, un gatto e il re\" con testo di Roberto Roversi e musica di Gaetano Curreri e la canzone \"Emilia\" con musica di Dalla e testo di Francesco Guccini, da loro stessi cantata assieme a Gianni Morandi. Infine si segnalano \"Che cosa rester\u00e0 di me\", scritta da Franco Battiato per Gianni Morandi, \"Cuori di Ges\u00f9\" su musica di Cocciante e \"Felicit\u00e0\", interamente scritta da Dalla.\nSegue un fortunato e lunghissimo tour (anche all'estero, con 110 repliche) nei pi\u00f9 affascinanti luoghi d'arte d'Italia, nel quale i due artisti, accompagnati (per l'ultima volta) dagli Stadio giocano a scambiarsi i brani, raccontando la loro storia ad un pubblico che interviene numerosissimo ad ogni concerto. La tappa conclusiva del tour estivo avverr\u00e0 al Teatro Greco di Siracusa, in diretta televisiva su Raiuno (con la regia di Ambrogio Lo Giudice). Cos\u00ec, sulle pagine de \"la Repubblica\", Gino Castaldo recensiva i loro show: \u00abAd unirli \u00e8 l'emilianit\u00e0, a dividerli sono due differenti culture della canzone italiana. Da una parte c'\u00e8 Morandi, sorridente che canta a cuore aperto sentimenti trasparenti, dall'altra c'\u00e8 Dalla, l'autore per eccellenza che scava, corrode, mostra dei sentimenti la faccia pi\u00f9 imprevista e talvolta pi\u00f9 inquietante. Vederli insieme \u00e8 strano, fa pensare a due correnti di gusto e di espressione che si fronteggiano, cercano un dialogo come in un immaginario compromesso storico della musica\u00bb.\nGli anni novanta.\n\"Attenti al lupo\" e altre storie.\nNell'ottobre del 1990 esce \"Cambio\", \u00abil cui titolo programmatico non nasconde il desiderio di Dalla di ridefinire ancora una volta la sua immagine, anche a prezzo di mitigare l'originalit\u00e0 della proposta\u00bb. Questo \"nuovo corso\", che far\u00e0 da apripista alla fase pop degli ultimi anni, sar\u00e0 confermato anche negli album successivi e per tutti gli anni novanta. Pur mutando corso, ci\u00f2 che non muta nell'artista emiliano \u00e8 l'assoluta capacit\u00e0 di catalizzare il grande pubblico. Il disco, trainato dal singolo \"Attenti al lupo\" (scritto da Ron), vende 1\u00a0500\u00a0000 copie, risultando uno degli album italiani pi\u00f9 venduti di sempre. Il giornalista Giancarlo Trombetti ha ricordato in un recente articolo, dopo la morte dell'artista, la genesi di \"Attenti al lupo\", affermando che originariamente il brano avrebbe dovuto cantarlo Ron e non Dalla e che quest'ultimo cerc\u00f2 di convincerlo a cedergli il pezzo. Il brano pass\u00f2 nelle mani di Dalla non tanto per un regalo dell'amico Ron, come si sarebbe portati a pensare, ma pi\u00f9 per frutto dell'insistenza di Dalla. Il giornalista ricorda ancora che Lucio, rivolgendosi a Ron, disse: \u00abTu sei visto dalla gente in modo troppo serio... io sono un pagliaccio buffo, non ti ci vedo a canticchiare Attenti al lupo, attenti al lupo... ed essere preso sul serio, io, invece, s\u00ec.\u00bb\nLa grande intuizione di Dalla risiede nell'idea di \"teatralizzare\" il brano, inscenando, nel relativo videoclip, un efficace balletto all'ombra di un tendone da circo, con al fianco due ragazze (di cui una \u00e8 la cantante Iskra Menarini), riproponendo lo sketch a ogni apparizione televisiva. Il singolo diviene un tormentone, facendo ben presto schizzare il disco in vetta alle classifiche. La canzone di lancio \"Attenti al lupo\", se da una parte ha avuto il pregio di trascinare l'album al successo commerciale, dall'altra ha oscurato, per cos\u00ec dire, alcune tracce, qualitativamente pi\u00f9 meritevoli, che con il tempo si sono ritagliate il loro giusto spazio e valore. Canzoni da ricordare sono senz'altro l'emozionante \"Le rondini\", su musica di Mauro Malavasi, \"Bella\", l'inconsueta \"\u00c8 l'amore\" e soprattutto \"Comunista\", gi\u00e0 scritta in passato con Roberto Roversi, con un testo leggermente modificato dallo stesso Dalla, cos\u00ec come l'originario titolo \"Ho cambiato la faccia di un Dio\".\nSempre nello stesso anno, precisamente il 25 ottobre del 1990, su RaiStereoDue, Lucio Dalla incontra Federico Fellini. In una spassosa chiacchierata, i due artisti parlano degli effetti emotivi e malinconici che la musica spesso produce in chi l'ascolta, scambiandosi, divertiti, le reciproche impressioni. Quasi a inizio intervista il grande regista descrive in modo epico un concerto del cantautore, tenuto al Teatro Tenda di Roma negli anni ottanta: \u00abLa prima volta che ti ho visto... \u00e8 stata una visione un po' infernale... sono entrato, e in mezzo ad un gran fumo, ti ho visto in fondo a un palco; dalla platea mandavano urla e strida come pipistrelli e decibel irraggiungibili... laggi\u00f9 c'eri tu, dietro una tastiera con il tuo cuffiotto in testa; apparivi come un'immagine salgariana, un corsaro, un pirata e dalla tua tastiera partivano clangori, come fossero cannonate\u00bb. Dalla dichiara prontamente tutto il suo stupore nell'apprendere che un personaggio della caratura di Fellini fosse presente a un suo concerto e il regista riminese ribatte prontamente: \u00abAd un concerto di Dalla potrebbero esserci anche personaggi della storia come Vittorio Emanuele II o Garibaldi, tutti quanti dovrebbero venire ad ascoltare un tuo concerto, tanto \u00e8 la forza evocativa che emana\u00bb. Tempo addietro, il cineasta aveva omaggiato il cantautore nel suo film \"Ginger e Fred\", nella sequenza in cui Giulietta Masina incontra in un pullman alcuni sosia di personaggi famosi, tra cui quelli del musicista emiliano. Successivamente, tra il 1991 e 1992, Dalla organizza una serie di concerti che daranno vita al Cambio tour, dove avr\u00e0 modo di farsi notare e conoscere il giovane cantautore Samuele Bersani.\nL'uscita di \"Henna\" e il grande successo di \"Canzoni\".\nDopo il \"live\" \"Amen\", esce nel dicembre del 1993 il nuovo LP denominato \"Henna\", contenente la canzone omonima: una misticheggiante melodia con un testo molto evocativo che Dalla considerer\u00e0 sempre tra le sue preferite. Il lancio del \"Videoclip\" di \"Henna\" avverr\u00e0 nella trasmissione Roxy Bar, condotta da Red Ronnie che dopo la scomparsa del cantautore ricorder\u00e0 tra le altre cose proprio quell'evento: \u00abSi trattava del video pi\u00f9 rivoluzionario mai visto in TV che io mandai in onda su richiesta di Dalla durante una puntata del mio programma. Lucio mi chiese di oscurare completamente lo schermo per ascoltare meglio una sua canzone, \"Henna\". Io obbedii... fu un \"\" (\"sic!\") che fece scalpore, tanto che l'episodio fu ripreso dai giornali di tutto il mondo\u00bb. Tanti i brani da segnalare: l'ariosa \"Latin lover\", l'intimista \"Domenica\", la ritmata \"Liberi\", \"Cinema\" (dove compare la voce di Marcello Mastroianni) e la grottesca \"Merdman\". Chiude l'album la vibrante \"Treno\": brano di natura sociale che racconta un'Europa dell'est post comunista che corre come un treno verso il duemila, assediata continuamente da soldati e carri armati, \"tra vecchi e nuovi fascisti\".\nSempre nel 1993, Lucio Dalla riceve il Premio Librex Montale, nella sezione \"Poetry for Music\". Tale sezione \u00e8 stata aggiunta nel 1991 allo scopo di dare riconoscimento a testi scritti per la musica che avessero una particolare valenza poetica; oltre a Dalla hanno ricevuto il premio Paolo Conte, Francesco Guccini, Fabrizio De Andr\u00e9, Franco Battiato e Ivano Fossati. Nell'occasione ha modo di incontrare le poetesse Alda Merini e Leandra D'andrea con cui stringer\u00e0 amicizia. Entrambe saranno anche autrici di una poesia dedicata proprio all'artista bolognese.\nNel 1996 esce \"Canzoni\" che decreta la definitiva svolta pop dell'autore. L'album \u00e8 trainato dal singolo \"Canzone\", il cui testo \u00e8 stato scritto insieme a Samuele Bersani, e di cui verr\u00e0 realizzato un videoclip di successo girato a Napoli. Seppur meno ispirato rispetto ai lavori precedenti, grazie ad altri brani come \"Ayrton\", scritto da Paolo Montevecchi e dedicato al pilota di Formula 1 Ayrton Senna, e \"Tu non mi basti mai\", l'album vender\u00e0 complessivamente copie, bissando il successo di \"Cambio\". Il disco contiene una sorpresa: come ultima canzone \u00e8 presente una ghost track e altro non \u00e8 che un rifacimento di \"Disperato erotico stomp\" cui segue, a chiusura del disco, un inno religioso dal titolo \"Vieni, spirito di Cristo\", interpretato dal giovane frate domenicano Alessandro Fanti. Nello stesso periodo \u00e8 da ricordare una delle sue tante incursioni nella musica colta e accademica, con la messa in scena di \"Pierino e il lupo\" di Sergei Prokofiev. Mesi pi\u00f9 tardi, con la medesima disinvoltura con cui si \u00e8 inoltrato nella musica classica, passa alla musica dance, pubblicando nell'autunno dello stesso anno la raccolta \"Lucio Dalla - Dance Remixes\", un disco dance con dieci successi del cantautore bolognese passati al remix da famosi dj dell'epoca.\nLa nuova collaborazione con Roversi e l'uscita dell'album \"Ciao\".\nNell'estate del 1998, il sodalizio artistico tra Lucio Dalla e Roberto Roversi ha di nuovo un'inaspettata quanto gradita appendice. Infatti, nel giugno dello stesso anno, va in scena un importante spettacolo, scritto dal poeta bolognese nel 1974, dal titolo \"Enzo re\", con musiche dello stesso Dalla. L'avvenimento, in collaborazione con l'universit\u00e0 di Bologna, far\u00e0 da preludio a tutta una serie di eventi che si susseguiranno nel 2000, quando la citt\u00e0 emiliana sar\u00e0 proclamata, per quell'anno, Capitale europea della cultura. L'opera, che tratta della storia di Re Enzo, figlio di Federico II di Svevia, e della sua cattura da parte dei cittadini bolognesi, \u00e8 inscenata per lo pi\u00f9 da vari studenti universitari e da alcuni attori di fama come Ugo Pagliai e Paolo Bonacelli, con incastonate alcune canzoni eseguite dallo stesso Dalla. Seguir\u00e0 poi un vero e proprio album dall'omonimo titolo e con sei tracce (di cui quattro \u2013 \"Falconetto, Il grande vecchio, La canzone di Adelasia sul mare, Opposizione A Opposizione\" \u2013 cantate da Dalla) che non vedr\u00e0 mai la luce del mercato discografico e sar\u00e0 regalato direttamente alla stessa universit\u00e0. Lo spettacolo, divenuto itinerante, nel corso del tempo sar\u00e0 inscenato svariate volte e sempre con la supervisione del cantautore. Le quattro canzoni dell'album \"Enzo Re\" (come quelle rimaste inedite del 33 giri \"Automobili\") verranno pubblicate, a sorpresa, nel novembre 2013, nella raccolta \"Nevica sulla mia mano\" che, attraverso l'aggiunta di manoscritti e dattiloscritti di lavorazione, ripercorre l'intero connubio artistico e personale tra il poeta e il musicista emiliano.\nDopo aver ricevuto nel 1999 la Laurea Honoris Causa dall'universit\u00e0 di Bologna in \"lettere e filosofia\", nel settembre dello stesso anno (esattamente il 9/9/99) pubblica \"Ciao\" ( copie vendute in poco pi\u00f9 di una settimana e doppio disco di platino), dove riscuote successo l'omonima canzone. In merito al nuovo disco, oltre a \"Ciao\" sono da ricordare brani quali \"What a Beautiful Day\", \"Trash\" e altri di natura pi\u00f9 intimista come \"Non vergognarsi mai\", \"L\u00e0\" e \"Scusa\". Vi \u00e8 pure un rifacimento della sua vecchia \"1999\", simbolicamente reincisa per salutare la fine del millennio. Il relativo tour, partito nella primavera-estate del 2000, registrer\u00e0 ovunque il tutto esaurito.\nGli anni Duemila.\nTra pop e lirica.\nIl nuovo millennio si apre con l'album \"Luna Matana\", pubblicato nell'ottobre del 2001 ed anticipato dal singolo \"Siciliano\". Una delle canzoni dell'album, \"Kamikaze\", \u00e8 da molti interpretata come reazione agli attacchi terroristici dell'11 settembre. Tale \u00e8 la certezza che il \"Corriere della Sera\", in un articolo del 23 settembre 2001, dichiara: \"No della casa discografica al Kamikaze di Dalla\", a sottolineare una sua presunta censura sul brano in questione, in quanto non scelto come singolo di lancio. La casa ha replicato che visto il preciso frangente storico politico la decisione di non scegliere quel brano era ovvia, aggiungendo di aver preso la decisione di comune accordo con l'artista. Lo stesso Dalla interviene nella questione affermando, tra le altre cose, che il brano non si riferisce agli attentati dell'11 settembre, in quanto il termine Kamikaze, pi\u00f9 che al tempo attuale, riporta a quello della seconda guerra mondiale, scenario storico per il quale la canzone era stata pensata.\nContinuando nell'argomento il cantautore afferma che paradossalmente a trattare dei fatti dell'11 settembre \u00e8 stata la canzone di lancio dell'album precedente, facendo notare come i versi della sua \"Ciao\" sembrino preconizzare i tragici fatti di New York: \"C'\u00e8 stato come un lampo l\u00ec proprio in mezzo al cielo/ era blu cobalto liscio, liscio senza un pelo/ la citt\u00e0 sotto era un presepe/ le luci del tramonto/ la scia di un aereo facevano che bello il mondo\". La canzone \"Kamikaze\" (con alle chitarre Gianluca Grignani) ha comunque successo, cos\u00ec come \"Siciliano\", dove compare la voce di Carmen Consoli. Da ricordare i brani \"Notte americana\" e \"Agnese delle Cocomere\"; quest'ultimo dedicato al famoso ritrovo di Bologna, luogo molto amato dal cantante emiliano. Il titolo del disco \u00e8 una licenza poetica del musicista e allude all'insenatura (Cala Matana), che scende a strapiombo sul mare, nell'Isola di San Domino, alle Tremiti, dove sono situati la casa e lo studio dell'artista.\nIl 2003 \u00e8 un altro anno chiave per Lucio Dalla: infatti, grazie alla sua sconfinata curiosit\u00e0, decide di inoltrarsi nella musica lirica, inscenando e componendo la sua \"Tosca - Amore disperato\", tratta dal capolavoro di Giacomo Puccini. Dallo spettacolo ha poi estrapolato e interpretato anche l'omonimo brano, \"Amore disperato\", con la partecipazione di Mina, che canta gran parte del testo, alternando la sua voce a quella del cantautore bolognese. La traccia \u00e8 presente nell'album \"Lucio\", uscito nello stesso anno. Tornando all'opera, il risultato prodotto dall'artista \u00e8 dunque una fedele trasposizione del componimento pucciniano, scritta, musicata e diretta dallo stesso cantautore, ravvivata e al tempo stesso attualizzata da un grande dispiegamento di mezzi, sia tecnici che artistici. La prima messa in scena del musical avviene il 23 ottobre 2003 al GranTeatro di Roma, dopo una seguitissima anteprima nel \"luogo del delitto\", ovvero Castel Sant'Angelo, nella Notte Bianca romana del 27 settembre. Nello stesso anno scrive un brano per il 45\u00ba Zecchino d'Oro dal titolo: \"Nonni Nonni\".\nNel 2006 pubblica \"12000 lune\", raccolta di tutti i suoi grandi successi in un triplo cofanetto con in copertina un disegno del cantante creato da Milo Manara. Tre gli inediti: \"Stella, Sottocasa\" e \"Dark Bologna\". Nello stesso anno Fernanda Pivano pubblica il libro \"Complice la musica\", edito da BUR, dove la scrittrice genovese raccoglie una serie di interviste a trenta cantautori italiani, tra i quali lo stesso Dalla. Cos\u00ec si esprime in merito all'artista emiliano: \u00abLucio Dalla mi ricorda tutti i miei amici di una vita e mi seduce. Lo immagino adolescente suonare in qualche strano locale con Chet Baker al clarinetto; davanti a un bicchiere di vino con Lawrence Ferlinghetti, all'osteria Da Vito a Bologna; al flipper con Andy Warhol a Roma (\u201csenza sapere che era lui\u201d). Che nostalgia. Mi sento vecchia!\u00bb.\nLe varie regie e le parallele prove discografiche.\nNel febbraio del 2007 inizia a collaborare con Marco Tutino, sovrintendente e direttore artistico del Teatro Comunale di Bologna e con il produttore discografico Gianni Salvioni per un progetto sul \"Pulcinella\" di Igor' F\u00ebdorovi\u010d Stravinskij, del 1920. Quest'opera del musicista russo \u00e8 abbinata all\"Arlecchino\" di Ferruccio Busoni (del 1917), che vede come primo attore Marco Alemanno. Dalla ha operato un intervento scenografico su tutte e due le opere, spostandone l'azione a New York (per \"Pulcinella\") e in un paesino delle colline tosco-emiliane per \"l'Arlecchino\".\nA proposito dell'opera di Ferruccio Busoni, cos\u00ec si esprimer\u00e0 il musicista: \u00abUn'opera considerata a torto minore e invece \u00e8 un capolavoro assoluto, avanguardia pura\u00bb. La scelta del cantautore di addentrarsi sempre pi\u00f9 nel melodramma e nelle varie regie musicali, come ad esempio \"l'Arlecchino\", \u00e8 cos\u00ec motivata: \u00ab\u00e8 stata una reazione al sistema culturale che viene imposto a tutti, un sistema basso, bassissimo. Una risposta al network assolutista che pretende di governare i nostri desideri e non farci pensare... se il ritmo frenetico in cui tutti siamo invischiati non consente di pensare, altrimenti consumeremo di meno, allora ho voluto tentare l'operazione contraria e ho scelto \"l'Arlecchino\" di Busoni per portare il bello e far riflettere chi lo viene a vedere\u00bb.\nDalla collaborazione con Gianni Salvioni\u00a0nasceranno anche altri progetti, oltre a \"l'Arlecchino\" e \"Pulcinella\" anche l'opera \"Pierino e il lupo\" di Prokofiev e il DVD \"12.000 lune\", contenente le canzoni di Lucio Dalla realizzate dal vivo con un quartetto d'archi. Dalla non abbandona la musica leggera, anzi, nel giugno dello stesso anno esce \"Il contrario di me\", nuova fatica del cantautore bolognese a quattro anni di distanza da \"Lucio\" uscito nel 2003. L'album ha la caratteristica di uscire contemporaneamente sia nei negozi di dischi, sia in edicola, allegato al quotidiano \"La Repubblica\". Da ricordare le canzoni \"Due dita sotto il cielo\", dedicata al campione di motociclismo Valentino Rossi, il ritratto cristologico di \"I.N.R.I.\", \"Malinconia d'ottobre\" e la roboante \"Rimini\".\nNel 2008 Lucio Dalla mette in scena \"L'opera del mendicante\" di John Gay, significativo esempio di \"ballad opera\", un genere di teatro musicale sviluppatosi nell'Inghilterra del diciottesimo secolo, come reazione al \"melodramma di corte\" di stampo italiano. Interpreti principali dell'opera sono la cantante e attrice Angela Baraldi e Peppe Servillo degli Avion Travel. Lo spettacolo debutta al Teatro Duse di Bologna il 29 marzo. Dalla vi ha apportato modifiche al testo originale, escludendo la quotidianit\u00e0 del Settecento e trasportando l'azione dalla vecchia Londra alla Bologna odierna; le musiche si alternano ai vari dialoghi di scena (tra cui molti in dialetto bolognese od in grammelot) con dichiarati omaggi a Haendel e Henry Purcell. Anche questo spettacolo viene pubblicato in DVD con la produzione di\u00a0Gianni Salvioni.\u00a0\nDopo l'uscita del suo ultimo album \"Il contrario di me\" e il relativo tour teatrale, il musicista torna con una doppia pubblicazione dal vivo: \"LucioDallaLive - La neve con la luna\". Il nuovo album include la registrazione del concerto tenuto dal cantautore nella sua Bologna, all'Europauditorium, il 19 novembre del 2007.\nL'11 gennaio 2009 partecipa alla puntata speciale di \"Che tempo che fa\", per celebrare i dieci anni della scomparsa di Fabrizio De Andr\u00e8. Per l'occasione canta \"Don Raffa\u00e8\" assieme all'attore Marco Alemanno. In estate partecipa al Festival Teatrocanzone in onore di Giorgio Gaber, recitando assieme a Marco Alemanno il brano \"Io mi chiamo G.\". Il 10 ottobre 2009 viene trasmesso dalle radio il singolo \"Puoi sentirmi?\", che anticipa l'uscita dell'ultimo album di inediti \"Angoli nel cielo\", pubblicato il 6 novembre successivo. Oltre al singolo \"Puoi sentirmi?\", altri titoli da ricordare sono la stessa \"title-track\", \"Questo amore\", \"Gli anni\" \"non aspettano\" e infine la pi\u00f9 che riuscita \"Fiuto\", cantata assieme all'attore napoletano Toni Servillo. A proposito di questo nuovo lavoro Dalla afferma: \u00abla gente ha bisogno di canzoni da cantare e da ascoltare e con questo disco, come ho fatto qualche altra volta, gliele ho date. L'autenticit\u00e0 della musica \u00e8 un bisogno insopprimibile, \u00e8 fondamentale prendersi la responsabilit\u00e0 di quello che si fa, significa comunque non sottrarsi al flusso di trasformazione del mondo. Ogni canzone che esce, se non ha alcun senso di mistero e inquietudine, \u00e8 un delitto, come dare della candeggina nell'acqua da bere di un asilo. Diciamo che quello che faccio \u00e8 cercare di dare il meglio, \u00e8 l'unica cosa che si pu\u00f2 fare\u00bb.\nGli anni Duemiladieci.\nLa nuova esperienza con De Gregori.\nIl 2010 si apre con una notizia inaspettata. Tutti i giornali d'Italia comunicano, in data 2 gennaio, la realizzazione di un nuovo concerto di Lucio Dalla e Francesco De Gregori, allo storico Vox club di Nonantola, il 22 dello stesso mese, con la denominazione \"Work in progress\". Lo spettacolo, che in breve tempo registra il tutto esaurito in prevendita, fa da preludio ad una serie di concerti che vengono annunciati proprio in occasione della data di Nonantola e che si svolgeranno nel mese di maggio a Milano e Roma. Cos\u00ec, a pi\u00f9 di trent'anni dal tour di \"Banana Republic\", i due cantautori tornano a esibirsi insieme, anche se, in verit\u00e0, si erano gi\u00e0 ritrovati sul palco, al concerto di Capodanno ad Assisi, trasmesso dalla Rai nel 1998, cantando assieme \"Cosa sar\u00e0\"..\nIn realt\u00e0 Dalla, gi\u00e0 da tempo nutriva il desiderio di tornare a cantare con l'amico e collega romano, e nel 2009, a Repubblica Radio TV, alla domanda sulla possibilit\u00e0 di un loro riavvicinamento si era detto del tutto favorevole. Fatto sta che nello stesso anno, il 24 giugno del 2009, a trent'anni esatti dalla loro prima tappa di \"Banana Republic\", durante il concerto di Dalla a piazza Castello di Mantova, si presenta sul palco Francesco De Gregori, che dopo aver cantato alcune canzoni duetta con l'amico cantando \"Santa Lucia\". Tale duetto sar\u00e0 prodromico alla loro futura e nuova collaborazione. La scelta di cantare assieme \"Santa Lucia\" forse non \u00e8 casuale. Dalla infatti, nello stesso concerto di Nonantola, afferma che \"Santa Lucia\" \u00e8 senza dubbio la canzone di De Gregori da lui preferita, ricordando di essersi commosso, fin dal suo primo ascolto, e siccome in quel mentre stava guidando da solo in autostrada, dovette accostare per metabolizzare l'emozione.\nIl loro tour ha ufficialmente inizio nella primavera dello stesso anno e fa tappa non pi\u00f9 negli stadi, come trent'anni prima, ma nelle piazze e nei luoghi di tutta Italia. Esso continuer\u00e0 per tutto il 2010 e buona parte del 2011. Degna cornice di questo tour, \u00e8 anche la loro partecipazione al Concerto del Primo Maggio del 2011, la loro esibizione \u00e8 la punta di diamante dell'evento. Il riassunto di questi numerosi concerti avviene con la pubblicazione del doppio album dal vivo, \"Work in Progress\", con ventinove tracce che raccontano l'intera storia musicale dei due cantautori. Nell'album sono contenuti anche tre inediti: \"Non basta saper cantare\", \"Gran turismo\" e \"Gigol\u00f2\" (canzone originariamente scritta da Julius Brammer e tradotta in italiano dai due artisti). Non compare in scaletta \"Ma come fanno i marinai\", canzone simbolo del precedente tour, che \u00e8 inizialmente riproposta dal duo al Vox Club di Nonantola. La decisione di non cantare pi\u00f9 il brano \u00e8 del tutto simbolica, in quanto l'intento dei due artisti, lungi dall'effettuare qualsiasi operazione nostalgica, non \u00e8 quello di riproporre il vecchio tour, bens\u00ec di riscrivere \"ex novo\", un'altra significativa pagina della loro carriera. Saliranno sul palco, condividendo per l'ultima volta le proprie canzoni, la sera del 20 maggio 2011 a Saint Vincent, atto conclusivo di un tour durato, eccezionalmente, per pi\u00f9 di un anno.\nL'ultima raccolta e il ritorno a Sanremo.\nL'8 novembre 2011, a due anni di distanza da \"Angoli nel cielo\", esce quello che sar\u00e0 destinato a rimanere l'ultimo disco pubblicato dal cantautore emiliano: \"Questo \u00e8 amore\". L'album \u00e8 un doppio CD che contiene solo canzoni d'amore, scritte da Dalla tra il 1971 e il 2009, dove a essere presenti sono soprattutto quelle canzoni considerate \"minori\", perch\u00e9 schiacciate dai successi delle varie \"hits\" di turno. L'album \u00e8 anticipato in radio dal brano \"Anche se il tempo passa (Amore)\". Oltre a tale inedito, sono presenti, tra l'altro, un rifacimento di \"Meri Luis\" (cantata in coppia con Marco Mengoni), \"Anema e Core\" e \"La leggenda del prode Radam\u00e8s\", un brano preso dal repertorio anni quaranta del Quartetto Cetra e riarrangiato dallo stesso Dalla e Mauro Malavasi.\nA fine gennaio del 2012 la celebre rivista \"Rolling Stone\" pubblica una speciale classifica dei 100 album italiani pi\u00f9 belli di ogni tempo, l'artista compare un'unica volta e in quarantesima posizione con il suo \"Lucio Dalla\", del 1979. Il 14 febbraio ritorna sul palco del Festival di Sanremo a quarant'anni dall'ultima partecipazione, accompagnando il giovane cantautore Pierdavide Carone con il brano \"Nan\u00ec\", del quale \u00e8 anche coautore. Dalla in questa occasione sale sul palco nella duplice veste di cantante e di direttore d'orchestra, cosa che gi\u00e0 Franco Battiato aveva fatto l'anno precedente, accompagnando il cantante Luca Madonia dei Denovo. Il brano, dapprima ripescato, si piazzer\u00e0, nella classifica finale, al quinto posto. Il 18 febbraio, nella serata conclusiva, assieme al giovane cantante esegue nuovamente il brano, per quella che sar\u00e0 l'ultima apparizione televisiva dell'artista. Il 27 febbraio 2012 da Lucerna, Svizzera, parte la sua nuova tourn\u00e9e europea, che fa tappa la sera seguente a Zurigo e il 29 febbraio a Montreux, con l'esibizione nell'Auditorium Stravinski Concert Hall, teatro del suo ultimo concerto.\nLa morte improvvisa.\nLucio Dalla muore improvvisamente, stroncato da un infarto, il 1\u00ba marzo 2012, tre giorni prima del suo 69\u00ba compleanno, presso l'Hotel Plaza di Montreux, cittadina svizzera sede di uno dei festival musicali pi\u00f9 importanti al mondo, il Montreux Jazz Festival, dove si era appena esibito la sera precedente. Particolarmente profetica \u00e8 l'ultima strofa della sua canzone \"Cara\": \"Lontano si ferma un treno / ma che bella mattina, il cielo \u00e8 sereno / Buonanotte, anima mia / adesso spengo la luce e cos\u00ec sia\".\nIl cantautore, infatti, \u00e8 deceduto in una mattina di bel tempo in un hotel poco distante dalla stazione ferroviaria di Montreux. \u00c8 il suo collaboratore Marco Alemanno a scoprire per primo il decesso, pochi minuti dopo. I primi a dare la notizia della morte del cantante sono i frati della basilica di San Francesco d'Assisi, la stessa mattina del 1\u00ba marzo, su Twitter, esattamente alle 12:10, 23 minuti prima dei lanci d'agenzia.\nIl giorno seguente il feretro viene trasferito dall'obitorio di Losanna alla residenza bolognese dell'artista in via D'Azeglio e sabato 3 marzo viene allestita la camera ardente nel cortile d'onore di Palazzo d'Accursio, sede del municipio di Bologna. La citt\u00e0 proclama il lutto cittadino, come anche il comune delle Isole Tremiti, residenza estiva del cantautore. Il funerale si tiene nella basilica di San Petronio il 4 marzo, giorno in cui Dalla avrebbe compiuto 69 anni, presenti oltre 50.000 persone. Dopo il rito funebre, trasmesso in diretta televisiva, le spoglie del cantante vengono sepolte nel Cimitero Monumentale della Certosa di Bologna nel campo 1971. Il 23 ottobre 2013 la salma di Lucio Dalla viene cremata e inumata in una nuova zona, sempre alla Certosa, dove riposano, tra gli altri, il poeta Giosu\u00e8 Carducci e il pittore Giorgio Morandi. L'opera funeraria \u00e8 stata realizzata dall'artista Antonello Paladino. \nSulla lapide \u00e8 incisa l'ultima frase della sua canzone \"Cara\": \"Buonanotte, anima mia, adesso spengo la luce e cos\u00ec sia\".\nImmediato, nel mondo della musica e dello spettacolo, il ricordo del cantante e amico scomparso: da Paolo Conte a Francesco Guccini, da Antonello Venditti a Francesco De Gregori (il quale ha fatto sapere di non voler rilasciare alcuna dichiarazione, chiudendosi nel proprio dolore). Seguono Franco Battiato, Ivano Fossati, Mogol, Eros Ramazzotti, Renato Zero, Claudio Baglioni, Adriano Celentano, Pino Daniele, Eugenio Finardi, Jovanotti, Vasco Rossi e Luciano Ligabue, solo per citarne alcuni. Non va dimenticata la speciale \"lezione\" tenuta da Roberto Vecchioni al programma televisivo \"Che tempo che fa\", dove ha recitato e spiegato, non senza commozione, il testo de \"L'anno che verr\u00e0\", e ancora Red Canzian, che nella sua autobiografia dedicher\u00e0 una sentita e commossa lettera a Dalla. Dodi Battaglia, concittadino e caro amico di Dalla, in quei giorni incide 4.3.2012, che \u00e8 contenuta nella ristampa di D'Assolo.\nNon mancano personalit\u00e0 del teatro, del cinema e della cultura, come Dario Fo, i fratelli Taviani, Eugenio Scalfari, Dacia Maraini e Michele Serra. Non potevano mancare, infine, Gaetano Curreri, Luca Carboni e Samuele Bersani e, naturalmente, gli amici di sempre: Ron e Gianni Morandi.\nL'eredit\u00e0 e la relativa Fondazione.\nL'eredit\u00e0 \u00e8 stimata approssimativamente in 100 milioni di euro e composta dai diritti d'autore su 581 canzoni (validi fino a 70 anni esatti dalla morte dell'autore), dall'abitazione di 2400 metri quadrati al civico 15 di via D'Azeglio a Bologna (il campanello della quale reca scritto lo pseudonimo \u201cComm. Domenico Sputo\u201d), dalle ville in Sicilia e alle Isole Tremiti e da altri beni immobili, come l'appartamento a Urbino e alcuni terreni in Abruzzo, lo yacht \"Brilla &amp; Billy\" (dotato di studio di registrazione) e delle quote azionarie di due societ\u00e0. Nell'appartamento bolognese sono inoltre custodite opere d'arte (tra cui un Klimt) e cimeli musicali di grande pregio, per un valore stimato in 3 milioni di euro.\nPoich\u00e9 il cantautore non ha lasciato testamento, la sua eredit\u00e0 viene divisa tra i suoi cinque cugini (quarto grado di parentela), ai quali spetter\u00e0 anche la decisione finale sulla fondazione in suo nome. Per quanto riguarda il collaboratore Marco Alemanno, residente nella sua stessa casa da diversi anni, in mancanza di una precisa volont\u00e0 testamentaria, non ha legalmente diritto ad alcuna parte dell'eredit\u00e0. In occasione del Festival teatro canzone Giorgio Gaber svoltosi nel luglio 2012 alla Cittadella del Carnevale di Viareggio, durante il quale alcuni momenti sono stati dedicati al ricordo di Lucio Dalla, la Fondazione Gaber e la Fondazione De Andr\u00e9 hanno promosso un appello agli eredi dello stesso Dalla, affinch\u00e9 al pi\u00f9 presto si possa procedere alla costituzione della Fondazione in suo nome. L'appello \u00e8 stato sottoscritto da oltre 80 personaggi del mondo della cultura e dello spettacolo.\nNel luglio 2013, gli eredi decidono di mettere in vendita una parte dell'appartamento bolognese di Dalla, al fine di pagare le spese di successione; un anno pi\u00f9 tardi vengono poste in vendita anche la villa a Milo, in Sicilia, e la sua barca \"Brilla &amp; Billy\" per finanziare la Fondazione a lui intitolata. Tra le altre cose, nel settembre 2014 viene aperta una prima asta relativa ai beni immobiliari dell'artista. Per l'occasione, l'agenzia incaricata ha aperto un sito web dedicato alle varie propriet\u00e0 del cantante. Alla chiusura, in data 30 settembre, gli immobili rimangono invenduti, in quanto le singole offerte sono state giudicate insufficienti; lo yacht \u00e8 stato invece acquistato da un imprenditore napoletano.\nA due anni di distanza dalla morte del cantante, il 26 febbraio 2014, viene costituita la \"Fondazione Lucio Dalla\", con relativa ufficializzazione a partire dal giorno 4 marzo 2014. La fondazione avr\u00e0 sede nella sua casa di via D'Azeglio a Bologna e avr\u00e0 come obiettivo principale quello di valorizzare l'esperienza e il patrimonio culturale dell'artista.\nVita privata.\nDalla si \u00e8 sempre proclamato di sinistra, partecipando nel tempo a varie manifestazioni politiche e Feste dell'Unit\u00e0; inoltre, in pi\u00f9 interviste, ha manifestato un credo religioso di matrice cattolica e ha dichiarato di essere profondamente religioso e praticante:\nMolteplici sono state le considerazioni sulla sua omosessualit\u00e0, mai effettivamente confermata dallo stesso artista. Una delle poche dichiarazioni attinenti a questo argomento \u00e8 quella rilasciata, nel 1979, al giornalista Pietro Savarino, contenuta nella rivista di liberazione omosessuale \"Lambda\":\nIl suo orientamento sessuale \u00e8 stato reso noto solo dopo la morte, suscitando alcune critiche per il mancato coming out.\nDuetti e collaborazioni.\nUna costante nella carriera del musicista sono state le partecipazioni e i duetti con numerosi artisti, sia di livello nazionale che internazionale. Eccezion fatta per le notorie tourn\u00e9e degli anni settanta e ottanta con Francesco De Gregori e Gianni Morandi, vengono qui riportate alcune delle sue pi\u00f9 importanti collaborazioni: dai duetti con Michel Petrucciani e Ray Charles al primo Pavarotti &amp; Friends, compresa la nuova collaborazione con Morandi per il tour americano. Vengono altres\u00ec segnalate le sue partecipazioni ai vari concerti \"jazz\" tenuti lungo gli anni ottanta con la Doctor Dixie Jazz Band.\nLucio Dalla e l'arte.\nNella sua cinquantennale carriera si \u00e8 interessato anche ad altre forme d'arte, come la pittura, la scrittura, la televisione e soprattutto il cinema. Interprete di svariati film (dai musicarelli al cinema d'essai), \u00e8 stato autore e presentatore di programmi televisivi, nonch\u00e9 scrittore di racconti e di testi a carattere universitario. Infatti, per dieci anni, ha ricoperto il ruolo di docente presso la facolt\u00e0 di sociologia dell'Universit\u00e0 di Urbino Carlo Bo. La sua passione per le arti figurative si \u00e8, inoltre, concretizzata nell'apertura di una vera galleria d'arte a Bologna, la \"No code\".\nLa galleria realizzata negli spazi completamente restaurati della Fonoprint di via de Coltelli, si \u00e8 occupata di arte contemporanea ospitando mostre di artisti giovani o gi\u00e0 affermati sia italiani che stranieri tra cui: Daniele Cudini, Jannis Kounellis e Luigi Ontani.\nNella cultura di massa.\nLa vita professionale di Lucio Dalla \u00e8 stata sempre costellata da numerose attivit\u00e0. Le sue passioni per il calcio (era tifoso del Bologna), per i motori e soprattutto per la pallacanestro (era tifoso della Virtus Pallacanestro Bologna) hanno pi\u00f9 volte influenzato la sua produzione artistica, contribuendo con le proprie canzoni ad alimentare nella cultura di massa il mito di vecchi e nuovi campioni. Allo stesso modo la politica non \u00e8 mai stata estranea al mondo artistico di Lucio Dalla. Oltre a professare, nel tempo, la sua vicinanza all'area culturale della sinistra italiana, molti brani (soprattutto quelli del \"periodo Roversi\") hanno affrontato temi sociali scottanti, con il forte stimolo di far riflettere e pensare l'ascoltatore. Il tutto sempre condito dalla sua \"clownerie\" e atteggiamenti spesso fuori dagli schemi, tali da colorare la sua biografia di aneddoti e curiosit\u00e0 molto stravaganti. Vengono, infine, citati i numerosi omaggi che molti artisti hanno tributato al cantautore, dal giorno della sua scomparsa in avanti, avvenuti non solo in grandi kermesse o singoli concerti, ma anche tramite reincisione in studio di vecchi e nuovi successi.\nDiscografia.\nLa discografia del cantautore comprende ventidue album in studio per il mercato italiano, un Q Disc, nove album dal vivo, varie raccolte e svariati album per il mercato estero. Il debutto discografico da solista \u00e8 avvenuto nel 1964, con l'uscita del singolo \"Lei (non \u00e8 per me)/Ma questa sera\", pubblicato su 45 giri.\nFilmografia.\nIn merito alla filmografia si contano diciassette pellicole in cui il musicista figura come attore e altre dodici, delle quali l'artista ha curato le musiche. Vengono riportate, inoltre, alcune pellicole nella cui colonna sonora sono presenti canzoni del cantautore bolognese."}
{"id": "1217667", "revid": "183978", "url": "https://it.wikipedia.org/wiki?curid=1217667", "title": "L'ultimo del Clan de Paperoni", "text": ""}
{"id": "1217673", "revid": "164044", "url": "https://it.wikipedia.org/wiki?curid=1217673", "title": "Elano Blumer", "text": ""}
{"id": "1217676", "revid": "830939", "url": "https://it.wikipedia.org/wiki?curid=1217676", "title": "Jovan Jovanovi\u0107 Zmaj", "text": "Dopo aver concluso le scuole elementari a Novi Sad, allora citt\u00e0 dell'Impero austro-ungarico, concluse i suoi studi secondari a Bratislava e a Budapest. Visse anche a Praga e Vienna dove studi\u00f2 medicina e collabor\u00f2 con riviste letterarie satiriche.\nRientrato a Novi Sad nel 1870, lavor\u00f2 come medico, professione che esercit\u00f2 sporadicamente anche a Belgrado, Zagabria e, di nuovo, Vienna.\nContemporaneamente all'attivit\u00e0 medica, fu un prolifico poeta. La sua produzione letteraria include poesie liriche, d'amore, patriottiche e politiche. Fu redattore capo della rivista satirica \u00ab3. maj\u00bb (3 maggio) da cui ha preso il proprio pseudonimo \"Zmaj\", che in serbo significa \"Drago\" ed in cirillico si scrive \"\u0417\u043c\u0430\u0458\".\nLa fama di Jovan Jovanovi\u0107 Zmaj \u00e8, per\u00f2, soprattutto, legata alla letteratura per bambini, in particolare alla composizione di filastrocche che sono entrate nella cultura serba, e che ancor oggi vengono cantate ai bambini.\nTra le sue opere pi\u00f9 note ci sono le raccolte di poesie liriche sentimentali \"\"\u0110uli\u0107i\" (\u0402\u0443\u043b\u0438\u045b\u0438, \"Rose\") e \"\u0106uli\u0107i uveoci\"\" (\u0402\u0443\u043b\u0438\u045b\u0438 \u0443\u0432\u0435\u043e\u0446\u0438, \"Rose avvizzite\").\nUn importante contributo alla diffusione della letteratura europea fu l'opera di traduzione in lingua serba che Jovanovi\u0107 fece di importanti opere straniere: tra queste, romanzi dell'ungherese S\u00e1ndor Pet\u0151fi, dei tedeschi Johann Goethe, e Heinrich Heine, del russo Michail Jur'evi\u010d Lermontov e del britannico Alfred Tennyson.\nFu membro della massoneria."}
{"id": "1217677", "revid": "9498", "url": "https://it.wikipedia.org/wiki?curid=1217677", "title": "Mar\u00eda Zambrano Alarc\u00f3n", "text": ""}
{"id": "1217679", "revid": "287204", "url": "https://it.wikipedia.org/wiki?curid=1217679", "title": "CeCILL", "text": "CeCILL (da CEA CNRS INRIA Logiciel Libre) \u00e8 una licenza per software libero adatta sia al diritto internazionale che a quello francese, che si mantiene nel solco della GNU General Public License, con cui \u00e8 compatibile.\nLa licenza \u00e8 stata redatta congiuntamente da alcuni enti francesi: il \"Commissariat \u00e0 l'\u00c9nergie Atomique\" (Commissione per l'Energia Atomica), il \"Centre national de la recherche scientifique\" (Centro Nazionale per la Ricerca Scientifica) e l\"Inria\" (Istituto Nazionale per la Ricerca sull'Informatica e l'Automatica). \u00c8 stata presentata il 5 luglio 2004, durante una conferenza stampa congiunta tenuta dalla CEA, dal CNRS e dall'INRIA.\nLa licenza si \u00e8 guadagnata il supporto del pi\u00f9 importante Linux User Group francese, ed \u00e8 candidata all'adozione a livello europeo.\nCeCILL 2.\nLa seconda versione della licenza \u00e8 stata sviluppata a seguito di un lavoro congiunto fra la \"French speaking Linux and Libre Software Users' Association\", l\"Association pour la Promotion et la Recherche en Informatique Libre\" e la \"Free Software Foundation\", ed \u00e8 stata resa disponibile il 21 maggio 2005. Secondo la FAQ della CeCILL, non ci sono particolari differenze nello spirito della licenza rispetto alla prima versione, mentre ve ne sono per quel che riguarda i termini.\nLa differenza pi\u00f9 significativa rispetto alla prima versione \u00e8 il fatto che il testo in inglese non \u00e8 stato approvato come bozza di traduzione (come in CeCILL v1), ma come testo autentico, accanto alla versione francese (cosa che rende la licenza CeCILL pi\u00f9 facile da far valere a livello internazionale, dal momento che il costo di una traduzione autentica valida in una qualunque tribunale internazionale sar\u00e0 certamente inferiore al passato, con l'aiuto di un secondo testo di riferimento autentico, se detto tribunale richiede, prima di prendere una decisione, una traduzione autentica in una delle lingue officiali della nazione). Molte corti nel mondo possono decidere sulla base di un testo autentico in inglese gi\u00e0 approvato da tutte le parti, senza che sia richiesta una traduzione aggiuntiva (l'approvazione di una traduzione da parte di una terza parte \u00e8 costosa: anche se una traduzione viene approvata nel corso di un processo. essa non pu\u00f2 essere direttamente utilizzati in un altro caso senza che prima ci si accordi entrambi su un testo tradotto comune).\nLa seconda differenza \u00e8 il fatto che l'ancoraggio alla seconda versione della GNU GPL, con la quale la CeCILL v2 \u00e8 adesso del tutto compatibile, \u00e8 definito esplicitamente con precisione usando il suo titolo esatto e il nome esatto della Free Software Foundation, per evitare ogni possibile successiva modifica dei termini della GPL v2. Alcune definizioni aggiuntive sono state inserite per definire pi\u00f9 precisamente i termini e rimuovere alcune ambiguit\u00e0. Con questi cambiamenti, la CeCILL ora \u00e8 completamente utilizzabile secondo le regole WIPO, e secondo la legge francese, senza i problemi legali che affliggono ancora la GPLv2 fuori dagli USA. In altre parole, la CeCILL rafforza la validit\u00e0 della licenza GPLv2 a livello internazionale definendo molti punti ambigui, senza perdere la compatibilit\u00e0.\nProtezione internazionale ed approvazione delle licenze CeCILL.\nSi noti che la CeCILL v1 permetteva gi\u00e0 di sostituire una licenza v1 con una v2, perci\u00f2 tutto il software distribuito secondo la licenza CeCILL v1 nel 2004 pu\u00f2 essere ridistribuito con CeCILL v2, i cui termini sono validi non solo in Francese ma in Inglese.\nIl fatto che sia protetta da centri di ricerca pubblici di grande importanza (in Francia l'INRIA, un membro fondatore del consorzio internazionale W3C, e la CEA che gestisce l'energia atomica) che la usano per pubblicare il loro software libero e open source, e da organismi governativi prioritari (che sono attivi nel campo dell'esercito e dei sistemi di difesa) fornisce rispetto alla GPL da sola, dal momento che la licenza \u00e8 da un governo membro a pieno titolo del WIPO, e da una legge dello stato. Questo significa che ed, .\nCeCILL \u00e8 stata approvata come licenza \"Free Software\" dalla FSF, insieme alla quale i fondatori del progetto CeCILL hanno lavorato. La versione 2.1 \u00e8 approvata come licenza \"Open Source\" dalla Open Source Initiative.\nAltre licenze CeCILL.\nIl progetto CeCILL fornisce anche due altre licenze:\nQueste due licenze sono state create per rendere valide a livello internazionale secondo le regole WIPO una licenza stile BSD e la LGPL.\nSebbene le tre licenze CeCILL siano state sviluppate ed usate per sistemi di ricerca strategici francesi (nel campo della difesa, dei veicoli spaziali, della ricerca medica, della meteorologia e della climatologia, e in svariati campi della fisica elementare ed applicata), esse sono state create per essere usate anche dal grande pubblico da una qualunque aggregazione, con o senza scopo di lucro, inclusi altri governi, semplicemente perch\u00e9 queste componenti software hanno bisogno, usano o sono integrati con altre componenti o altri sistemi che sono stati distribuiti con licenze open source o libere, e vengono gestite da aziende commerciali.\nSenza queste licenze, questi sistemi non avrebbero potuto essere costituiti ed utilizzati, non essendo al sicuro da diverse dispute internazionali sui brevetti. A causa degli elevatissimi costi di questi sistemi strategici francesi, uno schema di licenza molto forte era assolutamente necessario perch\u00e9 fosse possibile proteggere questi investimenti da pretese illegittime avanzate da terze parti. Uno dei primi bisogni fu quello di rendere le ben note licenze open-source e libere completamente compatibili e protette dalla legge Francese e da molti trattati internazionali ratificati dalla Francia.\nGiurisdizione di competenza e validit\u00e0 internazionale dei termini della licenza secondo i tribunali.\nSi noti che il riferimento esplicito alla legge francese e ad un tribunale francese nelle licenze CeCILL non \u00e8 limitativo per gli utenti, che possono comunque scegliere una giurisdizione di loro gradimento di comune accordo per risolvere qualunque problema in cui possano incorrere. Tale riferimento verr\u00e0 utilizzato solo se non \u00e8 possibile una decisione mutuale; questo risolve immediatamente il problema delle competenze (cosa che , a meno che entrambe le parti in causa non si trovino negli USA).\nPer esempio, se un licenziatario ed un licenziante che risiedono entrambi negli USA si fanno causa, possono scegliere una giurisdizione statunitense per il giudizio (ma se le parti si trovano in stati diversi degli USA e non si mettono d'accordo per una corte di competenza in uno degli stati, potranno trovare una corte federale competente, o, in ultima istanza, un tribunale di Parigi).\nI costi delle procedure giudiziarie in Francia sono spesso molto pi\u00f9 bassi che negli USA, ma esse potrebbero durare abbastanza a lungo: perci\u00f2 \u00e8 ancora pi\u00f9 vantaggioso per entrambe le parti scegliere insieme una corte competente per tutte le loro cause, prima che venga coinvolta quella francese. Ad ogni modo, le decisioni di una Corte del Commercio Francese sono valide a livello internazionale in tutti i paesi membri WIPO, secondo i trattati stipulati.\nSi noti che, in molti casi, (cosa che la GPLv2 ha dimenticato di specificare; questo significa che le parti vincolate da una licenza GPLv2 devono sempre, per prima cosa, trovare un accordo, o, comunque, essere in grado di provare la competenza di una corte prima che una qualunque decisione possa essere presa ed applicata, e questo \u00e8 un rischio intrinseco dell'attuale GPLv2 i cui conseguenti costi a lungo termine non sono stati quantificati)."}
{"id": "1217680", "revid": "729019", "url": "https://it.wikipedia.org/wiki?curid=1217680", "title": "Bajaj Auto", "text": "Bajaj Auto Ltd \u00e8 un'azienda indiana con sede a Pune. \nBajaj rappresenta il secondo costruttore mondiale di scooter ed il quarto produttore mondiale di motoveicoli (primo dopo le case giapponesi) con oltre 1 milione di unit\u00e0 prodotte all'anno. Contemporaneamente risulta la prima azienda indiana di questo tipo ed \u00e8 al 1946\u00ba posto della classifica di Forbes del 2005\nStoria.\nL'azienda nacque al termine della seconda guerra mondiale come \"Bachraj Trading Corporation Private Limited\" con lo scopo di importare motociclette; nel 1959 ottenne l'autorizzazione ad iniziare la produzione in proprio e nel 1960 venne nazionalizzata.\nDurante gli anni sessanta l'azienda collabor\u00f2 con la Piaggio, costruendo su licenza alcuni modelli della Vespa col marchio italiano. Il divorzio fra le due aziende avvenne nel 1971; da quella data Bajaj continu\u00f2 a produrre col proprio marchio scooter identici alla Vespa, avvalendosi di stampi e macchinari forniti a suo tempo dall'azienda italiana.\nTappe importanti furono la produzione totale di 100.000 motoveicoli avvenuta nel 1970 e il raggiungimento di una produzione di 100.000 esemplari in un solo anno (nel 1977). Quest'ultimo traguardo venne portato a 500.000 pezzi nel 1986 e a un milione nel 1995.\nCon queste cifre \u00e8 leader nel settore degli scooter, motocicli e 3-ruote in India ed esporta attualmente in 53 Paesi di tutto il mondo.\nMolto conosciuto \u00e8 il modello Chetak 125 e 150, prodotto in diverse varianti fino al 2005, che deriva dalle Vespa prodotte negli anni sessanta, in particolare dai modelli Sprint e da quelli delle serie VNB/VBB .\nAlcuni modelli Bajaj furono importati anche in Italia nel corso degli anni novanta e dei primi anni duemila.\nPer molti anni ha avuto rapporti di collaborazione con altre aziende asiatiche per la fabbricazione su licenza di vari modelli; tra quelli pi\u00f9 importanti con la Daihatsu e la Kawasaki Heavy Industries Motorcycle &amp; Engine.\nNel 2007 ha invece ampliato la sua sfera di azione con l'acquisto di una consistente minoranza delle azioni della casa austriaca KTM con la quale ha stretto anche accordi di cooperazione, sia per la fase progettuale di nuovi modelli, sia per la commercializzazione sul mercato asiatico dei modelli KTM..\nContemporaneamente l'attivit\u00e0 aziendale si \u00e8 rivolta anche al mondo delle quattro ruote con l'intenzione di proporre, in collaborazione col gruppo Renault-Nissan, una concorrente all'auto \"low-cost\" presentata dalla connazionale Tata Group (la Nano)."}
{"id": "1217684", "revid": "124123", "url": "https://it.wikipedia.org/wiki?curid=1217684", "title": "Manuel Franco", "text": "Fu presidente del Paraguay dal 15 agosto 1916 al 5 giugno 1919.\nLaureato in giurisprudenza, Franco esercit\u00f2 l'avvocatura e l'insegnamento nel Colegio Nacional e all'Universidad Nacional, dirigendoli entrambi. Nel 1904 present\u00f2 il \"Plan Franco\" di riorganizzazione dell'istruzione secondaria, rimasto in vigore per quasi 25 anni.\nRitiratosi dalla docenza, Franco entr\u00f2 in politica tra le file dei liberali radicali, divenendo ministro della Giustizia, Culto e Pubblica Istruzione (1908) e dell'Interno. Membro del Tribunale Superiore di Giustizia dal 1910, fu senatore (1912-1916) e nel 1913 venne creata apposta per lui la carica di procuratore generale dello Stato. Durante i successi del novembre 1911 fece parte della Giunta rivoluzionaria insediata a Pilar.\nEletto regolarmente presidente della Repubblica, mor\u00ec in carica il 5 giugno 1919."}
{"id": "1217688", "revid": "287204", "url": "https://it.wikipedia.org/wiki?curid=1217688", "title": "Maria Zambrano", "text": ""}
{"id": "1217693", "revid": "154639", "url": "https://it.wikipedia.org/wiki?curid=1217693", "title": "Nicolas Boileau", "text": "Biografia.\nQuindicesimo dei sedici figli di Gilles Boileau, cancelliere della \"Grande Chambre\" del Parlamento di Parigi, fu gi\u00e0 da bambino destinato agli studi di diritto. Tra i suoi fratelli, hanno una certa notoriet\u00e0 anche Gilles e Jacques Boileau.\nNon appariva, nella sua infanzia, quel che sarebbe diventato: la debolezza della sua costituzione, le malattie che lo colpirono, contribuirono poco a ritardare i suoi studi, che egli inizi\u00f2 nel collegio di Harcourt e prosegu\u00ec in quello di Beauvais, studiandovi diritto e facendosi notare per la grande passione con la quale si dedicava alla lettura dei grandi poeti dell'antichit\u00e0.\nIl diritto e la teologia.\nAmmesso nella aule di giurisprudenza il 4 settembre 1656, ne fu presto disgustato: abbandon\u00f2 cos\u00ec lo studio di Jacques Cujas e di Andrea Alciato, con grande scandalo della famiglia e del cognato Dongois, anch'egli, come suo padre, cancelliere, il quale ritenne che Nicolas non sarebbe stato che un fallito per tutta la vita. Gli studi di teologia, iniziati alla Sorbona, non ebbero maggior successo, anche se si vide attribuire il beneficio del priorato di Saint-Paterne, dotato di 800 franchi di rendita, che restitu\u00ec alla morte del padre, nel 1657. Con quelli si permise appena di vivere e di dedicarsi alla letteratura: lo studio della scolastica non ebbe la minima attrattiva per questo discepolo di Orazio, che si diede interamente alle lettere.\nL'estetica.\nPer quanto Boileau fosse un poeta e un critico letterario e artistico abbastanza modesto, la sua \"Art po\u00e9tique\", del 1674, \u00e8 degna di buona attenzione. Egli pone alcuni criteri tipici dell'arte barocca nel suo operare, dove in riferimento all'Aristotele della \"Poetica\", con la sua teoria della catarsi per mezzo della piet\u00e0 e del terrore suscitati nello spettatore dalla vicenda tragica portata sul palcoscenico egli afferma: \nLe Satire e le Epistole.\nLa sua prima satira apparve in un tempo in cui, malgrado i capolavori di Corneille e di Moli\u00e8re, Jean Chapelain era ancora l'oracolo della letteratura. I suoi scritti pi\u00f9 importanti sono le \"Satires\" (1660\u20131668), ispirate a quelle di Orazio e di Giovenale, nelle quali se la prende con quegli scrittori contemporanei che considera di cattivo gusto, come Jean Chapelain, autore de \"La Pucelle ou la France d\u00e9livr\u00e9e\", Philippe Quinault o ancora con Georges de Scud\u00e9ry. Al contrario, \u00e8 un ammiratore di Moli\u00e8re e pi\u00f9 tardi, lo sar\u00e0 di La Fontaine e di Racine. Nessuno prima di Boileau aveva ancora cos\u00ec ben scritto in versi, n\u00e9 sviluppato tutte le risorse della lingua poetica come lui fece; le prime sette satire, apparse nel 1666, ottennero un successo prodigioso, che gli attir\u00f2 ancor di pi\u00f9 l'acredine di coloro che erano stati da lui criticati. Boileau rispose loro con la sua IX satira \"Al suo spirito\", la migliore, di un'eleganza di stile unita a piccanti battute, sempre a un notevole livello di buon gusto. Nella sua satira \"Contro le donne\" (la X) egli \u00e8 invece meno ispirato e piuttosto monotono; quelle dell'\"Equivoco\" (la XII) e dell'\"Uomo\" sono le sue satire meno valide.\nNella sua maturit\u00e0 pubblic\u00f2 le \"\u00c9p\u00eetres\", apparse dal 1669 al 1695, che mostrano uno stile pi\u00f9 maturo e sereno, che \u00e8 stato ritenuto superiore a quello delle \"Epistole\" oraziane, al quale \u00e8 per\u00f2 inferiore nelle \"Satire\". Contemporaneamente, tradusse nel 1674 il \"Trattato del sublime\" dello Pseudo-Longino e cominci\u00f2 a scrivere l'\"Art po\u00e9tique\" e il \"Lutrin\" (Il leggio) con riferimenti a Mariangelo Accursio e, superando numerose difficolt\u00e0, s'innalz\u00f2 ben pi\u00f9 in alto di quanto non ci si aspettasse in un soggetto del genere. Niente eguaglia la regolarit\u00e0 del piano e l'eleganza ferma e sostenuta dello stile della sua \"Arte poetica\": vi definisce ogni genere con precisione dando le regole del \"Bello\" nello stesso momento in cui ne offre il modello.\n\"Le Lutrin\" segu\u00ec presto \"L'Art po\u00e9tique\": questo incantevole scherzo fu un altro capolavoro che non ha riscontri in opere in altra lingua e rappresenta anche una risposta a coloro che l'accusavano di mancanza di creativit\u00e0.\nLa protezione del re.\nProtetto da Madame de Montespan, Boileau fu presentato al re nel 1674. I meriti acquisiti con gli scritti e la moralit\u00e0 dei suoi costumi, gli procurarono la protezione di Luigi XIV, con una pensione di 2.000 franchi, il privilegio della stampa delle sue opere e l'onore di essere associato a Racine per scrivere la storia del Regno. Nel 1677 fu nominato con Racine storiografo di Luigi XIV: essi seguirono per qualche tempo re Luigi nei suoi trionfi, ma non produssero nulla d'importante sugli eventi dei quali furono testimoni. Entrato all'Acad\u00e9mie fran\u00e7aise nel 1684 e all\"'Acad\u00e9mie des inscriptions et m\u00e9dailles\" nel 1685, dopo la morte di Racine venne raramente a corte, volendo preservare la dignit\u00e0 del suo carattere: infatti, non amando la mondanit\u00e0, usciva poco dalla sua residenza di Auteuil, ricevendovi pochi amici.\nFilosofo cristiano, sopport\u00f2 coraggiosamente le infermit\u00e0 dell'et\u00e0 e i problemi di una salute che fu sempre delicata ma, il 13 maggio 1711, a 75 anni, mor\u00ec per le conseguenze dell'idropisia, lasciando quasi tutti i suoi beni ai poveri.\nIl legislatore del Parnaso.\nBoileau \u00e8 il pi\u00f9 importante teorico dell'estetica classica del Seicento francese, cos\u00ec da essere chiamato \u00abl\u00e9gislateur du Parnasse\u00bb. Fu il leader del gruppo dei sostenitori della superiorit\u00e0 degli antichi nella \"querelle\" degli antichi e dei moderni, polemica letteraria e artistica che agit\u00f2 l'Acad\u00e9mie fran\u00e7aise alla fine del XVII secolo. Come poeta, Boileau merita la riconoscenza della posterit\u00e0 per aver contribuito a sottolineare il cattivo gusto della letteratura e aver fissato in modo chiaro le leggi e le fonti della vera poesia.\nInnalzatosi alla scuola dei grandi poeti dell'antichit\u00e0, che egli difese sempre dagli attacchi dell'ignoranza e dell'ingiustizia, apprese da loro il lavoro metodico e grazie a loro ebbe la gloria di formare artisticamente un Racine. Raramente ingiusto nelle sue satire, genere in cui pure \u00e8 molto facile esserlo, i suoi giudizi sono tuttora apprezzati per equilibrio, solidit\u00e0 e gusto. Quel che caratterizza in particolare questo grande poeta \u00e8 la sua capacit\u00e0 di conservare a ciascun genere letterario il colore che gli \u00e8 proprio, di esser vero nei giudizi, di far risaltare la parola, di rilevare i dettagli, d'ingrandire i soggetti, di incassare pensieri forti in versi armoniosi e concreti, dominati dalla ragione. Tanta qualit\u00e0 portata a cos\u00ec alto grado gli assicur\u00f2 sempre, malgrado la prevenzione dei filosofi illuministi, il primo posto nel Parnaso francese. La bont\u00e0, la generosit\u00e0, la probit\u00e0 rigida e religiosa, il disinteresse e la solidit\u00e0 del carattere, la modestia e l'imparzialit\u00e0 non gli fanno minor onore. Come disse Madame de S\u00e9vign\u00e9, egli fu crudele solo nei confronti del verso poetico e la sua conversazione sorprendeva per la sua dolcezza. La sua condotta fu talmente irreprensibile da metterlo sempre al riparo dagli attacchi dei numerosi nemici che le sue satire gli procurarono."}
{"id": "1217694", "revid": "1543377", "url": "https://it.wikipedia.org/wiki?curid=1217694", "title": "Dot-com", "text": "In economia e informatica con dot-com si definiscono tutte quelle societ\u00e0 di servizi che sviluppano la maggior parte del proprio business attraverso un sito web e Internet. Il nome deriva dal diffuso utilizzo, da parte di queste, di siti appartenenti al dominio di primo livello .com (\"dot\" \u00e8 il nome inglese del punto).\nDot-com e new economy.\nIl termine dot-com viene anche utilizzato per identificare quelle aziende che, nate a seguito del notevole surplus di fondi generati dalle venture capital, e al grande ottimismo del mercato azionario durante la fine del XX secolo, impostarono un business improntato principalmente all'erogazione di servizi via web. Queste aziende, eccessivamente fiduciose nelle potenzialit\u00e0 della rete, generarono nel mercato una corsa agli investimenti: l'entusiasmo per i progressi tecnologici spinse gli analisti ed i mercati a trascurare gli indicatori tradizionali di redditivit\u00e0, generando una supervalutazione delle azioni \"dot-com\". \nProprio per questo le dot-com furono le protagoniste, in negativo, della bolla speculativa della new economy all'inizio degli anni duemila, detta bolla delle dot-com, quando numerose di esse fallirono generando una notevole flessione della New Economy.\nPer questo motivo il termine dot-com pu\u00f2 assumere anche un'accezione fortemente negativa, indicando aziende nate senza un chiaro piano industriale e di marketing, quindi con una mancanza di solidit\u00e0 che facilmente le porta al fallimento.\nOltre a queste vi sono ovviamente dot-com che riuscirono, grazie a una buona iniziativa imprenditoriale e alla capacit\u00e0 di offrire servizi pi\u00f9 interessanti e innovativi, a sopravvivere alla bolla speculativa e a svilupparsi nel corso degli anni. Oggi la maggior parte di queste \u00e8 acquisita dai grandi operatori del mercato (come ad esempio Google, Microsoft e Yahoo!).\nElenco.\nTra le dot-com di maggior rilievo e successo si possono citare:"}
{"id": "1217697", "revid": "198277", "url": "https://it.wikipedia.org/wiki?curid=1217697", "title": "Angelo Colombo (calciatore 1961)", "text": "Caratteristiche tecniche.\nEra un esterno destro di centrocampo, poco raffinato tecnicamente ma dalla forte predisposizione al sacrificio e al gioco di squadra, tanto da essere definito da Arrigo Sacchi, nel suo periodo milanista, \u00abpi\u00f9 importante di Maradona\u00bb.\nCarriera.\nGiocatore.\nAngelo Colombo \u00e8 cresciuto calcisticamente nel , alle cui giovanili approd\u00f2 all'et\u00e0 di tredici anni. Nel 1984 fu voluto da Pierpaolo Marino all', con cui ha esordito in Serie A il 16 settembre 1984 in Avellino- (0-0). La stagione seguente pass\u00f2 all' e nel 1987 venne acquistato dal , con cui sul finire degli anni 1980 vinse uno scudetto, due Coppe dei Campioni, una Coppa Intercontinentale, una Supercoppa UEFA e una Supercoppa italiana.\nNel 1990 Colombo si trasfer\u00ec al , voluto da Gaetano Salvemini per rimpiazzare Angelo Carbone, acquistato proprio dai rossoneri. Nel 1992 lasci\u00f2 i pugliesi e rimase inattivo per due anni, fino a quando, nel 1994, firm\u00f2 per gli australiani del , con cui disput\u00f2 la sua ultima stagione agonistica nel 1994-1995.\nAllenatore.\nDopo essersi ritirato dal calcio giocato Colombo \u00e8 diventato allenatore, ricoprendo per cinque anni la carica di coordinatore del settore giovanile del , di cui poi \u00e8 diventato responsabile per quattro anni. Il 26 gennaio 2009 ha firmato un contratto per allenare il , in Serie D, subentrando a Gianfranco Borgato e salvando la squadra ai play-out contro il Somma.\nNel maggio del 2010 \u00e8 subentrato alla guida del per i play-out della Lega Pro Seconda Divisione contro la , terminati con la retrocessione nei dilettanti. Nella stagione seguente la squadra ha perso i play-out della Serie D 2010-2011 contro il , evitando tuttavia la retrocessione in Eccellenza grazie a un ripescaggio. Il 30 ottobre 2011 Colombo \u00e8 stato esonerato dalla societ\u00e0 lombarda, che occupava le penultima posizione nel girone B del campionato di Serie D."}
{"id": "1217703", "revid": "2170283", "url": "https://it.wikipedia.org/wiki?curid=1217703", "title": "Ritmo alfa", "text": "Il ritmo alfa, conosciuto anche come ritmo di Berger, \u00e8 il ritmo basale dell'elettroencefalografia (EEG).\nEsso presenta una frequenza di 8-13 Hz (cicli al secondo), un'ampiezza media sui 40-50 microVolt, e viene registrato ad occhi chiusi in un soggetto sveglio ma completamente rilassato, soprattutto tra gli elettrodi occipitali e quelli parietali rispetto ai centrali e temporali posteriori (EEG sincronizzato).\nSi manifesta con le analoghe caratteristiche in tutte le specie animali mantenute nelle suddette condizioni, uomo compreso, tranne nel gatto in cui la frequenza risulta essere leggermente superiore a quella standard.\nQuando la frequenza delle onde sale da 12 a 14\u00a0Hz, si passa al ritmo beta (14\u201330\u00a0Hz, il pi\u00f9 veloce dopo il ritmo gamma, caratteristico degli stati di particolare tensione), mentre quando essa scende al di sotto di 8\u00a0Hz il ritmo viene definito ritmo theta (4\u20138\u00a0Hz). Esiste infine un ultimo ritmo, il pi\u00f9 lento dei cinque, ovvero il ritmo delta (1\u20134\u00a0Hz), che caratterizza gli stati di sonno profondo.\nStoria.\nIl ritmo alfa fu scoperto dal neurologo tedesco Hans Berger, noto per aver inventato l'Elettroencefalogramma. Le onde alfa sono state tra le prime onde scoperte e documentate da Berger, insieme alle onde beta. \nBerger prese spunto dal fisiologo ucraino Pravdich-Neminski, che us\u00f2 un galvanometro a stringa per ottenere la prima immagine dell'attivit\u00e0 elettrica nel cervello di un cane. Usando tecniche simili, Berger conferm\u00f2 l'esistenza di attivit\u00e0 elettrica nel cervello umano. Per fare ci\u00f2, per prima cosa egli sottopose ad uno stimolo pazienti con fratture craniche e misur\u00f2 la loro attivit\u00e0 encefalica; successivamente abbandon\u00f2 il metodo della stimolazione ed inizi\u00f2 a misurare l'attivit\u00e0 encefalica naturale. Berger fu molto accurato e meticoloso nella raccolta dei dati ma, nonostante ci\u00f2, non si sent\u00ec sicuro abbastanza da poter pubblicare le sue scoperte fino ad almeno cinque anni dopo averle compiute. Nel 1931, egli pubblic\u00f2 per la prima volta i suoi studi sulla rivista \"Archiv f\u00fcr Psychiatrie\" (Archivio di Psichiatria)\".\" All'inizio Berger non fu preso sul serio e le sue tecniche non ottennero un ampio consenso tra gli psicologi fino al 1937, quando ricevettero l'approvazione del famoso medico Lord Adrian, che si interess\u00f2 in particolar modo alle onde alfa.\nLe onde alfa ottennero ulteriore riconoscimento nei primi anni '60 e '70 con la teoria del biofeedback relativo alle onde cerebrali. Due ricercatori statunitensi verificarono questa teoria attraverso vari esperimenti. Il Dott. Joe Kamiya dell'Universit\u00e0 di Chicago scopr\u00ec che alcuni individui hanno la capacit\u00e0 di riconoscere il momento in cui stanno emettendo onde alfa e di intensificarne l'attivit\u00e0. Il secondo fu il Dott. Barry Sterman, dell'Universit\u00e0 della California di Los Angeles. Egli stava lavorando al monitoraggio delle onde cerebrali nei gatti quando scopr\u00ec che nei soggetti addestrati a trattenersi dal muoversi era riscontrabile la produzione di onde SMR e onde mu, simili alle onde alfa. In seguito, Sterman fu contattato dall'Aeronautica militare degli Stati Uniti d'America per testare gli effetti di un carburante sospettato di causare convulsioni nell'uomo. Sterman test\u00f2 gli effetti di questo combustibile sui gatti precedentemente addestrati e scopr\u00ec che essi possedevano una maggiore resistenza alle crisi epilettiche rispetto ai gatti non addestrati.\nIl biofeedback delle onde alfa ha guadagnato interesse per aver ottenuto qualche successo negli esseri umani nel trattamento delle convulsioni e della depressione."}
{"id": "1217705", "revid": "767487", "url": "https://it.wikipedia.org/wiki?curid=1217705", "title": "Musica elettroacustica", "text": "La musica elettroacustica \u00e8 un genere di musica contemporanea, nato al termine della Seconda guerra mondiale, che, partendo dalla musica concreta e dalla musica elettronica, utilizza sia tecniche di registrazione e manipolazione dei suoni, sia tecniche di sintesi sonora e di campionamento.\nIl termine \"musica elettroacustica\", come del resto la musica elettronica, si pone trasversalmente alle pi\u00f9 eterogenee intenzioni musicali.\nCelebri compositori elettroacustici sono Stockhausen, Xenakis, Steve Reich e gli italiani Luigi Nono e Pietro Grossi.\nLa produzione di musica elettroacustica o elettronica \u00e8 oggi possibile anche grazie al solo uso del computer adottando ambienti o linguaggi di programmazione quali SuperCollider, Max o Csound.\nLa musica elettroacustica pu\u00f2 essere considerata la branca colta della musica elettronica ed \u00e8 fortemente legata all'arte acusmatica. Essa non va confusa con la musica elettronica \nLa musica elettroacustica \u00e8 caratterizzata da infinite possibilit\u00e0 circa i suoni producibili e rende possibile l'intuizione di Ferruccio Busoni circa la suddivisione dei semitoni in ulteriori suddivisioni o meglio permette di avere infinite \"note\" tra i semitoni del sistema temperato."}
{"id": "1217706", "revid": "1699816", "url": "https://it.wikipedia.org/wiki?curid=1217706", "title": "(Everything I Do) I Do It for You", "text": "(Everything I Do) I Do It for You \u00e8 una \"ballad\" cantata da Bryan Adams, scritta dallo stesso insieme al produttore Robert John \"Mutt\" Lange e al compositore Michael Kamen, e inserita nella colonna sonora del film \"Robin Hood - Principe dei ladri\" e nell'album \"Waking Up the Neighbours\" di Adams. La canzone \u00e8 nata nello studio di Londra in cui stava lavorando Adams nel 1990, e pare sia stata scritta in meno di un'ora.\nIl singolo discografico.\n\u00c8 stata pubblicata come singolo nel giugno del 1991 ed ha ottenuto enorme successo a livello mondiale, in particolare nel Regno Unito, dove ha trascorso sedici settimane consecutive al primo posto della Official Singles Chart (record tuttora imbattuto). Risulta tra i singoli pi\u00f9 venduti di tutti i tempi nel Regno Unito. Altrove, ha trascorso sette settimane al primo posto della Billboard Hot 100 negli Stati Uniti, e nove settimane al primo posto nelle classifiche della Billboard Canadian Hot 100 nel nativo Canada di Adams. Negli Stati Uniti si \u00e8 rivelato il singolo pi\u00f9 venduto del 1991. Ha raggiunto il primo posto in classifica in diversi altri paesi e ha venduto circa 15 milioni di copie nel mondo, facendone la canzone di maggior successo di Adams e uno dei singoli pi\u00f9 venduti di sempre. Detiene inoltre il record di maggior numero di settimane al primo posto della Eurochart Hot 100 Singles, la classifica dei singoli pi\u00f9 venduti in Europa.\nLa canzone \u00e8 stata premiata ai Grammy Awards 1992 come \"Migliore canzone scritta per un film\", ed \u00e8 stata inoltre nominata sia per l'Oscar che per il Golden Globe (ma perse in entrambe le occasioni a favore di \"Beauty and the Beast\"). Nello stesso anno, il brano ha trionfato come \"Miglior canzone\" durante la prima edizione degli MTV Movie Awards. \u00c8 presente nella lista delle \"100 pi\u00f9 grandi canzoni d'amore\" stilata da VH1, alla posizione numero 33. Negli anni, la canzone \u00e8 stata reinterpretata da numerosi artisti di tutto il mondo.\nIn una inchiesta giornalistica, effettuata nel marzo 2016, dal quotidiano britannico The Guardian, \u00e8 stata stilata una classifica sulle riproduzioni in streaming dei singoli pi\u00f9 venduti di tutti i tempi; \"(Everything I Do) I Do It for You\" ha raggiunto la quinta posizione, nella \"The top 20 selling singles, reranked by streaming numbers\", con riproduzioni al 30 marzo 2016.\nVideo musicale.\nIl video musicale della canzone \u00e8 stato diretto da Julien Temple e girato in una foresta di Sheffield, in Inghilterra nel maggio del 1991. Il video si compone principalmente di sequenze tratte dal film \"Robin Hood - Principe dei ladri\", a cui vengono intervallate immagini di Bryan Adams e il suo gruppo che eseguono il brano sullo sfondo della foresta.\nVersione di Brandy.\nLa cantante statunitense Brandy ha registrato una cover di \"(Everything I Do) I Do It for You\" per il suo secondo album, \"Never Say Never\" (1998). Il produttore David Foster ha rielaborato l'arrangiamento della versione originale, con Dean Parks che suona la chitarra acustica. Vennero utilizzati dei sintetizzatori per convertire la power ballad di Adams in uno stile Contemporary R&amp;B.\nNel 1999, la cover di Brandy venne pubblicata come ultimo singolo dell'album in un doppio lato A con \"U Don't Know Me (like U Used To)\" nel mercato oceanico, dove raggiunse la top 30 delle classifiche in Nuova Zelanda.\nFormazione.\nCrediti presi dalle note del libretto dell'album \"Never Say Never\"."}
{"id": "1217709", "revid": "118125537", "url": "https://it.wikipedia.org/wiki?curid=1217709", "title": "Caroline Kennedy", "text": "Dal 2013 al 2017 ha ricoperto il ruolo di ambasciatore degli Stati Uniti in Giappone.\nInfanzia.\nCaroline nacque il 27 novembre 1957 e visse nella citt\u00e0 di New York fino a tre anni, per poi trasferirsi, con la proclamazione del padre a Presidente, alla Casa Bianca. Dopo l'assassinio di JFK nel novembre del 1963, ritorn\u00f2 con la madre e il fratello a New York al \"1040 Fifth Avenue\", nel Upper East Side di Manhattan.\nNel 1967 inaugur\u00f2 la portaerei della U.S. Navy \"USS John F. Kennedy (CV-67)\", che rimase in servizio fino al marzo 2007.\nUniversit\u00e0.\nSi \u00e8 laureata al Radcliff College dell'Universit\u00e0 di Harvard e in diritto alla Facolt\u00e0 di Legge della Columbia University, dopo aver completato i suoi studi alla Brealey School, al Convento del Sacro Cuore e alla Concord Academy nel Massachusetts.\nAlla morte della madre, nel 1994 (64 anni di et\u00e0), Caroline si adoper\u00f2 per l'organizzazione di un funerale privato. Parteciparono su invito solo i famigliari e gli amici pi\u00f9 stretti .\nMatrimonio e figli.\nDopo uno stage presso lo zio, il senatore Ted Kennedy, al \"The New York Daily News\", Caroline inizi\u00f2 a lavorare nel 1980 presso il Metropolitan Museum of Art a New York, dove conobbe il suo futuro marito Edwin Schlossberg, noto designer.\nCaroline vive attualmente a New York, dove il marito \u00e8 presidente della Edwin Schlossberg Inc.\nLa coppia ha avuto due figlie e un figlio:\nAttivit\u00e0.\nCaroline Kennedy \u00e8 avvocato, editrice e scrittrice; \u00e8 presidente della Kennedy Library Foundation, direttore della Commissione sui Dibattiti Presidenziali, difensore legale del NAACP (\"National Association for the Advancement of Colored People\", Associazione Nazionale per l'avanzamento delle persone di colore) e del \"Legal Defense and Educational Fund\" (Fondo per la Difesa Legale ed Educativo), Presidente onorario dell'American Ballet Theatre. \u00c8 altres\u00ec consigliere all'Harvard Political Institute, in memoria del padre.\nNel 2013 Caroline Kennedy \u00e8 stata nominata ambasciatore degli Stati Uniti in Giappone; il 19 novembre 2013 ha presentato le lettere credenziali all'imperatore Akihito.\nQuando nel 2017 il suo incarico di ambasciatrice in Giappone ebbe termine, la Boeing la nomin\u00f2 membro del suo consiglio di amministrazione.\nScrittrice.\nCon Ellen Alderman ha scritto due libri sulle libert\u00e0 civili:\nFondatrice del premio \"Profiles in Courage\".\nCaroline Kennedy \u00e8 una delle fondatrici del premio \"Profiles in Courage\", che prende il nome dall'omonimo libro del padre, vincitore del premio Pulitzer nel 1957. Il premio \u00e8 assegnato annualmente ad una persona che si \u00e8 distinta per coraggio ed onore. Generalmente sono premiati ufficiali che rischiano la propria carriera per perseguire un interesse nazionale militare e/o civile.\nNel maggio 2002 il premio \u00e8 stato conferito al NYCFD, il Corpo dei vigili del fuoco di New York, per le vite salvate e i soccorsi prestati in seguito agli attentati dell'11 settembre 2001, che distrussero le Torri Gemelle e colpirono i vigili del fuoco di New York con 343 vittime.\nCampagne politiche.\nDal gennaio 2008 Caroline Kennedy appoggi\u00f2 pubblicamente il candidato democratico Barack Obama nella campagna elettorale del Partito Democratico, dichiarando che gli ricordava suo padre John Kennedy. \u00abGli USA - ha affermato Caroline Kennedy in un articolo pubblicato dal New York Times - hanno bisogno di un cambiamento, ed Obama \u00e8 l'uomo giusto per realizzarlo, come stava facendo mio padre negli anni sessanta\u00bb. Alcuni ambienti del Partito Democratico avevano proposto di candidarla alla vice-presidenza.\n\u00c8 ritenuta il pi\u00f9 probabile successore dello zio Edward Kennedy nel seggio senatoriale del Massachusetts.\nTra le sue dichiarazioni alla stampa, quella di volere \"Essere un riferimento per tutti quelli che credono nei sogni che non muoiono\" e di \"Essere una forza, una speranza per tutti gli americani\"."}
{"id": "1217711", "revid": "104265", "url": "https://it.wikipedia.org/wiki?curid=1217711", "title": "Sillogismo categorico in forma normale", "text": "Un sillogismo categorico \u00e8 un argomento deduttivo che consiste in tre proposizioni categoriche, le quali contengono tre termini, ognuno dei quali figura esattamente in due delle tre proposizioni. In questo senso, il sillogismo categorico in forma normale \u00e8 un sillogismo categorico che ha come premesse e conclusione solo proposizioni categoriche in forma normale ovvero \"A\", \"E\", \"I\" oppure \"O\", disposte in un ordine definito. \nLa conclusione di un sillogismo in forma normale \u00e8 quindi una proposizione categorica in forma normale che contiene due dei tre termini del sillogismo secondo questo schema:\nIl \"modo\" di un sillogismo in forma normale \u00e8 dato dai tipi delle proposizioni categoriche in forma normale che esso contiene: A, E, I, O. Il modo viene identificato da una sequenza di tre lettere date in ordine definito, di cui la prima indica il tipo della premessa maggiore del sillogismo, la seconda il tipo della premessa minore, la terza il tipo della conclusione. \nLa \"figura\" di un sillogismo categorico in forma normale sta ad indicare la posizione del termine medio nelle premesse, posizione che pu\u00f2 variare. Ci possono essere solo 4 possibili figure diverse in cui rispettivamente il termine medio pu\u00f2 essere:\nCi sono 64 modi diversi e 256 forme distinte possibili dei sillogismi categorici in forma normale. Tuttavia, considerando il concetto di validit\u00e0 di un sillogismo, solo in pochi sono validi. Le forme valide sono elencate nel seguente schema:\nI logici classici hanno fornito tali nomi latini tra parentesi in funzione mnemonica: essi infatti racchiudono le tre vocali che indicano nell'ordine normale la premessa maggiore, la minore e la conclusione del sillogismo. I logici antichi hanno ovviato al problema dell'identificazione di due sillogismi con modo uguale modificando i nomi latini che per\u00f2 mantengono all'interno le stesse vocali identificative: ad esempio: per il sillogismo con modo IAI di terza figura il nome \u00e8 Disarmis, per il sillogismo con modo IAI di quarta figura il nome \u00e8 Dimaris.\nUna filastrocca latina viene spesso usata per ricordare le figure:\n&lt;poem&gt;\nBarbara, Celarent, Darii, Ferioque prioris\nCesare, Camestres, Festino, Baroco secundae\nTertia grande sonans recitat Darapti, Felapton\nDisarmis, Datisi, Bocardo, Ferison.\nQuartae Sunt Bamalip, Camenes, Dimaris, Fesapo, Fresison.\n&lt;/poem&gt;"}
{"id": "1217712", "revid": "1714743", "url": "https://it.wikipedia.org/wiki?curid=1217712", "title": "Garc\u00eda I di Le\u00f3n", "text": "Origine.\nFiglio primogenito del re delle Asturie, Alfonso III il Grande e di Jimena Garc\u00e9s, (848-912), molto probabilmente figlia del re di Navarra, Garc\u00eda I \u00cd\u00f1iguez di Pamplona.\nBiografia.\nCollabor\u00f2 col padre nell'azione di governo del regno delle Asturie, che comprendeva anche la Galizia e il Le\u00f3n.Si spos\u00f2 con Muniadomna (o Nu\u00f1a) Nu\u00f1ez, figlia del conte di Castiglia, Nu\u00f1o Mu\u00f1oz.\nIstigato dal suocero, Garc\u00eda, nel 910, capeggi\u00f2 una cospirazione, ordita per destituire il padre e prenderne il posto; ma la cospirazione fu scoperta da re Alfonso che ebbe la certezza della partecipazione di Garc\u00eda; allora quest'ultimo fu incarcerato su ordine del padre. \nNu\u00f1o Fern\u00e1ndez allora organizz\u00f2 una sollevazione di nobili, appoggiata anche dalla regina Jimena e dagli altri figli di Alfonso, Fruela e Ordo\u00f1o, che, per evitare la guerra civile, port\u00f2 Alfonso III a ritirarsi, con Jimena, a Zamora (dove mor\u00ec il 20 dicembre 910) liber\u00f2 Garc\u00eda, e divise il regno tra i suoi tre figli maggiori:\nAlla morte del padre, Garc\u00eda divenne re di Le\u00f3n, capitale del suo regno. Con la collaborazione dei conti di Castiglia, complet\u00f2 le fortificazioni sul fiume Duero e ripopol\u00f2 le zone di Roa, Osma, Clunia nella Provincia di Burgos e San Esteban de Gormaz.\nGarc\u00eda nel 913 raggiunse la sua frontiera orientale, i domini di Gonzalo T\u00e9llez, le contee di Lantar\u00f3n e Cerezo. Da qui avanz\u00f2 nella Rioja conquistando N\u00e1jera e Calahorra e ponendo l'assedio ad Arnedo, che resistette. Senza apparente motivo, le truppe leonesi si ritirarono, molto probabilmente per una grave infermit\u00e0 di Garc\u00eda.\nAlla sua morte, nel 914, non lasciando alcuna discendenza, suo fratello, Ordo\u00f1o, secondogenito di Alfonso III, gi\u00e0 re di Galizia, fu proclamato re di Galizia e di Le\u00f3n. Alla morte di Ordo\u00f1o, il terzo fratello, Fruela II, ultimo re delle Asturie, riusc\u00ec a spodestare i figli di Ordo\u00f1o, unificando per l'ultima volta i domini asturiani sotto un re delle Asturie.\nDiscendenza.\nGarc\u00eda e Muniadomna non ebbero figli.\nFirma.\nFirma di Garc\u00eda I"}
{"id": "1217713", "revid": "9687345", "url": "https://it.wikipedia.org/wiki?curid=1217713", "title": "Percival Colin Montgomery", "text": ""}
{"id": "1217716", "revid": "118813117", "url": "https://it.wikipedia.org/wiki?curid=1217716", "title": "LaRegione Ticino", "text": "laRegione (in precedenza laRegioneTicino) \u00e8 un quotidiano di lingua italiana del Canton Ticino (Svizzera). La sede principale \u00e8 a Bellinzona, con redazioni locali a Lugano, Locarno e Chiasso. Ha una tiratura di copie. L'editore \u00e8 Giacomo Salvioni, il direttore \u00e8 Daniel Ritzer\nHa un lettorato di lettori (dati aprile 2017) il che ne fa uno dei giornali di riferimento della Svizzera italiana. Ha una forte penetrazione nel Sopraceneri, risultando il primo per lettori nel Bellinzonese e nel Locarnese. \u00c8 invece secondo nel Luganese e nel Mendrisiotto.\nIl quotidiano venne fondato nel 1992 dalla fusione dei quotidiani ticinesi \"Il Dovere\" e \"L'Eco di Locarno\". La prima edizione apparve il 14 settembre 1992."}
{"id": "1217723", "revid": "187", "url": "https://it.wikipedia.org/wiki?curid=1217723", "title": "Donald H. Rumsfeld", "text": ""}
{"id": "1217729", "revid": "196390", "url": "https://it.wikipedia.org/wiki?curid=1217729", "title": "Ortensia de Paperoni", "text": ""}
{"id": "1217731", "revid": "124215435", "url": "https://it.wikipedia.org/wiki?curid=1217731", "title": "Mimosa (cocktail)", "text": "Il Mimosa \u00e8 una variante dei cocktail Bellini, Rossini e Tintoretto e fa parte della categoria dei medium drink. Si differenzia dal Buck's fizz per la percentuale maggiore di prosecco (o champagne) rispetto alla spremuta d'arancia.\nComposizione.\nIl periodo ideale per gustarlo sono i mesi invernali, quando appunto maturano i frutti."}
{"id": "1217733", "revid": "6923", "url": "https://it.wikipedia.org/wiki?curid=1217733", "title": "Edmond Mart\u00e8ne", "text": "Biografia.\nNel 1672 entr\u00f2 nell'abbazia benedettina di Saint-R\u00e9my di Reims, appartenente alla Congregazione di San Mauro: distintosi negli studi, venne chiamato presso la casa madre dell'ordine, a Saint-Germain-des-Pr\u00e9s, dove inizi\u00f2 a collaborare con Luc d'Achery e Jean Mabillon per la pubblicazione delle opere dei padri della Chiesa.\nTrascorse lunghi periodi di studio presso numerose case della congregazione, particolarmente presso il priorato di Sainte-Marthe di Rouen.\nNel 1690 pubblic\u00f2 un \"Commentarius in regulam S. P. Benedicti litteralis, moralis, historicus ex variis antiquorum scriptorum commentationibus, actis sanctorum, monasticis ritibus aliisque monumentis cum editis tum manuscriptis concinnatus\"; a Lione pubblic\u00f2 nel 1690 il \"De antiquis monachorum ritibus libri V collecti ex variis ordinariis, consuetudinariis ritualibusque manuscriptis\", sulla storia della liturgia.\nNel 1708 a Mart\u00e8ne e al suo confratello e collaboratore Ursin Durand venne commissionata la ricerca negli archivi francesi e belgi di documenti utili all'aggiornamento della \"Gallia christiana\", pubblicati anche nei cinque volumi del \"Thesaurus novus anecdotorum\" (Parigi, 1717).\nI due studiosi pubblicarono anche i documenti rinvenuti nei loro viaggi nei Paesi Bassi e in Germania nei nove volumi della \"Veterum scriptorum et monumentorum ecclesiasticorum et dogmaticorum amplissima collectio\" (Parigi, 1724-1733).\nInfine, i sei volumi degli \"Annales Ordinis S. Benedicti\" vennero curati dal solo Mart\u00e8ne e pubblicati a Parigi nel 1739."}
{"id": "1217737", "revid": "599013", "url": "https://it.wikipedia.org/wiki?curid=1217737", "title": "Diego Rodr\u00edguez Porcelos", "text": ""}
{"id": "1217739", "revid": "228587", "url": "https://it.wikipedia.org/wiki?curid=1217739", "title": "Gert Hofbauer", "text": "Dal 1971 dirige la Wiener Hofburg Orchester, formata da settantacinque musicisti delle migliori orchestre viennesi con l'obiettivo dichiarato \u00e8 quello di conservare e far conoscere a tutto il mondo il valzer e l'operetta viennesi.\nProduzioni radiofoniche e televisive, partecipazione internazionale a concerti sinfonici cos\u00ec come diverse registrazioni hanno reso l'orchestra conosciuta e rinomata in tutto il mondo.\nI concerti con brani di Johann Strauss e Wolfgang Amadeus Mozart si organizzano da maggio a dicembre nelle sontuose sale della Wiener Hofburg.\nBiografia.\nHa studiato tromba nel 1958 a Graz e nel 1960 al Universit\u00e4t f\u00fcr Musik und darstellende Kunst Wien (Conservatorio di Vienna).\nHa ricevuto i suoi primi contratti di lavoro come trombettista nel 1962 nell'orchestra del Mozarteum di Salisburgo e nel 1964 con l'orchestra dei \"Nieder\u00f6sterreichische Tonk\u00fcnstler\", dove era primo trombettista.\nDurante la sua attivit\u00e0 nell'orchestra ha studiato direzione con il Professore Richard \u00d6sterreicher (1969)."}
{"id": "1217741", "revid": "124931389", "url": "https://it.wikipedia.org/wiki?curid=1217741", "title": "Cattedrale di Santa Maria Assunta (Crotone)", "text": "Il duomo di Crotone, che ha il nome ufficiale di cattedrale di Santa Maria Assunta, \u00e8 la cattedrale dell'arcidiocesi di Crotone-Santa Severina. Nel novembre del 1983 papa Giovanni Paolo II l'ha elevata alla dignit\u00e0 di basilica minore.\nStoria.\nIl duomo di Crotone, dedicato a santa Maria Assunta e a san Dionigi l'Areopagita, risale all'impianto originario del IX secolo. Riedificato nel XVI secolo per iniziativa dell'allora vescovo Antonio Lucifero con l'ausilio di materiali provenienti dal tempio di Hera Lacinia, la struttura sub\u00ec nel corso del tempo numerosi restauri.\nIl duomo.\nSulla facciata in stile neoclassico, affiancata da un imponente campanile, si aprono tre maestosi portali. L'interno, diviso in tre navate sorrette da pilastri, ospita pregevoli opere d'arte: un fonte battesimale in pietra con base zoomorfa del XIII secolo, un seicentesco coro ligneo, due busti lignei raffiguranti san Gennaro e san Dionigi, entrambi del XVII secolo, un crocifisso in terracotta e un pulpito marmoreo progettato dall'architetto Pietro Paolo Farinelli nel 1898.\nIn fondo alla navata destra si apre la cappella ottocentesca nella quale \u00e8 custodita l'icona bizantina della Madonna di Capocolonna che, secondo la tradizione, sarebbe opera di San Luca. La cappella, sulla cui volta vengono raffigurati angeli musicanti, \u00e8 ornata da stucchi dorati, bronzi e preziosi dipinti del Boschetto (XVI secolo) e di De Falco (XVII secolo).\nSulla navata sinistra vi \u00e8 una tela settecentesca raffigurante Ges\u00f9 di ritorno dal tempio realizzata da Niccol\u00f2 Lapiccola; la chiesa conserva inoltre un interessante tesoro costituito da paramenti e argenterie tra cui, di grande interesse, un calice d'argento dorato con smalti del 1626, dono di Filippo IV all'arcivescovo di Crotone, un calice e un bacolo del Settecento, di ignoti artisti napoletani, e una croce processionale del XVIII secolo. Al suo interno vi \u00e8 anche un settecentesco dipinto su tela, recentemente restaurato, raffigurante la decapitazione di San Dionigi, attribuibile a Corrado Giaquinto.\nNegli ultimi anni \u00e8 stata posta all'entrata una statua bronzea raffigurante Padre Pio.\nIl piazzale adiacente all'ingresso \u00e8 stato completamente restaurato nel 2003-2004.\nIl 2 maggio 2016 nella Basilica Cattedrale \u00e8 avvenuta la Solenne concelebrazione eucaristica per la Presentazione della Confraternita della Madonna di Capocolonna e la Benedizione delle insegne del Sodalizio. La Cerimonia \u00e8 stata presieduta dal padre arcivescovo, Mons.Domenico Graziani. Il motto della Confraternita esprime bene l\u2019anima del sentimento popolare pi\u00f9 profondo e genuino : Mater Domini, praesidium e cor huius vrbis -Madre del Signore, presidio e cuore di questa citt\u00e0."}
{"id": "1217745", "revid": "1522738", "url": "https://it.wikipedia.org/wiki?curid=1217745", "title": "Isole Arcobaleno", "text": ""}
{"id": "1217755", "revid": "599013", "url": "https://it.wikipedia.org/wiki?curid=1217755", "title": "Garcia I di Le\u00f3n", "text": ""}
{"id": "1217757", "revid": "827882", "url": "https://it.wikipedia.org/wiki?curid=1217757", "title": "Luc Ferrari", "text": "Biografia.\nFerrari \u00e8 nato a Parigi e ha studiato pianoforte con Alfred Cortot, analisi musicale con Olivier Messiaen e composizione con Arthur Honegger. I suoi primi lavori sono liberamente atonali.\nNel 1954 Ferrari va negli Stati Uniti dove incontra Edgard Var\u00e8se, del quale aveva sentito alla radio \"D\u00e9serts\", opera che lo aveva notevolmente impressionato. Fu infatti questa composizione ad ispirare Ferrari nell'uso del nastro magnetico per le proprie musiche.\nNel 1958 fonda con Pierre Schaeffer e Fran\u00e7ois-Bernard M\u00e2che il Groupe de recherches musicales. Ha insegnato presso svariate istituzioni in tutto il mondo, lavorando anche per il cinema, il teatro, la radio.\nNei primi anni Sessanta Ferrari inizia a lavorare sul suo \"H\u00e9t\u00e9rozygote\", un pezzo per nastro magnetico. L'uso di suoni ambientali \u00e8 finalizzato a suggerire una drammatizzazione narrativa. L'impiego di registrazioni ambientali divenne tratto distintivo del linguaggio musicale di Ferrari. In quegli anni teorizza la musica aneddotica: ponendo le sue radici nella musica concreta, Ferrari mette in risalto l'aspetto aneddotico e narrativo dei suoni registrati.\nUna delle composizioni di Ferrari, \"Presque rien No. 1 \"Le Lever du jour au bord de la mer\"\" (1970) \u00e8 considerato un classico del suo genere. Per questo lavoro Ferrari registra una giornata di suoni ambientali su una spiaggia jugoslava, da cui trae un pezzo di ventuno minuti. \u00c8 stato visto come un'affermazione del pensiero di John Cage, secondo il quale la musica \u00e8 sempre attorno a noi, e se solo ci fermiamo ad ascoltarla possiamo capirlo.\nNel 1982 collabora con Piotr Kamler per la colonna sonora del film surrealista Chronopolis.\nFerrari ha continuato a scrivere musica strumentale oltre a quella per nastro magnetico. Ha realizzato numerosi documentari su compositori contemporanei, inclusi Olivier Messiaen e Karlheinz Stockhausen.\nCollegamenti esterni.\nSito di Luc Ferrari"}
{"id": "1217762", "revid": "339392", "url": "https://it.wikipedia.org/wiki?curid=1217762", "title": "Blackie O'Reilly", "text": ""}
{"id": "1217763", "revid": "599013", "url": "https://it.wikipedia.org/wiki?curid=1217763", "title": "Marko Topi\u0107", "text": "Carriera.\nClub.\nInizia la carriera nelle giovanili della per poi passare nel 1995 all'FC Wil, in Svizzera, dove mette a segno 8 reti in 10 presenze. Viene cos\u00ec chiamato nel massimo campionato svizzero a vestire la maglia dello e anche con una delle formazioni pi\u00f9 titolate del torneo non sfigura.\nTorna in terra slava la stagione successiva, rispondendo alla chiamata dei croati del NK Varteks Vara\u017edin. L'anno successivo il passaggio in Italia al Monza dove mette a segno 11 reti in due stagioni.\nTrascorse poi quattro stagioni in Germania con Energie Cottbus e , per poi approdare in Russia, prima al e in seguito al .\nNazionale.\nVanta 24 presenze 2 reti con la Nazionale bosniaca."}
{"id": "1217767", "revid": "481349", "url": "https://it.wikipedia.org/wiki?curid=1217767", "title": "Il Corriere di Tunisi", "text": "Il Corriere di Tunisi \u00e8 un quindicinale di lingua italiana pubblicato in Tunisia. Il primo numero venne dato alle stampe nel 1869 ma le pubblicazioni vennero interrotte durante il protettorato francese della Tunisia (1881-1956) nell'ambito del disegno delle autorit\u00e0 di sopprimere l'uso della lingua italiana.\nIl giornale venne rifondato nel marzo del 1956 da Giuseppe Finzi, discendente del carbonaro livornese Giulio Finzi, esule a Tunisi dopo l'insuccesso dei moti del 1820-1821 dove riprese l'attivit\u00e0 di tipografo che conduceva in Toscana. Dal 1963 al 2012 \u00e8 stato diretto da Elia Finzi, figlio di Giuseppe.\n\u00c8 pubblicato dalle \u00c9ditions Finzi di Tunisi e ha una diffusione tra 5.000 e 7.000 copie a edizione. Dal marzo 2005 ha una versione su Internet."}
{"id": "1217772", "revid": "6923", "url": "https://it.wikipedia.org/wiki?curid=1217772", "title": "Richard Serra", "text": "Biografia.\nSerra ha studiato letteratura inglese all'Universit\u00e0 di Berkeley e, in seguito, all'Universit\u00e0 di Santa Barbara, tra il 1957 e il 1961. Ha studiato poi belle arti all'Universit\u00e0 Yale tra il 1961 e il 1964. Durante il periodo sulla costa occidentale, contribu\u00ec al proprio mantenimento lavorando in una acciaieria, il che avrebbe avuto grande importanza sul suo lavoro successivo. La sua prima esposizione individuale avviene a Roma nel 1966, mentre la prima esposizione in una contesto urbano di una sua opera permanente avviene a Kassel nel 1977. Serra vive vicino a New York e in Nuova Scozia.\n\u00c8 fratello di un famoso avvocato di San Francisco, Tony Serra.\nLe opere.\nSerra \u00e8 stato uno dei primi artisti a vedere un suo lavoro artistico pubblico rifiutato fisicamente dal pubblico. Nel 1981, Serra install\u00f2 l'opera \"Tilted Arc\", un arco leggermente curvato, alto 3,50 metri, in acciaio dolce a Federal Plaza, nella citt\u00e0 di New York. Ci furono delle controversie sin dal primo giorno di installazione dell'opera. Un'assemblea pubblica del 1985 termin\u00f2 con una votazione che prevedeva il trasferimento dell'opera, ma Serra protest\u00f2, sostenendo che l'opera era ideata per quel determinato sito e non poteva essere spostata altrove. Alla fine, il 15 marzo, l'opera fu smantellata da operai inviati dal governo federale e rottamata. Questi avvenimenti furono descritti in un libro satirico di William Gaddis, \"A Frolic of His Own\".\nNel 2003 Richard Serra espose un'opera, denominata Naples, a Piazza del Plebiscito, a Napoli. Quest'ultima rappresenta una spirale, composta, come sempre, in fogli d'acciaio. Oggi \u00e8 conservata al Museo Guggenheim di Bilbao.\nUn'altra famosa opera di Serra \u00e8 l'enorme scultura \"Snake\", tre sinuosi fogli d'acciaio che creano un percorso curvilineo, opera permanentemente installata nella galleria pi\u00f9 grande del Guggenheim di Bilbao. Nel 2005, il museo in questione espose altre opere di Serra.\nIl rapporto con la Spagna, comunque, non \u00e8 stato sempre idilliaco. Nel 2005 il Museo Nacional Centro de Arte Reina Sof\u00eda di Madrid annunci\u00f2 che un'opera di 38 tonnellate era andata perduta.\nNella primavera del 2005, Serra torn\u00f2 a San Francisco per installare il suo primo lavoro in spazi pubblici in quella citt\u00e0: due lame d'acciaio di circa 15,24 metri (50 piedi) e del peso di 160 tonnellate, nel principale spazio all'aperto dell'Universit\u00e0 di San Francisco. Nella stessa citt\u00e0, nel 2000, aveva installato l'opera \"Charlie Brown\", una scultura di circa 18,28 metri, nel quartier generale di una societ\u00e0. Per favorirne l'ossidazione, inizialmente degli spruzzatori furono puntati sulla struttura.\nNel 2006, alla Whitney Biennial, Serra mostr\u00f2 un disegno raffigurante un prigioniero di Abu Ghraib con il titolo \"Stop Bush\"."}
{"id": "1217781", "revid": "767487", "url": "https://it.wikipedia.org/wiki?curid=1217781", "title": "Victoria Catlin", "text": " Dopo aver recitato alcuni anni per il cinema, divenne famosa in tutto il mondo interpretando il ruolo di Blackie O'Reilly nella serie tv \"I segreti di Twin Peaks\"."}
{"id": "1217788", "revid": "36426", "url": "https://it.wikipedia.org/wiki?curid=1217788", "title": "Arte orafa senese del XIV secolo", "text": ""}
{"id": "1217793", "revid": "486946", "url": "https://it.wikipedia.org/wiki?curid=1217793", "title": "Gruppo Sportivo Carbosarda", "text": ""}
{"id": "1217795", "revid": "44939", "url": "https://it.wikipedia.org/wiki?curid=1217795", "title": "Charles Robert Darwin", "text": ""}
{"id": "1217802", "revid": "767487", "url": "https://it.wikipedia.org/wiki?curid=1217802", "title": "Jim Carroll", "text": "\u00c8 conosciuto principalmente per il suo racconto autobiografico del 1978 \"Jim entra nel campo di basket\" (\"The Basketball Diaries\"), da cui nel 1995 venne tratto il film \"Ritorno dal nulla\", con Leonardo DiCaprio nei panni del giovane poeta, e per essere stato fondatore della Jim Carroll Band.\nBiografia.\nCresciuto in una famiglia di origine irlandese frequent\u00f2 la scuola cattolica Trinity School di New York. Promettente giocatore di basket (nella squadra del liceo gioc\u00f2 assieme a Kareem Abdul-Jabbar), divenne presto tossicodipendente dall'eroina, il cui bisogno lo porter\u00e0 anche a prostituirsi.\nNel 1973 pubblica la prima raccolta di poesie \"Living at the Movies\", seguita nel 1976 da \"Organic Trains\" che lo far\u00e0 apprezzare dagli scrittori della Beat Generation. In questo periodo si trasferisce in California dove riesce a disintossicarsi dall'eroina.\nNel 1978 pubblica il libro \"Basketball Diaries\" composto da racconti scritti durante la sua adolescenza. \nCrescendo pubblica diversi libri di poesia e un altro diario: \"Jim ha cambiato strada\", con la testimonianza della sua disintossicazione dalla droga.\nIspirato dall'amica Patti Smith, inizia a scrivere canzoni. Nel 1978 fonda la \"Jim Carroll Band\", un gruppo punk rock/american punk con cui ottiene un grande successo negli Stati Uniti col disco d'esordio \"Catholic Boy\". Ne seguiranno altri due: \"Dry dreams\" e \"I Write Your Name\".\nMuore l'11 settembre 2009 nel suo appartamento di New York a causa di un attacco di cuore.\nNel marzo 2010 \u00e8 uscita la prima biografia in assoluto sul grande artista newyorkese, \"Jim Carroll - Poeta, Punk, Ribelle\", scritta da F.T. Sandman. Il romanzo postumo di Carroll, intitolato \"The Petting Zoo\", vede invece la luce nell'autunno del 2010."}
{"id": "1217805", "revid": "287204", "url": "https://it.wikipedia.org/wiki?curid=1217805", "title": "Pokemon Smeraldo", "text": ""}
{"id": "1217807", "revid": "44939", "url": "https://it.wikipedia.org/wiki?curid=1217807", "title": "Gregor Johann Mendel", "text": ""}
{"id": "1217808", "revid": "123906990", "url": "https://it.wikipedia.org/wiki?curid=1217808", "title": "Information Awareness Office", "text": "L'Information Awareness Office (IAO, Ufficio Informatore) \u00e8 stato istituito dal Defense Advanced Research Projects Agency (DARPA, Agenzia di Ricerca Avanzata in Progetti per la Difesa), l'agenzia per la ricerca e lo sviluppo del Dipartimento della Difesa degli Stati Uniti, nel gennaio 2002 per accorpare diversi progetti del DARPA concentrati nell'applicazione della tecnologia informatizzata per contrastare minacce alla sicurezza nazionale.\nLa missione dell'IAO era rivolta a \"immagine, sviluppo, applicazione, integrazione, dimostrazione e tecnologie, componenti e prototipi per il passaggio di informazioni, cicli-ridondanti, sistemi di informazioni in grado di contrastare minacce asimmetriche attraverso l'ottenimento della conoscenza della totalit\u00e0 dell'informazione\". In seguito alle critiche mosse che lo sviluppo e l'impiego di queste tecnologie potrebbero potenzialmente condurre ad un sistema di \"sorveglianza di massa\", il Congresso degli Stati Uniti nel 2003 non rinnov\u00f2 il finanziamento, quindi i progetti continuarono fuori dell'IAO per attingere da altri finanziamenti.\nStoria.\nL'IAO fu istituita dal DARPA dopo gli attentati dell'11 settembre 2001 per riunire alcuni progetti del DARPA sotto il controllo direttivo di un ufficio tecnico mirato allo sviluppo di tecnologia informatizzata avanzata per contrastare minacce terroristiche. L'amministratore John Poindexter, ex consulente della sicurezza nazionale degli Stati Uniti durante la presidenza di Ronald Reagan, fu il primo direttore dell'IAO.\nDurante il mese di febbraio dell'anno 2003 l'IAO part\u00ec con il finanziamento per il \"Total Information Awareness\" (TIA) \"Program\" (tre mesi dopo, in maggio, il programma fu rinominato \"Terrorism Information Awareness Program\"). Nonostante il TIA fosse soltanto uno dei progetti dell'IAO, molti critici e notiziari confondevano il TIA con gli altri progetti dell'IAO, cos\u00ec divenne uso comune dire TIA intendendo l'IAO nella sua interezza. Lo stesso TIA era un piano sistematizzato del IAO inteso per integrare tecnologie informatizzate in un sistema atto a fornire strumenti alla difesa per meglio localizzare, classificare e identificare potenziali terroristi tra gli stranieri al fine di incrementare le probabilit\u00e0 di anticipare l'avversario. Essendo una rete di programmi, l'obbiettivo era la creazione di un'\"architettura informatizzata di controspionaggio terroristico\" che integrasse le tecnologie degli altri programmi. Il TIA era ricerca, sviluppo e tecnologia integrata per aggregare dati su un piano virtuale, per eseguire analisi di legami orientate sui soggetti, per sviluppare modelli descrittivi di predizione attraverso estrapolazione di dati o ipotesi umane, e infine di applicare questi modelli a qualsiasi raccolta di dati per identificare terroristi singoli o gruppi organizzati.\nTra i programmi del IAO atti a fornire il TIA di aggregatori di componenti di dati e tecnologie di analisi automatiche si possono annoverare il Genisys, il Genisys Privacy Protection, l'Evidence Extraction e Link Discovery, lo Scalable Social Network Analysis. Il IAO fu menzionato per la prima volta sul \"New York Times\" dal giornalista John Markoff il 13 febbraio 2002. Il 2 agosto 2002 il Dr. Poindexter rilasci\u00f2 un'intervista al \"DARPAtech 2002\" intitolata \"Overview of the Information Awareness Office\" dove descrive il TIA. Il 14 novembre 2002 il \"New York Times\" pubblic\u00f2 una colonna di William Safire dove sostiene \"Il TIA ha ricevuto 200 milioni di dollari per la creazione di fascicoli su 300 milioni di americani.\" Safire \u00e8 stato reputato come colui che ha innescato il movimento anti-TIA\nIn aggiunta al programma in s\u00e9 stesso, la nomina di Poindexter come direttore del IAO increment\u00f2 l'interesse tra alcuni dal momento che egli era stato condannato per falsa testimonianza al Congresso e per aver alterato e distrutto documenti pertinenti al Iran-Contra Affair, sebbene queste condanne furono infine ritirate per motivi tecnici in quanto la testimonianza usata contro di lui era protetta. Il 16 gennaio 2003 il senatore Russ Feingold present\u00f2 un disegno di legge per sospendere l'attivit\u00e0 del IAO e del TIA in attesa dell'esito di un esame presso il Congresso per una possibile violazione della privacy.\nIn seguito ad un esito positivo, un provvedimento introdotto dal Senatore Ron Wyden avrebbe proibito il IAO di operare all'interno degli Stati Uniti se non specificamente autorizzato in merito dal Congresso e avrebbe affossato il IAO del tutto se entro 60 giorni dopo l'entrata in vigore del provvedimento il Pentagono non avesse imbastito per il Congresso un rapporto che stimasse l'impatto delle attivit\u00e0 del IAO sulla vita privata e le libert\u00e0 civili oppure se il Presidente non certificasse come vitali questi programmi per gli interessi di sicurezza nazionale. Come risposta a questo disegno di legge, il 20 maggio 2003 il DARPA forn\u00ec una relazione sulle sue attivit\u00e0.\nIn questa relazione, il IAO cambiava il nome del programma in \"Terrorism\" Information Awareness Program e enfatizzava che il programma non era designato alla compilazione di fascicoli sui cittadini americani, ma piuttosto alla ricerca e sviluppo di strumenti che avrebbero permesso alle agenzie autorizzate di raccogliere informazioni sulle reti terroristiche. Malgrado il cambio del nome e queste garanzie, i critici continuarono a vedere questo sistema potenzialmente soggetto ad abusi. Cos\u00ec, i negoziati tra Governo e Senato si conclusero nel \"Department of Defense Appropriations Act, 2004\" (trasformato in legge dal Presidente Bush il 1\u00ba ottobre 2003), proibendo l'ulteriore uso di fondi in favore del TIA. Inoltre, il \"Joint Explanatory Statement\" concluse che il IAO chiuda i battenti all'istante. Nonostante il definanziamento del TIA e la chiusura del IAO, svariati progetti targati TIA continuarono ad essere finanziati come annessi alla Difesa e ai Servizi Segreti gi\u00e0 dal 2003.\nPer esempio, svariati progetti del TIA furono finanziati attraverso il \"National Foreign Intelligence Program\" per contrastare il terrorismo internazionale con il patrocinio del National Security Agency come \"attivit\u00e0 di ricerca e sviluppo avanzate\" (ARDA, Advanced Research and Development Activity) annessa al 2004 DOD Appropriations Act come previsto dall'art. 8131 dello stesso. Recenti aggiornamenti suggeriscono che alcune di queste attivit\u00e0 sono ora parte dell\"'ufficio per la tecnologia distruttiva\" (DTO, Disruptive Technology Office) che fa riferimento al Director of National Intelligence. Un imprecisato numero di funzioni del TIA sono state fuse col nome in codice \"Topsail\" (\"Coffa\").\nLe attivit\u00e0.\nLe ricerche del IAO erano condotte maggiormente su cinque percorsi investigativi: problem-solving in collaborazione fiduciaria; disvelamento strutturato; analisi dei legami e dei gruppi; visualizzazione consapevole del contesto; come prendere decisioni seguendo una memoria collettiva. Tra i progetti del IAO che il TIA intendeva integrare vi erano:\nTra i progetti del IAO focalizzati sulla traduzione del linguaggio si possono annoverare:\nAltri progetti del IAO per\u00f2 non direttamente connessi al TIA erano:\nAspetti controversi.\nCritiche si estesero contro il IAO sui media tradizionali e su Internet da destra e da sinistra, da libertari e libertari civili, convinti che tecnologie di analisi su massicci aggregati di informazioni conducono a una forma di dataveillance che pu\u00f2 minacciare le libert\u00e0 personali. Per alcuni, questi sviluppi sono visti come uno scivolone verso uno Stato totalitario.\nAltri credono che lo sviluppo di queste tecnologie \u00e8 inevitabile e che quindi progettare sistemi e metodi per il controllo del loro uso \u00e8 strategicamente pi\u00f9 efficace che semplicemente opporsi.\nIl ruolo nelle \"teorie del complotto\".\nIl logo.\nIl IAO cattur\u00f2 l'attenzione di molti osservatori per l'uso del simbolo massonico dell'occhio nella piramide nel suo logo originale. Quel logo ritraeva l'Occhio della Provvidenza, ricavato dal Great Seal of the United States, che guarda la Terra, e il motto in latino \"scientia est potentia\", ossia \"conoscenza \u00e8 potere\". In pi\u00f9, \"Iao\" \u00e8 un altro nome per la divinit\u00e0 suprema gnostica e per il Demiurgo come ci si riferisce durante il rituale massonico. La piramide ha 13 scalini, lo stesso numero che nella banconota americana da un dollaro.\nSiccome la critica mont\u00f2 verso il finire del 2002, quel logo fu rimosso dalla pagina web ufficiale e rimpiazzato con un altro. Interpellati circa questa rimozione, il IAO rispose nel 2003 di febbraio con una \"Dichiarazione riguardo al significato e l'uso del logo del IAO\" in forma di FAQ. Le descrizioni originali del IAO e del TIA e le biografie dei membri anziani furono rimosse dal sito del DARPA bench\u00e9 restino largamente disponibili su Internet\nIl pericolo della sorveglianza inversa.\nDiversi libertari e libertari civili si interessarono alle attivit\u00e0 dell'IAO, poich\u00e9 ritenevano che ci\u00f2 costituisse il principio di una evoluzione verso un sistema di sorveglianza di massa come tratteggiato dallo scrittore britannico George Orwell nel suo romanzo \"1984\".\nIl 27 novembre 2002, il cronista Matt Smith del San Francisco Weekly decise di illustrare al direttore del IAO John Poindexter il pericolo di proliferazione di informazioni riservate e pubblic\u00f2 una colonna dove svela gli indirizzi privati e i numeri di telefono di Poindexter e dei suoi vicini di casa emersi da operazioni speciali autorizzate di sorveglianza telefonica. Questa informazione velocemente si diffonde su Internet, e alcuni contestatori crearono siti web ripubblicando quei dati personali e altri."}
{"id": "1217810", "revid": "339392", "url": "https://it.wikipedia.org/wiki?curid=1217810", "title": "Bernard Renault", "text": ""}
{"id": "1217811", "revid": "184273", "url": "https://it.wikipedia.org/wiki?curid=1217811", "title": "Composizione aneddotica", "text": ""}
{"id": "1217815", "revid": "228587", "url": "https://it.wikipedia.org/wiki?curid=1217815", "title": "OGRE 3D", "text": "OGRE (\"Object-Oriented Graphics Rendering Engine\") \u00e8 un motore di rendering 3D, flessibile, orientato alla scena.\nIl motore \u00e8 software libero, sotto la licenza MIT ed ha una comunit\u00e0 di utilizzatori molto attiva. \u00c8 stato usato in alcuni videogiochi commerciali. \u00c8 stato il Progetto del mese marzo 2005 per Sourceforge.\nInformazioni generali.\nCome dice il suo nome, OGRE \u00e8 \"solo\" un motore di rendering. Come tale, il suo scopo principale \u00e8 quello di fornire soluzioni generali per il rendering grafico. Nonostante questo ci sono alcune strutture come vettori e matrici, gestione della memoria che hanno solo lo scopo di aiuto. Chi cerca una soluzione \"tutto in uno\" per sviluppare un videogioco o una simulazione deve fare attenzione, poich\u00e9 per esempio non fornisce supporto per l'audio e per la fisica.\nIn generale, si pensa che questo sia il maggiore svantaggio per OGRE, ma pu\u00f2 essere anche visto come una caratteristica del motore. La scelta di OGRE di essere solo un motore grafico lascia agli sviluppatori la libert\u00e0 di usare le librerie che desiderano per l'audio, la fisica, gli input...\nAttualmente OGRE \u00e8 distribuito sotto la licenza MIT.\nCaratteristiche.\nOGRE ha una struttura orientata agli oggetti con un'architettura a plugin che consente l'aggiunta di caratteristiche.\nOGRE \u00e8 un motore basato su scene, con il supporto di vari Scene Managers, come Octree, BSP.\nOGRE \u00e8 completamente multipiattaforma, con il supporto delle DirectX e OpenGL. Al momento esistono dei binari precompilati per Linux, macOS, e tutte le maggiori versioni di Windows.\nOGRE supporta anche shaders personalizzati sia con vertex che con fragment program, scritti in GLSL, HLSL, Cg e asm.\nIl landscape scene manager (per gli ambienti esterni) ha il supporto per il LOD progressivo (Progressive LOD), che pu\u00f2 essere creato automaticamente o manualmente.\nIl motore di animazione ha il pieno supporto per l'Hardware Weighted Multiple Bone Skinning, che pu\u00f2 essere impostato attraverso delle pose per il Full Pose Mixing.\nOGRE ha anche un compositing manager con un linguaggio di scripting e postprocessing a schermo intero per effetti come HDR, blooming, saturazione, luminosit\u00e0, sfumatura e rumore. Un sistema di particelle (particle system) con rendering estensibile ed effetti personalizzabili.\nLe librerie provvedono anche debugging della memoria ed il caricamento delle risorse dagli archivi.\nCi sono esportatori di contenuto per la maggior parte dei software di modellazione 3D inclusi 3D Studio Max, Maya, Blender, LightWave, Milkshape, SketchUp e altri.\nUn resoconto completo delle funzioni pu\u00f2 essere trovato qui."}
{"id": "1217816", "revid": "80339", "url": "https://it.wikipedia.org/wiki?curid=1217816", "title": "Oriekhovo-Zuievo", "text": ""}
{"id": "1217825", "revid": "110157", "url": "https://it.wikipedia.org/wiki?curid=1217825", "title": "Madras (Oregon)", "text": "Madras \u00e8 una cittadina di 6.000 abitanti, capoluogo della contea di Jefferson, nello Stato dell'Oregon (USA)."}
{"id": "1217828", "revid": "32698", "url": "https://it.wikipedia.org/wiki?curid=1217828", "title": "OGRE", "text": ""}
{"id": "1217832", "revid": "1494169", "url": "https://it.wikipedia.org/wiki?curid=1217832", "title": "Harold Smith", "text": ""}
{"id": "1217833", "revid": "729019", "url": "https://it.wikipedia.org/wiki?curid=1217833", "title": "Claudicatio intermittens", "text": "La claudicatio intermittens (dal latino \"claudicatio\", \u00abzoppicare\u00bb e \"intermittens\", \u00abin maniera discontinua nel tempo\u00bb) consiste in una difficolt\u00e0 di deambulazione che recede col riposo.\nEziologia.\n\u00c8 la manifestazione della vasculopatia periferica, conseguenza dell'aterosclerosi che determina la riduzione del flusso di sangue e dunque di ossigeno ai muscoli preposti alla deambulazione.\nEpidemiologia.\nL'aterosclerosi colpisce circa il 10% della popolazione oltre i 65 anni di et\u00e0 nei paesi industrializzati, mentre per la claudicatio intermittens la percentuale di persone colpite scende a circa il 5%. La claudicatio intermittens si manifesta solitamente in uomini di oltre 50 anni.\nPresentazione clinica.\nSi presenta come una sensazione dolorosa dell'arto affetto (di norma un polpaccio, ma pu\u00f2 riguardare anche una porzione pi\u00f9 periferica o un singolo muscolo della gamba).\nLa gravit\u00e0 del disturbo si misura tramite il numero di metri che l'individuo pu\u00f2 percorrere prima della comparsa del dolore: all'aumentare dell'occlusione vascolare diminuisce il flusso sanguigno e il muscolo inizia a lavorare in anaerobiosi con comparsa di acido lattico e dolore in un tempo pi\u00f9 breve.\nSe il termine \"angor\" identifica il dolore dovuto all'ischemia, il termine \"claudicatio\" ne descrive l'impegno funzionale.\nTrattamento.\nIl trattamento tende a ristabilire la giusta perfusione, dato che questo sintomo non \u00e8 specifico di una precisa malattia, le strategie terapeutiche sono varie e correlate alla patologia di base."}
{"id": "1217834", "revid": "1318658", "url": "https://it.wikipedia.org/wiki?curid=1217834", "title": "500 lire", "text": ""}
{"id": "1217839", "revid": "31886", "url": "https://it.wikipedia.org/wiki?curid=1217839", "title": "Electro-Motive Diesel", "text": "Electro-Motive Diesel Inc \u00e8 la denominazione attuale di uno tra i pi\u00f9 grandi costruttori ferroviari al mondo e maggior fornitore del mercato Nordamericano insieme alla rivale (e pi\u00f9 grossa) GE Transportation. Dal 1930 e fino al 2005 \u00e8 stata propriet\u00e0 della General Motors con il nome General Motors Electro-Motive Division.\nStoria.\nGli inizi.\nLa societ\u00e0 nacque, nel 1922, come \"Electro-Motive Engineering Company\" ad opera di H. L. Hamilton e Paul Turner allo scopo di costruire e fornire rotabili ferroviari con motorizzazione diesel alle compagnie ferroviarie statunitensi Northern Pacific e Great Western. Nel 1925 cambi\u00f2 la propria ragione sociale in \"Electro-Motive Corporation\"\nNel 1930 venne acquistata dalla General Motors e ribattezzata \"General Motors Electro-Motive Division\" ne divenne la divisione produttiva di prodotti ferroviari.\nDopo un inizio passato a costruire principalmente automotrici diesel, alla fine degli anni '30 la EMD svilupp\u00f2 la macchina che le diede il successo e fama mondiale: la serie \"FT\", destinata ai treni merci, e la serie \"E\" destinata ai convogli passeggeri. Il successo dei locomotori diesel negli Stati Uniti fu dovuto principalmente al fatto che questi avevano costi di esercizio assai inferiori alle locomotive a vapore. Soprattutto, per le compagnie che attraversavano i deserti e le Montagne Rocciose, il disporre di macchine motrici che non necessitavano di un rifornimento continuo di acqua (cosa necessaria per la trazione a vapore che ne richiede un consumo elevato e continuo) consent\u00ec di snellire di molto la catena di supporto al materiale di trazione (niente torri di rifornimento d'acqua).\nCon le serie FT ed E, grazie anche al motore diesel a due tempi serie 567 (il nome deriva dalla cubatura: 567 pollici cubici per cilindro), che era disponibile in configurazioni a V6, V8, V12 e V16, la EMD si guadagn\u00f2 subito una grossa fetta di mercato, a discapito dei tradizionali costruttori ferroviari statunitensi, ovvero American Locomotive Company, Baldwin e Lima. In particolare, la possibilit\u00e0 del comando multiplo delle macchine diesel rendeva queste praticamente adatte a qualsiasi tipo di servizio, poich\u00e9 la potenza poteva essere incrementata semplicemente aggiungendo nuove unit\u00e0. Di fatto, dalle prime FT, riconoscibili dal caratteristico muso \"da bulldog\" e immortalato in moltissimi film, si pass\u00f2, a fine guerra alle unit\u00e0 tipo F2, F7 e F9, adatte al servizio merci, e alle versioni per treni passeggeri FP7 ed FP9. Inoltre la EMD vendette in Belgio, Norvegia, Danimarca e Ungheria macchine da esse derivate, adattate alle esigenze europee (sagoma limite inferiore e minor peso assiale). Tutti questi locomotori, come i seguenti, erano caratterizzati dalla trazione diesel-elettrica, in cui il motore termico serviva ad azionare un generatore di energia elettrica per i motori elettrici in corrente continua.\nIl Dopoguerra.\nNel 1949 la EMD apr\u00ec una propria sussidiaria a London, nell'Ontario (Canada), mentre negli anni seguenti, per sostituire i modelli della serie F, inizi\u00f2 la produzione del modello GP-7 (2610 esemplari venduti). Caratteristica di questa macchina, capostipite di una serie, era il fatto di somigliare ad un grosso locomotore da manovra, piuttosto che a un locomotore per servizi di linea. Al modello GP-7 fecero seguito versioni derivate dotate di motorizzazioni adattate alle esigenze delle varie compagnie ferroviarie. Allo stesso modo, pure il rodiggio cambi\u00f2. Generalmente la EMD classifica le macchine a due assi per carrello (Bo'-Bo') con il suffisso GP (General Purpose - impiego generale), mentre le macchine a sei assi (tre per carrello, Co'-Co') con il suffisso SD (Special Duty).\nAllo stesso tempo la EMD migliorava le prestazioni del suo motore 567, per poi passare nel 1966 al nuovo modello 645, disponibile anche sovralimentato. La versione V16 sovralimentata disponeva di 2,7 MW (circa 3500\u00a0hp).\nNegli anni cinquanta, eliminata la concorrenza delle rivali Alco, Baldwin e Lima, sulla scena dei costruttori Nordamericani apparve la General Electric Transportation, che di fatto divenne la grande e unica rivale della EMD.\nPer consolidare la sua posizione di azienda leader nel settore ferroviario, la EMD introdusse nel 1960 le fortunate serie SD-40 ed SD-45, quest'ultima equipaggiata con un motore V20 della serie 645E3 che forniva 2,7 MW. L'aspetto esteriore di queste macchine era contraddistinto dalle due passerelle ai lati del corpo centrale, contenente il singolo motore diesel, con la cabina di guida ad una sola estremit\u00e0. Questo per facilitare la manutenzione. Talvolta le unit\u00e0 motrici, sempre accoppiabili in comando multiplo, erano prive di cabina, poich\u00e9 fungevano da sola unit\u00e0 propulsiva aggiunta.\nNel 1969, su richiesta della Union Pacific, la EMD produceva 47 DDA40X, macchine con otto assi, di fatto una macchina GP doppia. Dotate di ben 4,9 MW, rimangono a tutt'oggi le pi\u00f9 potenti diesel mai costruite. La scarsa flessibilit\u00e0 tuttavia ne sanc\u00ec una rapida fine.\nTre anni dopo, nel 1972, la EMD svilupp\u00f2 la SD40-2, che divenne la serie di maggior successo, con ben 3945 macchine costruite, 5752 contando anche la versione precedente SD40.\nNel 1984 la EMD introdusse il nuovo motore gruppo 710, che tuttora equipaggia i suoi locomotori diesel.\nGli ultimi anni.\nNel 1992 venne introdotta la nuova SD-70, che nelle versioni aggiornate, \u00e8 ancora in produzione, disponibile sia con motori elettrici di trazione a corrente continua, sia a corrente alternata. Meno successo hanno avuto le SD-80, dotate di motore a 20 cilindri, e le successive SD-90MAC, con un motore 16 cilindri da ben 4,5 MW: le compagnie ferroviarie nordamericane preferiscono macchine meno potenti ma pi\u00f9 flessibili. Difatti, quando collegate in comando multiplo, \u00e8 meglio avere pi\u00f9 locomotori di minor potenza piuttosto che pochi di maggior potenza, in modo che un guasto ad un'unit\u00e0 propulsiva incida meno sulle prestazioni del convoglio.\nLa concorrenza della General Electric si \u00e8 fatta sentire, specie quando quest'ultima ha introdotto la serie Dash-9 e derivati, al punto che nel 2005 si vociferava la vendita del settore ferroviario da parte della General Motors.\nLa EMD punta sulle macchine serie SD-70M-2 e sulla successiva SD-70 ACe, disponibili anche con assi sterzanti nei carrelli e nuove motorizzazioni. Oltre che al mercato nordamericano, la EMD ha in catalogo modelli adatti alle ferrovie europee, grazie alle quali, specie alle nuove compagnie private, spera di bissare il successo della allora F7. La SD-70 ACe ha ricevuto significativi ordini dalle due grandi compagnie del West, la BNSF Railway e la Union Pacific Railroad.\nLa sua denominazione attuale \u00e8 quella di Electro-Motive Diesel Inc."}
{"id": "1217840", "revid": "897219", "url": "https://it.wikipedia.org/wiki?curid=1217840", "title": "Fulvio Saini", "text": "Carriera.\nGiocatore.\nHa iniziato la sua carriera nelle giovanili del , la squadra che lo lancer\u00e0 nel professionismo e di cui diventer\u00e0 capitano. Il calciatore brianzolo ha vissuto quasi un ventennio con la maglia biancorossa, collezionando 552 presenze in campionato (290 delle quali in Serie B e 262 in Serie C1), record per la societ\u00e0 monzese, condite da 13 gol, la vittoria di due Coppa Italia Serie C e tre promozioni in Serie B.\nHa chiuso la sua carriera disputando 3 stagioni in Serie C2 nella , con 92 gare e una rete.\nAllenatore.\nDopo aver concluso la sua esperienza da calciatore, ha allenato per molti anni le giovanili del Monza. Nel giugno del 2017, a 40 anni esatti dal suo ingresso da calciatore nelle giovanili del Monza, ha lasciato il suo incarico di allenatore.\nNella stagione 2017/2018 ha preso la guida della formazione Juniores Nazionale del . Dopo aver guidato la squadra per quattro stagioni, nell'annata 2021-2022 gli \u00e8 stata affidata la guida dell'Under 17, che lascia nell'ottobre 2021."}
{"id": "1217843", "revid": "547992", "url": "https://it.wikipedia.org/wiki?curid=1217843", "title": "Christa McAuliffe", "text": "Biografia.\n \nIl giorno del tragico evento, i suoi genitori, i suoi amici e tutti i suoi allievi assistettero alla tragedia, dato che si trovavano sulle tribune del Kennedy Space Center, non lontano da dove decoll\u00f2 lo Shuttle. Christa, una volta nello spazio, avrebbe dovuto tenere una lezione collegata via satellite con studenti di tutto il mondo, nell'ambito del progetto Teacher in Space. Sposata e con due figli, Christa McAuliffe riposa nel cimitero del Calvario a Concord, New Hampshire.\nMemoria.\nLe \u00e8 stato dedicato l'asteroide 3352 McAuliffe e un cratere lunare di 19\u00a0km di diametro."}
{"id": "1217850", "revid": "161273", "url": "https://it.wikipedia.org/wiki?curid=1217850", "title": "NGC 5986", "text": "NGC 5986 \u00e8 un ammasso globulare situato nella costellazione australe del Lupo.\nSi individua 2,5 gradi a WNW della stella di seconda magnitudine \"Eta Lupi\"; un binocolo \u00e8 sufficiente ad individuarlo, se la notte \u00e8 buia. Un telescopio newtoniano gi\u00e0 individua le stelle pi\u00f9 luminose, che appaiono di tredicesima magnitudine. Una stella doppia di sesta si individua invece pochi primi d'arco a ESE. NGC 5986 \u00e8 un ammasso di classe VII, dunque non particolarmente denso; sarebbe distante dal Sole poco meno di 40\u00a0000 anni-luce.\nAlcuni gradi a nord, si evidenzia nelle foto a lunga esposizione e a grande campo la sottile nebulosa oscura B 228, della lunghezza apparente di circa 4 gradi da NW a SE."}
{"id": "1217854", "revid": "1005847", "url": "https://it.wikipedia.org/wiki?curid=1217854", "title": "Pasquale Senatore", "text": "Biografia.\nGi\u00e0 militante, negli anni del liceo, dell'organizzazione \"Giovane Italia\", a 18 anni aderisce all'MSI.\nNello stesso periodo, oltre all'interesse per la politica, prosegue gli studi e, dopo la maturit\u00e0 classica al liceo \"Pitagora\" di Crotone, si trasferisce a Messina per seguire gli studi di filosofia. Ottenuta la laurea, torna a Crotone, dove per circa 30 anni insegna Italiano e Storia presso l'Istituto tecnico commerciale \"A. Lucifero\".\nPer molti anni segretario provinciale del MSI-DN, nel 1995, con la cosiddetta \"svolta di Fiuggi\", aderisce ad Alleanza Nazionale.\nFa pi\u00f9 volte parte del Consiglio comunale e di quello provinciale finch\u00e9, nel 1997, accetta la candidatura a sindaco della citt\u00e0 ionica, vincendo al ballottaggio con il 58% dei consensi. Alle successive elezioni del 2001, viene rieletto sindaco, come espressione di una coalizione di centro-destra, con il 66,5% dei voti.\nRimane in carica fino al 2005, quando viene eletto consigliere regionale per le liste di Alleanza Nazionale. Nel 2008 aderisce al movimento La Destra, con cui si candida - come capolista in Calabria - al Senato della Repubblica.\nDopo alcuni mesi, aderisce al Popolo della Libert\u00e0, ricandidandosi al Consiglio regionale nel 2010, senza tuttavia essere eletto. Rompe con la politica dei partiti e alle elezioni amministrative del 2011 si candida a sindaco di Crotone, fuori dagli schemi, sostenuto da tre liste civiche e dai candidati indipendenti di Forza Nuova. Arriva terzo con il 18,08% dei voti, a breve distanza dalla candidata ufficiale del centrodestra, e per poche centinaia di voti non accede al ballottaggio. In Consiglio comunale si iscrive al gruppo del PdL.\nMuore all'et\u00e0 di 75 anni stroncato da un infarto mentre era ricoverato all'ospedale di Catanzaro a causa di una caduta.\nLa fase amministrativa.\nIl \"dopo alluvione\".\nLa situazione politico-economico-industriale della citt\u00e0 non \u00e8 esaltante e fra i primi obiettivi della giunta Senatore figura il rilancio di un territorio da poco reduce dalla chiusura delle fabbriche pi\u00f9 importanti - Enichem e Pertusola Sud -, ma soprattutto dalla violenta alluvione del 14 ottobre 1996 che aveva prodotto 6 morti, migliaia di sfollati e ingenti danni. Il programma mira inizialmente alla messa in sicurezza del fiume Esaro e delle abitazioni che si trovano a ridosso dei suoi argini.\nPromuove il progetto \"Quartiere Fondo Ges\u00f9\", all'entrata della citt\u00e0, con il restauro o la costruzione \"ex novo\" di palazzi e villette popolari (in parte, non ancora completati) e la creazione di \"Piazza degli Artisti\".\nLe opere pubbliche.\nCon l'amministrazione Senatore, ha luogo la riqualificazione di numerosi quartieri, con il restauro, l'ampliamento o la creazione di numerose opere pubbliche. In quegli anni, infatti, giunsero a Crotone numerosi finanziamenti pubblici come rimborso per l'alluvione del 1996 e per il contratto d'area.\nFra di esse: l'ampliamento dello stadio Ezio Scida, del porto turistico e la costruzione del \"PalaKr\u00f2\", del \"PalaMilone\" e della \"pista ciclabile\".\nIl 14 gennaio 2005, in concomitanza con la visita alla citt\u00e0 del presidente della Repubblica Carlo Azeglio Ciampi, \u00e8 inaugurata \"Piazza Padri della Patria\".\nIl piano regolatore e la rielezione.\nSempre durante la giunta Senatore, \u00e8 adottato il piano regolatore di Crotone, atteso per 25 anni, senza per\u00f2 sostenerlo con un adeguato piano di sviluppo economico, ed i cui effetti in termini di ricaduta economica e sociali sono da dimostrare.\nNel 2001 \u00e8 rieletto sindaco al primo turno con il 68,8% dei voti mentre, nel 2005, quando \u00e8 eletto al Consiglio regionale, si dimette, lasciando l\"'interim\" al \"suo\" \"Assessore alla Pubblica Istruzione e all'Universit\u00e0\" Armando Riganello, che \"traghetter\u00e0\" l'amministrazione fino alle elezioni del 2006, che segneranno il ritorno del centrosinistra al governo della citt\u00e0.\nIn Consiglio regionale ha ricoperto la carica di Vicepresidente della IV Commissione \"Assetto, utilizzazione del territorio e protezione dell'ambiente\".\nIl tentativo di bonificare la citt\u00e0.\nDurante il periodo dei suoi due mandati la citt\u00e0 di Crotone fu oggetto da parte dell'Eni di accredidare sostanze inquinanti derivate dagli scarti industriali delle fabbriche cittadine ormai chiuse da alcuni anni comemateriale inerte. In particolare, la magistratura ha puntato il dito contro numerosi edifici pubblici, in particolare alcune scuole e un parco pubblico. Quest'ultimo, ad esempio, era stato denominato dallo stesso Senatore la \"passeggiata degli innamorati\" ma dopo le indagini del Procuratore della Repubblica Raffaele Mazzotta e del Sostituto Pierpaolo Bruni, la stampa la defin\u00ec \"la passeggiata dei veleni\". Dopo le indagini della Procura part\u00ec in citt\u00e0 un forte movimento ambientalista che chiedeva salute e verit\u00e0. La citt\u00e0 di Crotone, ha ormai smascherato la magistratura, durante il mandato di Senatore fu letteralmente avvelenata da tonnellate di cubilot che venivano sotterrate sotto scuole e edifici pubblici.\nApologia di fascismo.\nDurante gli anni del mandato, dopo ogni intervista, era solito salutare a mano tesa, richiamando palesemente il saluto romano. Il gesto era tuttavia edulcorato in associazione alla frase: \"parola del vostro sindaco\".\nIl Gladio eretto sulla collina di Parco Pignera \u00e8 un'opera di chiara ispirazione dell'antica Roma fu molto criticata. Alla sua inaugurazione migliaia di persone in ogni caso apprezzarono l'opera.\nAlle elezioni del 2011, candidato a sindaco per una lista di ultradestra alleata, tra l'altro, con Forza Nuova, si present\u00f2 ad una conferenza stampa con un elmetto militare in testa.\nSenatore, da sempre fervente mussoliniano, era solito apparire in pubblico con la sua inseparabile spilla raffigurante la lettera M stilizzata, chiaro riferimento alla firma di Benito Mussolini."}
{"id": "1217866", "revid": "1073227", "url": "https://it.wikipedia.org/wiki?curid=1217866", "title": "Libri di Twin Peaks", "text": "L'universo immaginario di Twin Peaks ha ispirato alcuni libri. Durante la programmazione della seconda stagione l'editrice Pocket Books, autorizzata dai creatori della serie, pubblic\u00f2 tre libri che descrivevano le vicende da cui gli episodi del telefilm prendevano le mosse.\nLibri ufficiali.\n\"L'autobiografia dell'agente speciale Dale Cooper: La mia vita, i miei nastri\".\n\"The Autobiography of F.B.I. Special Agent Dale Cooper: My Life, My Tapes\", ISBN 978-0-330-27280-3, 1991, scritto da Scott Frost (fratello di Mark Frost). Una collezione di trascrizioni dai nastri audio dell'agente Dale Cooper, dalla sua infanzia al giorno in cui \u00e8 stato assegnato all'assassinio di Laura Palmer. Il libro include la crescita di Dale a Philadelphia, la famiglia, l'educazione alla quacchera Germantown Friends School e all'Haverford College, i primi innamoramenti, l'ossessione per l'FBI e il legame fra lui, Windom Earle e la moglie di Earle. Molte di queste trascrizioni di nastro sono state dettate a Diane, sebbene un ultimo nastro afferma che Cooper si diverta al pensiero che Diane ascolti i suoi nastri a tal punto che glieli spedir\u00e0 tutti, che lei li ascolti o no.\n\"Il diario segreto di Laura Palmer\".\n\"The Secret Diary of Laura Palmer\" ISBN 978-0-671-73590-6, 1990, scritto da Jennifer Lynch (figlia di David Lynch). Il libro contiene tutte le confessioni segrete di Laura Palmer a partire dall'et\u00e0 di dodici anni fino a pochi giorni prima della sua morte.\n\"Welcome to Twin Peaks: Access Guide to the Town\".\nISBN 978-0-671-74399-4, 1991, scritto da David Lynch, Mark Frost e Richard Saul Wurman. \u00c8 una falsa guida turistica della cittadina come se fosse stata pubblicata dalla Twin Peaks Chamber of Commerce. Contiene, per esempio, la storia dei nativi americani dell'area, la lista delle canzoni del jukebox del Double-R Diner, un ritratto dei fratelli \"Tim and Tom\" (in realt\u00e0 i produttori della serie David L. Lander e Gregg Fienberg) che offrono un servizio di \"Taxi-Dermy\", taxi e tassidermia.\n\"\"Diane...\" - The Twin Peaks Tapes of Agent Cooper\".\nAudio libro scritto da Scott Frost. All'inizio della seconda stagione Simon &amp; Schuster Audio distribuirono questa cassetta contenente nuovi messaggi dell'agente Cooper alla sua assistente interpretati da Kyle MacLachlan intervallati da clip della serie. Per la sua interpretazione MacLachlan fu nominato per un Grammy Award per il miglior album parlato.\n\"The Twin Peaks Gazette\".\n\"The Twin Peaks Gazette\" \u00e8 un falso giornale che veniva inviato ai membri del fan club ufficiale della serie per dargli anticipazioni sugli episodi futuri e informazioni da dietro le quinte. Fu interrotto poco prima della cancellazione della serie.\n\"Le vite segrete di Twin Peaks\".\n\"The Secret History of Twin Peaks\" (ISBN 978-8804665106), romanzo scritto da Mark Frost. Pubblicato per la prima volta il 18 ottobre 2016 in lingua originale, e in italiano il 18 aprile 2017 (Mondadori) in attesa dell'uscita della terza stagione. Ambientato nel 2016, quando su una scena del crimine in America, viene rinvenuto in una misteriosa cassetta di sicurezza uno strano dossier di cui non si conosce l'autore. Gordon Cole convoca un suo agente dell'F.B.I. per indagare sul dossier, al cui interno si fa riferimento ad alcuni casi che avevano coinvolto l'F.B.I. nell'apparente tranquilla cittadina di Twin Peaks, compreso l'omicidio di Laura Palmer nel 1989.\n\"Twin Peaks. Il dossier finale\".\n\"Twin Peaks: The Final Dossier\" (ISBN 978-8804659914), romanzo scritto da Mark Frost. Rappresenta il seguito del precedente, dal quale era stato espunto tutto il materiale che avrebbe rivelato alcuni punti della trama della terza stagione. Si compone di vari capitoli nei quali viene svelato il destino di molti personaggi e parecchi punti oscuri nei venticinque (in realt\u00e0 ventisette) anni trascorsi dalla seconda stagione alla terza.\nLibri non ufficiali.\n\"Twin Peaks Behind-the-scenes: An Unofficial Visitors Guide to Twin Peaks\".\nISBN 978-1-556-98284-2, 1991, scritto da Mark Altman.\n\"Welcome To Twin Peaks\".\nISBN 978-0-451-17031-6, 1990, scritto da Scott Knickelbine. \u00c8 una guida completa sugli elementi della serie, ma fu ritirata dalle librerie in quanto non autorizzata.\n\"A Twin Peaks Interpretation\".\nISBN 978-0-227-17674-0, 1992, scritto da Patricia Shook. \"Visione di una persona degli anni novanta della serie televisiva \"Twin Peaks\"\".\n\"Full of Secrets: Critical Approaches to Twin Peaks\".\nISBN 978-0-814-32506-3, 1995, a cura di David Lavery. Contiene una collezione di saggi riguardanti la politica di David Lynch, la colonna sonora e lo stato di cult della serie, la trattazione della violenza familiare, l'ossessione per il raddoppio e il silenziamento della donna. Include anche l'elenco dei registi, degli scrittori, degli attori, un calendario di Twin Peaks, un \"complete scene breakdown\" dell'intera serie e una bibliografia. I saggi includono: \"Lynching Women: A Feminist Reading of Twin Peaks\", \"Family Romance, Family Violence, and the Fantastic in Twin Peaks\", \"Infinite Games: The Derationalization of Detection in Twin Peaks\", \"Desire Under the Douglas Firs: Entering the Body of Reality in Twin Peaks\" e \"The Canonization of Laura Palmer\"."}
{"id": "1217868", "revid": "767487", "url": "https://it.wikipedia.org/wiki?curid=1217868", "title": "Minnesota Kicks", "text": "I Minnesota Kicks furono un club calcistico statunitense di Minneapolis (Minnesota), che milit\u00f2 nella North American Soccer League dal 1976 al 1981. \nStoria.\nDenver Dynamos.\nLa franchigia trae origine dai che si iscrisse al campionato NASL del 1974 e disput\u00f2 due campionati. N\u00e9 in quello d'esordio n\u00e9 in quello successivo (1975) arrivarono risultati, in quanto la squadra non si qualific\u00f2 per i \"play-off\". Al termine della seconda stagione, anche a causa della scarsa affluenza (4.200 spettatori la media complessiva delle due stagioni) fu deciso quindi il trasferimento del marchio.\nMinnesota Kicks.\nLa nuova squadra, ricostituita a Minneapolis come \"Minnesota Kicks\", non deluse le aspettative e arriv\u00f2 alla finale nazionale, il Soccer Bowl 1976, dopo aver primeggiato nella divisione e nella \"conference\" di assegnazione: nella finale di Seattle la squadra fu battuta dalla compagine di Toronto.\nNegli anni successivi, pur non vincendo mai il titolo nazionale, i Kicks giunsero sempre ai \"play-off\", anche nelle due edizioni del campionato \"indoor\" a cui presero parte.\nI Kicks sono tuttora ricordati per la fila agli ingressi del Metropolitan di Bloomington, lo stadio nei sobborghi di Minneapolis che ne ospitava le gare interne: la squadra divenne un fenomeno sociale negli anni settanta, per la capacit\u00e0 di richiamare pubblico (arriv\u00f2 fino a quasi 31.000 spettatori di media stagionale, risultato secondo solo a quello dei ben pi\u00f9 attrezzati New York Cosmos): gli spettatori avevano l'abitudine di arrivare in grande anticipo allo stadio e di socializzare bevendo in compagnia.\nNel 1981, come moltissime delle squadre della NASL, i Kicks chiusero i battenti a causa dei problemi economici della Lega."}
{"id": "1217878", "revid": "2071655", "url": "https://it.wikipedia.org/wiki?curid=1217878", "title": "The Best (t.A.T.u.)", "text": "The Best (anche conosciuto come The Best of t.A.T.u. o t.A.T.u. The Best) \u00e8 una raccolta di brani dei precedenti album del duo russo t.A.T.u., pubblicata dalle etichette Universal Music e Interscope Records nel settembre 2006. \nLa compilation, che rappresenta il primo greatest hits del duo, \u00e8 stata pubblicata come ultima opera sotto la Universal/Interscope, a seguito della separazione tra la casa discografica e le cantanti.\nDescrizione.\nIl disco comprende i singoli pi\u00f9 venduti, rari remix, tre tracce mai pubblicate prima e nella versione con DVD \u00e8 possibile vedere un concerto live, video musicali e altro. Vi sono due versioni della raccolta: una con un solo CD e un'altra che include anche il DVD (\"Deluxe Edition\"). In Corea, la \"Deluxe Edition\" comprendeva anche un poster. Negli Stati Uniti fu messo in vendita la versione con CD che era possibile acquistare solo nella catena di negozi \"Best Buy\". Comunque, per i rivenditori online degli Stati Uniti era disponibile grazie all'importazione dalla Corea.\nLa raccolta fu pubblicata il 4 settembre 2006 in Corea e in Brasile, l'11 settembre in Europa, il 27 settembre in Giappone, il 29 settembre in Germania e il 10 ottobre negli Stati Uniti. Fu pi\u00f9 tardi reso disponibile anche nell'iTunes Store il 7 novembre.\nL'album ha venduto pi\u00f9 di un milione di copie nel mondo.\nCopertina.\nLa copertina del disco riprende uno scatto delle t.A.T.u. tratto dal servizio fotografico di Sheryl Nields del 2002, con le diciassettenni Julia e Lena in posizione ravvicinata che si stringono la mano. La stessa copertina era stata gi\u00e0 utilizzata per il singolo del 2003 \"How Soon Is Now?\", in questo caso per\u00f2 la tonalit\u00e0 dell'immagine era nettamente diversa.\nAccoglienza.\nL'album ha ricevuto recensioni generalmente positive dai critici musicali. Stephen Thomas Erelwine di AllMusic gli ha assegnato quattro stelle su cinque, concludendo tuttavia dicendo che era ancora troppo presto per un greatest hits di un gruppo con alle spalle soltanto due album in studio (seppur in due lingue diverse ognuno).\nSingoli.\n\"Loves Me Not\" \u00e8 l'unico singolo estratto dall'album, pubblicato nel settembre del 2006. Sebbene la canzone sia gi\u00e0 presente nell'album \"Dangerous and Moving\", essa \u00e8 considerata il primo e unico singolo del \"The Best\". Un bassissimo numero di copie fu stampato e venduto in Francia, usando la stessa foto presente nel singolo di \"Gomenasai\". Una versione alternativa della canzone pu\u00f2 essere trovata nell'album \"Ljudi invalidy\".\nTracce.\nDisco 2 (DVD).\nPerformance live al \"Glam As You\" a Parigi, Francia\nVideo:\nVideo Remix di:\nMaking of di:\nSpot TV internazionali"}
{"id": "1217879", "revid": "78273", "url": "https://it.wikipedia.org/wiki?curid=1217879", "title": "Locarnese", "text": ""}
{"id": "1217880", "revid": "78273", "url": "https://it.wikipedia.org/wiki?curid=1217880", "title": "Luganese", "text": ""}
{"id": "1217881", "revid": "697352", "url": "https://it.wikipedia.org/wiki?curid=1217881", "title": "Duca Quaquarone de Paperoni", "text": ""}
{"id": "1217883", "revid": "697352", "url": "https://it.wikipedia.org/wiki?curid=1217883", "title": "Marchese Scarampola de Paperoni", "text": ""}
{"id": "1217889", "revid": "295403", "url": "https://it.wikipedia.org/wiki?curid=1217889", "title": "Denver Dynamos", "text": "I Denver Dynamos furono una franchigia calcistica statunitense di Denver (Colorado) che milit\u00f2 nella North American Soccer League dal 1974 al 1975.\nStoria.\nI \"Dynamos\" si iscrissero al campionato NASL del 1974 e disput\u00f2 due campionati. N\u00e9 in quello d'esordio n\u00e9 in quello successivo (1975) arrivarono risultati di rilievo, in quanto la squadra in entrambe le occasioni non si qualific\u00f2 per i \"play-off\". Al termine della seconda stagione, anche a causa della scarsa affluenza (4.200 spettatori la media complessiva delle due stagioni) fu deciso quindi il trasferimento del marchio a Minneapolis per dare origine ai ."}
{"id": "1217890", "revid": "28592", "url": "https://it.wikipedia.org/wiki?curid=1217890", "title": "Sistema preventivo", "text": ""}
{"id": "1217891", "revid": "6923", "url": "https://it.wikipedia.org/wiki?curid=1217891", "title": "Staropolski Okr\u0119g Przemys\u0142owy", "text": "Staropolski Okr\u0119g Przemys\u0142owy (dalla lingua polacca: \"Vecchia Regione Industriale Polacca\") \u00e8 una regione industriale della Polonia. \u00c8 la pi\u00f9 antica e la pi\u00f9 estesa area tra le regioni industriali della Polonia. Si trova sulle alture di Kielce, nella parte sud-orientale della nazione.\nLe principali citt\u00e0 industriali sono: Kielce, Radom, Ostrowiec \u015awi\u0119tokrzyski, Starachowice e Skar\u017cysko-Kamienna."}
{"id": "1217892", "revid": "697352", "url": "https://it.wikipedia.org/wiki?curid=1217892", "title": "Conte Pancia di Ghisa de Paperoni", "text": ""}
{"id": "1217893", "revid": "767487", "url": "https://it.wikipedia.org/wiki?curid=1217893", "title": "Non bussare alla mia porta", "text": "Non bussare alla mia porta (\"Don't Come Knocking\") \u00e8 un film del 2005 diretto da Wim Wenders e scritto dallo stesso Wenders insieme a Sam Shepard, che ne \u00e8 anche il protagonista. I due avevano gi\u00e0 lavorato insieme, vent'anni prima, in \"Paris, Texas\".\n\u00c8 stato presentato in concorso al 58\u00ba Festival di Cannes.\nTrama.\nHoward Spence \u00e8 un attempato attore di film western che un giorno, stanco e disgustato della sua vita e del suo lavoro, fugge a cavallo e ancora in abiti da scena dal set dell'ennesimo film western. L'attore cerca rifugio nel suo passato, tra la casa materna in Nevada e una cittadina nel Montana dove trent'anni prima era stato girato uno dei suoi film di maggior successo, e dove va alla ricerca di una donna con la quale aveva avuto una breve storia. Spence \u00e8 costantemente braccato da un insolito legale della casa di produzione che vuole a tutti i costi riportarlo sul set del film che ha abbandonato.\nFotografia.\nCome sempre nei film di Wenders, la fotografia \u00e8 particolarmente curata. In questo film, girato in Super 35 mm, Wenders e Franz Lustig si sono ispirati enfaticamente ai dipinti di Edward Hopper.\nColonna sonora.\nPer l'ennesima volta il cantante Bono torna a collaborare con Wim Wenders, questa volta firmando insieme a The Edge la title-track \"Don't Come Knocking\" interpretata insieme ad Andrea Corr."}
{"id": "1217894", "revid": "287204", "url": "https://it.wikipedia.org/wiki?curid=1217894", "title": "Staropolski Okreg Przemyslowy", "text": ""}
{"id": "1217897", "revid": "110157", "url": "https://it.wikipedia.org/wiki?curid=1217897", "title": "Circondario di Annaberg", "text": "Il circondario di Annaberg era un circondario della Sassonia di 82.383 abitanti, che aveva come capoluogo Annaberg-Buchholz.\nIl 1\u00ba agosto 2008 \u00e8 stato unito ai circondari di Aue-Schwarzenberg, Monti Metalliferi Centrali e Stollberg per formare il nuovo circondario dei Monti Metalliferi."}
{"id": "1217898", "revid": "3115", "url": "https://it.wikipedia.org/wiki?curid=1217898", "title": "Michelangelo Garove", "text": "Oper\u00f2 sotto i Savoia come urbanista e architetto ducale. Con Melchiorre Galleani realizz\u00f2 l'altare maggiore della chiesa di San Filippo a Torino. Tra il 1683 e il 1699 progett\u00f2 alcune fra le pi\u00f9 belle residenze nobiliari torinesi: il palazzo Morozzo della Rocca (ante 1699), il palazzo Taparelli d'Azeglio (1683) e il palazzo Asinari di San Marzano (1684). L'anno della sua morte consegn\u00f2 i progetti del nuovo Palazzo dell'Universit\u00e0 di Torino, voluto, e a lui commissionato, da Vittorio Amedeo II, allora ancora re di Sicilia, oltre che duca di Savoia.\nOpere.\nTra le sue opere:\nI seguenti suoi tre disegni sono pubblicati da Vigan\u00f2:\nCuriosit\u00e0.\nLa citt\u00e0 di Torino gli ha intitolato una via nella nuova zona residenziale del Parco Dora."}
{"id": "1217900", "revid": "71433", "url": "https://it.wikipedia.org/wiki?curid=1217900", "title": "Spartacus (film 2004)", "text": ""}
{"id": "1217901", "revid": "36426", "url": "https://it.wikipedia.org/wiki?curid=1217901", "title": "Gobbolino", "text": "Gobbolino \u00e8 il personaggio protagonista di un libro per bambini di Ursula Moray Williams, \"Gobbolino the Witch's Cat\", pubblicato per la prima volta in Inghilterra nel 1942 da Harrap. In Italia \u00e8 conosciuto grazie alla riduzione in quattro puntate presente nella raccolta \"I Raccontastorie\", uscita nel 1982, a cura dello Studio Editoriale Srl, del Gruppo Walk Over.\nTrama.\nGobbolino \u00e8 nato gatto di strega, ma vuole diventare un gatto di casa. Mentre i gatti di strega sono tutti neri con gli occhi verdi, lui ha una zampina bianca e gli occhi blu, e volare su una scopa lo terrorizza. Abbandonato dalla strega sua padrona e dalla sorellina Sutica, Gobbolino decide di mettersi in viaggio per trovare una casa in cui vivere felice, ma prima di realizzare il suo sogno dovr\u00e0 vivere molte avventure.\nNe \"I Raccontastorie\", la voce narrante \u00e8 di Ottavia Piccolo. Dai 16 capitoli originali del libro, sono stati tratti 4 racconti (pi\u00f9 un quinto pubblicato nella successiva serie \"C'era una volta\"):\nQuesti racconti furono originariamente pubblicati nel bi-settimanale inglese \"Story Teller\", uscito nel 1982. In originale, i racconti di Gobbolino sono stati letti dall'attrice inglese Sheila Hancock. Come nella versione italiana, in ogni rivista \u00e8 stata inclusa un'audiocassetta audio con storie, suoni e musica.\nGobbolino compare anche nella raccolta \"C'era una Volta\", uscita nel 1986. La voce narrante, stavolta, \u00e8 di Lucia Poli. A ci\u00f2 va aggiunta l\"'Avventura di Natale di Gobbolino\", sempre letta dalla Poli. "}
{"id": "1217902", "revid": "37281", "url": "https://it.wikipedia.org/wiki?curid=1217902", "title": "Gobbolino, Il Gatto Della Nave", "text": ""}
{"id": "1217904", "revid": "37281", "url": "https://it.wikipedia.org/wiki?curid=1217904", "title": "Gobbolino, Il Gatto Del Cavaliere", "text": ""}
{"id": "1217907", "revid": "697352", "url": "https://it.wikipedia.org/wiki?curid=1217907", "title": "Duca Bambaluc de Paperoni", "text": ""}
{"id": "1217908", "revid": "37281", "url": "https://it.wikipedia.org/wiki?curid=1217908", "title": "Gobbolino, Il Gatto Di Casa", "text": ""}
{"id": "1217912", "revid": "1776051", "url": "https://it.wikipedia.org/wiki?curid=1217912", "title": "The Avenger (album)", "text": "The Avenger \u00e8 il secondo album del gruppo melodic death metal svedese Amon Amarth pubblicato il 2 settembre 1999 dalla Metal Blade anche una versione digipack con la traccia bonus \"Thor Arise\" contenuta nell'omonimo demo."}
{"id": "1217913", "revid": "647919", "url": "https://it.wikipedia.org/wiki?curid=1217913", "title": "Simon de Paperoni", "text": ""}
{"id": "1217920", "revid": "6923", "url": "https://it.wikipedia.org/wiki?curid=1217920", "title": "Prosper Gu\u00e9ranger", "text": "Biografia.\nNacque nei pressi dell'ex abbazia benedettina di Solesmes, secolarizzata nel 1790 durante la Rivoluzione francese: influenzato dall'ultramontanismo di F\u00e9licit\u00e9 Robert de Lamennais (prima dell'adesione di quest'ultimo al cattolicesimo liberale) e dal pensiero di Louis de Bonald, Fran\u00e7ois-Ren\u00e9 de Chateaubriand e di Joseph de Maistre, nel 1822 decise di entrare in seminario, dove si appassion\u00f2 allo studio della patristica, ed il 7 ottobre 1827 venne ordinato sacerdote a Tours e nominato canonico del capitolo cattedrale.\nContro l'uso del clero gallicano, inizi\u00f2 ad usare per i suoi \"offici\" il Messale Romano e divenne ispiratore del movimento francese di restaurazione liturgica portando a far scomparire il rito gallicano. L'11 luglio 1833, col consenso del vescovo di Le Mans, acquist\u00f2 il vecchio priorato di Solesmes e vi si trasfer\u00ec con tre compagni, restaurando cos\u00ec l'ordine benedettino in Francia, da dove era scomparso dai tempi della Rivoluzione Francese.\nNel 1837 si rec\u00f2 a Roma ed il 26 luglio emise i voti solenni presso l'abbazia di San Paolo Fuori le Mura: il 1\u00ba settembre ottenne da papa Gregorio XVI un breve con il quale veniva fondata \"Congregazione di Francia\" dell'Ordine di San Benedetto, erede delle soppresse congregazioni di Cluny, di San Mauro, dei Santi Vitone e Idulfo.\nSolesmes divenne abbazia madre della congregazione e Gu\u00e9ranger ne venne nominato primo superiore generale.\nMuore il 30 gennaio 1875, all'et\u00e0 di 69 anni. Papa Leone XIII, alcuni anni dopo la sua morte, riconoscendone i meriti, lo defin\u00ec \"\"strumento provvidenziale preparato da Dio alla Francia per ripristinare gli ordini religiosi, sostegno alla Chiesa romana per ristabilire l\u2019uniformit\u00e0 dei riti distrutti dal vizio dei tempi.\"\nGli scritti.\nTra i suoi scritti pi\u00f9 importanti vanno ricordati \"Istituzioni liturgiche\"\" (1840-1851), in cui si occupa dei rapporti tra la liturgia e l'unit\u00e0 di fede cattolica, ed \"Anno liturgico\" (1841-1866), monumentale opera dedicata alle meditazioni del Ciclo liturgico, rimasta incompiuta e condotta poi a termine dai collaboratori, tra i quali \u00e8 bene evidenziare dom Lucien Fromage. \nIl capitolo XIV delle \"Istituzioni Liturgiche\" intitolato \"L'eresia antiliturgica e la riforma protestante del XVI secolo considerata nei suoi rapporti con la liturgia\" costituisce una possente sintesi storica e dottrinale della secolare ribellione contro la liturgia. Da sottolineare l'importanza attribuita a queste pagine dopo il Concilio Vaticano II tra i Cattolici tradizionalisti.\nEssendosi interessato della definibilit\u00e0 dell'Immacolata Concezione, pubblic\u00f2 nell'anno 1850 a Parigi un importante studio dal titolo \"Memoria sull'Immacolata Concezione della Santa Vergine\", per il quale ricevette ampi apprezzamenti da parte di Papa Pio IX. Ebbe modo di partecipare anche al Concilio Vaticano I, convocato dallo stesso papa, difendendo convintamente l'Infallibilit\u00e0 papale, soprattutto in una sua opera, pubblicata nel 1870, dal titolo \"Sulla monarchia pontificale\".\nLa restaurazione gregoriana.\nAll'interno del suo progetto monastico e di ritorno alle forme liturgiche dell'antichit\u00e0 cristiana, don Gu\u00e9ranger affronta con entusiasmo la restaurazione del canto gregoriano.\nCome prima cosa, chiede aiuto al dotto canonico di Le Mans, Augustin-Mathurin Gontier. Costui aveva dato alle stampe nel 1859 l\u2019opera \u201cM\u00e9thode raisonn\u00e9e de plaint-chant\u201d, nella quale si enunciava un principio fondamentale per l'avvenire: il ritmo libero oratorio \u00e8 il ritmo proprio del canto gregoriano. Proprio perch\u00e9 nasce dal testo, il canto gregoriano ne assorbe pienamente tutte le qualit\u00e0, dunque, accanto alla qualit\u00e0 melodica, anche quella del ritmo verbale, che rifiuta il concetto moderno di misura, ma poggia il suo fondamento sul fenomeno dell\u2019\u201d\"articolazione sillabica\"\u201d, termine con il quale si intende il passaggio da una sillaba all\u2019altra, individuando in tal modo il procedimento essenziale che genera il movimento verbale nel suo continuo e diversificato fluire. Partendo da questo e da altri importanti principi presenti nell\u2019opera del Gontier, oltrech\u00e9 da una suo accurato ed approfondito studio personale, l'abate Gu\u00e9ranger decide di prendere in debita considerazione l'esecuzione del canto e chiede ai suoi monaci di rispettare, secondo la tradizione, il primato del testo: pronuncia, accentazione, fraseggio. In pochi anni lo stile esecutivo viene notevolmente migliorato ed il piccolo monastero comincia a fare scuola.Nel 1860 Gu\u00e9ranger affida ad un suo monaco, dom Paul Jausions, il compito di restaurare la melodia autentica. Inizia cos\u00ec un certosino lavoro di copiatura dei pi\u00f9 antichi manoscritti di canto gregoriano. La loro notazione in \"minute zampe di mosca\" \u00e8 per il momento indecifrabile, per\u00f2 da questo lavoro fondato su presupposti scientifici sbocci\u00f2 nella pubblicazione del primo libro dei canti della Messa e porter\u00e0 alla costruzione del laboratorio di \"pal\u00e9ographie musicale\", grazie anche all'ausilio della tecnologia fotografica e sotto la guida prima di dom Joseph Pothier, poi di dom Andr\u00e9 Mocquereau. \nPothier, con la pubblicazione nel 1880 delle opere \"\"Les m\u00e9lodies gr\u00e9goriennes d'apr\u00e8s la tradition\" e \"M\u00e9lodies gr\u00e9goriennes\", affermer\u00e0 l'urgente bisogno che il canto gregoriano ritorni a vivere nella liturgia, anzich\u00e9 rimanere un bellissimo oggetto da museo per la curiosit\u00e0 degli eruditi. Da un punto di vista tecnico, preciser\u00e0, in queste ed in altre importanti opere, l'importanza di cantare la frase gregoriana con elasticit\u00e0, e che ci\u00f2 non potr\u00e0 realizzarsi attribuendo un valore proporzionale ai singoli suoni. Pothier si mostrer\u00e0 sempre decisamente ostile ad una esagerata precisione nella determinazione del ritmo della frase gregoriana. Dom Mocquereau, il successore di Pothier, porr\u00e0 alla base del suo lavoro le geniali intuizioni del Gontier, ma con una sostanziale differenza: Gontier assimilava l'ictus ritmico al tempo forte, Mocquereau, pur ammettendo la necessit\u00e0 di precisare il ritmo, ne segnalava l'indipendenza dall'intensit\u00e0, sviluppando l'intuizione di Pothier e portandola alle estreme conseguenze con l'invenzione dei \"segni ritmici\". Da notare anche il fatto che Mocquereau spese molta parte della sua vita a costruire un buon sistema di \"ponctuation\"\" (la nostra punteggiatura) per facilitare l'esecuzione d'insieme del coro.\nLa scuola di Solesmes negli anni prosegu\u00ec sotto la guida di Joseph Gajard, poi di dom Eug\u00e9ne Cardine con l'obiettivo di scoprire e rendere accessibile il tesoro delle melodie gregoriane. A loro si deve il merito di aver scoperto e di avere chiarito le leggi che regolano la scrittura dei neumi primitivi.\nA questa scuola si devono le prime pubblicazioni del \"Graduale romanum\" del 1908, dell\"Antiphonarium romanum\" del 1912 che sono alla base del \"Liber Usualis\", fino alla pubblicazione del \"Graduale Triplex\" del 1979 e del \"Liber hymnarius\" del 1983. Molti altri monasteri si sono associati nello studio del canto gregoriano. La restaurazione gregoriana non \u00e8 ancora conclusa.\nCausa di beatificazione.\nIl 21 dicembre 2005 il vescovo della Diocesi di Le Mans ha avviato il processo diocesano di beatificazione dell'abate Gu\u00e9ranger, dichiarandolo \"Servo di Dio.\"\nBibliografia.\nPaul Delatte, \"Dom Gu\u00e9ranger. Maestro di liturgia e di vita monastica,\" Brescia, Queriniana, 1999. ISBN 9788839913814"}
{"id": "1217921", "revid": "647919", "url": "https://it.wikipedia.org/wiki?curid=1217921", "title": "Malcolm de Paperoni", "text": ""}
{"id": "1217922", "revid": "183978", "url": "https://it.wikipedia.org/wiki?curid=1217922", "title": "Clan de Paperoni", "text": ""}
{"id": "1217923", "revid": "6923", "url": "https://it.wikipedia.org/wiki?curid=1217923", "title": "Electro-Motive Division", "text": ""}
{"id": "1217924", "revid": "647919", "url": "https://it.wikipedia.org/wiki?curid=1217924", "title": "Hugh de Paperoni", "text": ""}
{"id": "1217925", "revid": "871355", "url": "https://it.wikipedia.org/wiki?curid=1217925", "title": "Stato nascente", "text": "Stato nascente \u00e8 un concetto sociologico proposto da Francesco Alberoni che identifica un periodo entro il quale un gruppo di persone, accomunate da speranze comuni, si unisce per creare una forza nuova (il movimento) che si contrapponga all'Istituzione.\nIl movimento allo \"stato nascente\" possiede delle caratteristiche particolari, che riguardano tutti i movimenti succedutisi nel corso della storia: movimenti religiosi, filosofici, politici.\nAnche la psicoanalisi e la scienza sperimentale hanno vissuto, al loro sorgere, uno \"stato nascente\".&lt;br&gt;\n\u00c8 altres\u00ec definita \"stato nascente\" la fase dell'innamoramento .\nDescrizione.\nLo stato nascente germina solo nel seno di istituzioni mature, dove condizioni economiche, sociali e culturali determinano un'ambivalenza, una frattura tra gli individui e l'ordine vigente.\nLo stato nascente \u00e8 un'ispirazione, una rivelazione, una conversione, ma non \u00e8 uno stato di beatitudine che si raggiunge, per esempio, con la meditazione o le pratiche ascetiche: nasce da un disagio e dalla voglia di elaborare una nuova solidariet\u00e0.\nPu\u00f2 essere un'esperienza solo collettiva: da essa pu\u00f2 svilupparsi il movimento, il quale \u00e8 definito come \"processo storico\", che porta all'istituzione e termina quando si riproduce una quotidianit\u00e0.\nRapporto con l'Occidente.\nLo stato nascente \u00e8 un'esperienza puramente occidentale, non avendo, l'Oriente, nel corso della sua storia, creato mai un movimento che si contrapponesse all'ordine vigente: buddhismo e giansenismo sono gli unici movimenti che hanno tentato di rompere il sa\u1e43s\u0101ra, ma nella loro evoluzione hanno finito per riprodurre gli stessi caratteri di quell'istituto che hanno tentato di sovvertire.\nAlberoni, avendo individuato all'origine di questi due movimenti, caratteri sensibilmente diversi da quelli dello \"stato nascente\", ha definito tale fase germinativa come Nirvana, per sottolineare appunto che Buddhismo e Giansenismo non hanno teso a \"ri\"creare la loro societ\u00e0, a costruire una nuova solidariet\u00e0, ma sono rimasti avvinti al sistema del samsara.\nSi ritiene che in Occidente la formula dello \"stato nascente\" si sia potuta sviluppare grazie a tre realt\u00e0 che solo qui son risultate essere vincenti: le invasioni di popoli nomadi di pastori-guerrieri, le citt\u00e0 (\"poleis\" prima, Comuni poi) e i ceti medi, dei commercianti, della borghesia.\nAvvio del movimento.\nNon tutti gli \"stati nascenti\" hanno dato avvio a un movimento che si \u00e8 poi istituzionalizzato.\nPer rendere vincente lo \"stato nascente\" sono necessarie determinate contingenze, casualit\u00e0 storiche che permettano al movimento di rafforzarsi e andare avanti: per esempio Lutero ebbe l'appoggio dei principi tedeschi, che lo difesero sia contro la Chiesa che contro l'Impero.\n\u00c8 fondamentale, cio\u00e8, per il futuro dello stato nascente, la coesistenza di pi\u00f9 interessi (emozionali, religiosi, politici, economici), che muovano comunque nella direzione del movimento.\nStoricizzazione.\nNello stato nascente si tende a riscrivere la storia in base alle caratteristiche stesse del movimento: \u00e8 grazie al femminismo, per esempio, che vengono accolte e sviluppate le teorie circa l'esistenza di culture matriarcali. Nel marxismo, in altro modo, la Storia viene riletta come storia delle classi sociali.\nNello stato nascente vengono individuate nel processo storico tre fasi:\n\u00c8 tipico dello stato nascente, cio\u00e8, il considerare l'esistenza di un passato felice (\"et\u00e0 dell'oro\") nel quale le utopie del movimento stesso erano reali e vissute.\nSegue poi un agente esterno, che corrode la \"vis\", la vera natura del mondo, che fa piombare questo nel \"medioevo\": per il femminismo sono le invasioni di popoli patriarcali, altro classico esempio il serpente che offre la mela all'uomo.\nPoi abbiamo lo stato nascente, che incarna il risveglio dal precedente torpore. \u00c8 per\u00f2 un risveglio ferale, \u00e8 una frattura: \u00e8 il caso di Caino che uccide Abele, \u00e8 l'Edipo freudiano che uccide il padre. \"Voi pensate che io sia venuto a portar pace sulla terra? No, vi dico, ma piuttosto divisione\" dice il Cristo (Lc 12,51)."}
{"id": "1217926", "revid": "647919", "url": "https://it.wikipedia.org/wiki?curid=1217926", "title": "Patrizio de Paperoni", "text": ""}
{"id": "1217928", "revid": "1386670", "url": "https://it.wikipedia.org/wiki?curid=1217928", "title": "Ipertermia maligna", "text": "L'ipertermia maligna \u00e8 una rara malattia ereditaria dovuta alla mutazione di un gene mappato nel cromosoma 19, trasmessa per via autosomica dominante.\nNella vita quotidiana i portatori della mutazione sono del tutto asintomatici, il che rende molto difficile la loro individuazione. La malattia si manifesta in occasione di interventi chirurgici come grave reazione ad alcune classi di farmaci usati per l'anestesia generale, come i gas alogenati (alotano), i bloccanti neuromuscolari depolarizzanti, in particolare la succinilcolina e il sugammadex, una \u03b3-ciclodestrina utilizzata per risolvere la miorisoluzione indotta da curari alternativamente agli anticolinesterasici. Questa condizione \u00e8 potenzialmente letale: provoca un aumento incontrollato del metabolismo ossidativo del tessuto muscolare, che supera la capacit\u00e0 dell'organismo di fornire ossigeno e smaltire anidride carbonica, portando alla fine a un collasso cardiocircolatorio e alla morte del paziente.\n\u00c8 una canalopatia ereditaria dovuta solitamente alla mutazione del gene per il recettore della rianodina Ryr1 presente nei muscoli scheletrici (ma sono stati individuati altri cinque geni le cui mutazioni causano canalopatie analoghe). Ryr1 in presenza dei tipi di anestetici citati viene attivato con rilascio di calcio. Ci\u00f2 porta ad una massiccia e generalizzata contrazione muscolare, con un aumento della temperatura corporea fino a 46\u00a0\u00b0C. L'ipertermia maligna \u00e8 stata correlata con alcune miopatie congenite, soprattutto la central core disease.\nPurtroppo gli accertamenti preoperatori non riescono in alcun modo ad individuare il paziente ipertermico in modo certo: ci\u00f2 pu\u00f2 essere fatto solo con il test caffeina alotano ed in genere avviene dopo che un paziente ha avuto la reazione e si \u00e8 salvato. I sintomi sono rigidit\u00e0 e contrattura muscolare, seguita da aumento del consumo di ossigeno e di produzione di anidride carbonica (ipercapnia), tachicardia, acidosi metabolica e un aumento della temperatura corporea che pu\u00f2 arrivare a +2\u00b0 ogni ora. Si ha rabdomiolisi, cio\u00e8 danno del tessuto muscolare, dimostrato dalla colorazione rosso-marrone delle urine, e alterazione dell'equilibrio degli elettroliti.\nEpidemiologia.\nL'incidenza della malattia \u00e8 stata calcolata fra 1:4.500 e 1:60.000 casi di anestesia generale.\nTrattamento.\nIl trattamento dell'ipertermia maligna prevede: il blocco della erogazione della miscela anestetica, seguito dalla somministrazione del farmaco denominato Dantrolene che agisce inibendo il rilascio del Ca2+ da parte del reticolo sarcoplasmatico, con conseguente rilassamento muscolare, riduzione di produzione di calore e riduzione della rabdomiolisi; inoltre si provvede al tempestivo raffreddamento del paziente con coperte raffreddanti oppure con ghiaccio o salina ghiacciata sterile direttamente nella cavit\u00e0 operatoria, quando ci\u00f2 \u00e8 possibile."}
{"id": "1217930", "revid": "767487", "url": "https://it.wikipedia.org/wiki?curid=1217930", "title": "Sorrow Throughout the Nine Worlds", "text": "Sorrow Throughout the Nine Worlds \u00e8 il primo EP del gruppo melodic death metal svedese Amon Amarth pubblicato nel 1996 dalla Pulverised Records e prodotto da Peter T\u00e4gtgren. Originariamente \u00e8 stato pubblicato e distribuito in 1500 copie come digipack e successivamente \u00e8 stato ristampato come Mini CD in due differenti versioni, inoltre \u00e8 stato ripubblicato in una versione limitata a 500 copie dalla Metal Supremacy Rec. nel 2001 e le tracce sono state incluse nella \"Viking Edition\" di \"Versus the World\"."}
{"id": "1217931", "revid": "305330", "url": "https://it.wikipedia.org/wiki?curid=1217931", "title": "Casa editrice Marietti", "text": ""}
{"id": "1217945", "revid": "647919", "url": "https://it.wikipedia.org/wiki?curid=1217945", "title": "Jake de Paperoni", "text": ""}
{"id": "1217954", "revid": "599013", "url": "https://it.wikipedia.org/wiki?curid=1217954", "title": "Giovanna Bonazzi", "text": ""}
{"id": "1217955", "revid": "647919", "url": "https://it.wikipedia.org/wiki?curid=1217955", "title": "Fergus de Paperoni", "text": ""}
{"id": "1217959", "revid": "438678", "url": "https://it.wikipedia.org/wiki?curid=1217959", "title": "Teorie delle variabili nascoste", "text": "In fisica le teorie delle variabili nascoste sono state sviluppate nella presunzione che la meccanica quantistica, per il suo carattere ontologicamente probabilistico, sia una teoria incompleta.\nTra i fisici che hanno proposto questo approccio vi \u00e8 anche Albert Einstein, che pronunci\u00f2 la famosa frase \"Dio non gioca a dadi\" perch\u00e9 strenuamente convinto che una qualsiasi teoria fisica dovesse essere in grado di descrivere tutti gli elementi di realt\u00e0 e che pertanto la meccanica quantistica fosse una parte di una teoria deterministica pi\u00f9 fondamentale.\nDescrizione.\nNon-determinismo e variabili nascoste.\nUna caratteristica fondamentale della meccanica quantistica risiede nel suo essere statistica, cio\u00e8 nell'esprimere solo la probabilit\u00e0 con cui una certa configurazione pu\u00f2 presentarsi. La conseguenza di ci\u00f2 \u00e8 che lo stesso tipo di misurazione, eseguita su due sistemi in buona approssimazione identici, pu\u00f2 portare a risultati diversi. Sorge allora la domanda se la meccanica quantistica come si presenta attualmente sia una descrizione incompleta della realt\u00e0 e se esista una realt\u00e0 nascosta che rientri in una teoria pi\u00f9 fondamentale, in grado di prevedere con certezza il risultato di una misura. Se esistessero tali \"variabili nascoste\", sarebbero necessari nuovi fenomeni fisici, sconosciuti all'attuale teoria, e anche nuove equazioni atte a descriverli, per spiegare l'universo come lo conosciamo.\nSebbene il determinismo fosse inizialmente una tra le maggiori motivazioni per la ricerca di teorie con variabili nascoste, ci sono alcune formulazioni non-deterministiche che cercano di prospettare una descrizione della realt\u00e0 prescindendo dal formalismo della meccanica quantistica, come ad esempio la meccanica stocastica di Edward Nelson.\nParadosso EPR e teorema di Bell.\nNel 1935, Einstein, Podolsky e Rosen scrissero un articolo di quattro pagine, noto come paradosso EPR (dalle iniziali degli autori), che poneva in risalto la necessit\u00e0 di una nuova teoria che sostituisse la meccanica quantistica, portando come prova della sua incompletezza, cio\u00e8 della presenza di variabili nascoste, il suo carattere non locale, considerato appunto paradossale. Nel 1964 John Bell dimostr\u00f2 per\u00f2 con l'omonimo teorema che se esistessero variabili nascoste che rendessero la teoria locale, alcune configurazioni dovrebbero soddisfare determinate relazioni di disuguaglianza (Disuguaglianze di Bell) non previste dalla meccanica quantistica, ovvero i risultati delle due teorie sarebbero in parte diversi.\nAlcuni fisici, come Alain Aspect e Paul Kwiat, hanno condotto sperimentazioni che hanno registrato violazioni delle disuguaglianze di Bell su 242 deviazioni standard, conseguendo un'eccellente certezza scientifica. Ci\u00f2 depone a favore della meccanica quantistica nella sua interpretazione classica, escludendo teorie a variabili nascoste locali (rimane aperta la possibile esistenza di quelle non locali).\nEsempi.\nLa teoria di Bohm.\nUna teoria delle variabili nascoste che volesse mantenere coerenza con la meccanica quantistica dovrebbe possedere caratteristiche non-locali, permettendo l'esistenza di relazioni di causa istantanee, o comunque pi\u00f9 veloci della luce, tra entit\u00e0 fisiche separate. Sulla scia dell'idea di de Broglie dell\"'onda pilota\", nacque nel 1952, a opera del fisico e filosofo David Bohm, un'interpretazione della meccanica quantistica che ancora oggi \u00e8 considerata la teoria a variabili nascoste meglio formulata.\nBasandosi sull'idea originaria di de Broglie, Bohm ha teorizzato di associare a ciascuna particella, ad esempio un elettrone, un'onda guida che governi il suo moto. Grazie a tale assunto gli elettroni hanno un comportamento sufficientemente chiaro: quando si conduce il celebre esperimento della doppia fenditura, essi passano attraverso una fenditura piuttosto che un'altra e la loro scelta non \u00e8 probabilistica, ma predeterminata, mentre l'onda associata attraversa entrambe le fenditure generando la figura di interferenza.\nTale prospettiva contraddice l'idea di eventi locali che \u00e8 utilizzata sia nella teoria atomica classica che nella teoria della relativit\u00e0. Conduce poi ad una visione pi\u00f9 olistica, interattiva e reciprocamente penetrante del mondo. In effetti lo stesso Bohm ha sottolineato nei suoi ultimi anni di attivit\u00e0 l'aspetto pi\u00f9 tipicamente olistico della teoria quantistica, avvicinandosi alle idee di Jiddu Krishnamurti e agli studi di Karl Pribram sul funzionamento del cervello.\nI conflitti con la teoria della relativit\u00e0, non solo in termini di non-localit\u00e0, ma soprattutto per quanto riguarda l'invarianza di Lorentz, sono considerati dai sostenitori della \"convenzionale\" fisica quantistica come la principale debolezza della teoria di Bohm. Secondo i critici essa sembrerebbe scaturire da una forzatura, ovverosia sarebbe stata deliberatamente strutturata per fare previsioni che sono in ogni dettaglio uguali a quelle della meccanica quantistica. Per una parte dei fisici quantistici il proposito di Bohm non sarebbe stato quello di fornire una controproposta organica, bens\u00ec semplicemente di dimostrare che le teorie a variabile nascosta sono possibili.\nLa teoria di 't Hooft.\nUn altro tipo di teoria deterministica \u00e8 stata introdotta da Gerard 't Hooft, la cui proposta \u00e8 stata motivata dai problemi che si incontrano quando si cerca di formulare una teoria unificata della gravit\u00e0 quantistica.\nRisultati sperimentali.\n2007: misurazione di un sistema di molte particelle.\nUno studio del 2007 ricostruisce un insieme di traiettorie medie di una particella \"bohmiana\" che corrispondono alle traiettorie previste dall'interpretazione bohmiana della meccanica quantistica.\nParadosso delle traiettorie surreali.\nNel 2016 Aephraim Steinberg e la sua \u00e9quipe della Universit\u00e0 di Toronto pubblicano un articolo su \"Science Advances\" che risolve sperimentalmente il paradosso della traiettorie surreali dell'esperimento di Young utilizzando fotoni correlati (entangled)."}
{"id": "1217960", "revid": "196390", "url": "https://it.wikipedia.org/wiki?curid=1217960", "title": "Gedeone de Paperoni", "text": ""}
{"id": "1217962", "revid": "1305772", "url": "https://it.wikipedia.org/wiki?curid=1217962", "title": "Plush", "text": "Plush \u00e8 una canzone degli Stone Temple Pilots, facente parte dell'album d'esordio \"Core\". Fu composta dal cantante Scott Weiland, dal batterista Eric Kretz e dal bassista Robert DeLeo. La canzone compare nel videogame \"\".\nLa canzone, fu il secondo singolo estratto dall'album di debutto \"Core\", divenendo immediatamente un successo, che garant\u00ec alla band, la vittoria del Grammy Award per la categoria Best Hard Rock Performance nel 1994.\nWeiland e il chitarrista Dean DeLeo performarono una versione acustica della canzone allo show di MTV \"Headbangers Ball\". La canzone era disponibile solo sulla versione importata dall'Inghilterra del singolo \"Creep\", ma successivamente fu aggiunta sul greatest hits della band \"Thank You\".\nComposizione e ispirazione.\nLa struttura musicale della canzone deriva dall'amore di DeLeo per la musica ragtime e le liriche si basarono su un articolo letto da Scott Weiland, riguardante una donna trovata morta nell'area fuori della citt\u00e0 di Seattle. Il cantante ha dichiarato che la canzone \u00e8 una metafora per una relazione fallita.\nVideo musicale.\nIl video, che \u00e8 stato anche premiato, realizzato da Josh Taft nel 1993, and\u00f2 in rotazione su MTV. Combina una interpretazione visiva del testo della canzone con Scott Weiland, con i capelli colorati di rosso, e la band che performano la canzone su un palco colorato. Vi sono due versioni del video, con poche ma sostanziali modifiche. Ad esempio, nella versione contenuta nel DVD bonus del greatest hits \"Thank You\", la scena finale del video riprende una donna che guarda il suo corpo intero in uno specchi allontanarsi. In un'altra versione guarda la sua faccia in uno specchio, con dell'acqua (forse pioggia) riflessa in quell'immagine."}
{"id": "1217963", "revid": "110157", "url": "https://it.wikipedia.org/wiki?curid=1217963", "title": "Pieve di Santa Maria Assunta (Capraia Isola)", "text": "La pieve di Santa Maria Assunta \u00e8 un edificio sacro che si trova a Capraia Isola.\nCostruita dai pisani nell'XI secolo, rimane a testimoniare il vecchio abitato del porto, presumibilmente abbandonato perch\u00e9 reso insicuro dalle incursioni saracene. Sotto la chiesa si trovano le fondazioni dell'antica villa romana, primo insediamento umano sull'isola. In essa \u00e8 custodita la statua lignea della \"Vergine\" che ogni anno, il 15 agosto, viene trasportata, con una solenne processione, fino alla chiesa di San Nicola. L'interno \u00e8 decorato da diversi ex voto lasciati dai capraiesi soprattutto nella prima met\u00e0 del XX secolo."}
{"id": "1217965", "revid": "671029", "url": "https://it.wikipedia.org/wiki?curid=1217965", "title": "Pignone (Firenze)", "text": "Il Pignone \u00e8 uno dei rioni di Firenze, amministrativamente compreso nel quartiere 4.\nStoria.\nDalle origini allo sviluppo ottocentesco.\nLa zona a ridosso delle mura cittadine, vicino alla Porta San Frediano e conosciuta come borgo di Verzaia - dalla chiesa parrocchiale di Santa Maria a Verzaia - conobbe gi\u00e0 nel Trecento uno sviluppo notevole. In occasione dell'assedio di Firenze del 1529 gran parte degli edifici di Verzaia fu distrutta e solo dopo pi\u00f9 di un secolo la zona vide i primi segni di ripresa e di nuova urbanizzazione, legati alla crescita dei commerci sulla via Pisana e sull'Arno.\nFu nella seconda met\u00e0 del Settecento che il nuovo borgo del Pignone, posto appunto tra la via Pisana e la riva sud dell'Arno giusto fuori da Porta San Frediano, assunse definitivamente le caratteristiche di una zona fittamente popolata e urbanizzata, grazie soprattutto alla presenza di un porticciolo dove attraccavano i barconi - i cosiddetti \"navicelli\" - che risalivano il fiume trasportando mercanzie, principalmente da e verso il porto di Livorno e che rappresent\u00f2 di fatto, almeno fino alla nascita della prima ferrovia, la principale via di comunicazione e commercio verso la costa; la stessa etimologia di \"pignone\" \u00e8 legata alla grossa bitta che veniva utilizzata per ancorare i navicelli.\nNel XVII secolo fu costruito l'oratorio di San Carlo Borromeo, sorto sopra un cratere di scavo per seppellirvi i morti nel '600 di peste; poi smantellato e ricostruito pi\u00f9 lontano a causa dei lavori della linea tranviaria Firenze-Scandicci.\nLo sviluppo e l'autonomia del borgo fu in qualche misura sancita dalla consacrazione nel 1787 della nuova chiesa di Santa Maria al Pignone, centro spirituale di una parrocchia che gi\u00e0 nel 1841 contava, secondo il \"Dizionario geografico fisico e storico della Toscana\" di Emanuele Repetti, 1944 abitanti.\nLa crescita del Pignone prosegu\u00ec nel XIX secolo con l'impianto di una fitta rete di opifici e manifatture - fra cui il gazometro cittadino e la prima grande fabbrica fiorentina, la \"Fonderia del Ferro\" (che in seguito sarebbe diventata il Nuovo Pignone) - trasformando di fatto il borgo nella prima zona industriale di Firenze.\nNel 1837 fu costruito da una ditta francese proprio all'altezza del Pignone un ponte sull'Arno - il \"Ponte Pietro Leopoldo o San Leopoldo\", detto comunemente Ponte Sospeso - tipico esempio di quell'architettura in ferro che ebbe il suo esempio pi\u00f9 famoso con la torre Eiffel a Parigi. Questa novit\u00e0 trasform\u00f2 il quartiere in un importante punto di transito in quanto comodo attraversamento per chi giungeva da sud (direzione Siena) o da ovest (direzione Pisa). Oltretutto nel 1848 a poche centinaia di metri, giusto dall'altra parte dell'Arno, fu inaugurata la Stazione Leopolda, terminal fiorentino della linea Leopolda.\nFra il 1911 ed il 1936 era servito dalle tranvie 15 e 16 per Casellina e Vingone, che partendo da via de' Pecori attraversavano via de' Fossi, il Ponte alla Carraia e si immettevano in piazza Nazario Sauro girando poi nella via Pisana; le stesse facevano parte della vecchia rete tranviaria, smantellata entro il 1958.\nGli anni delle fabbriche e degli operai: il quartiere all'inizio del XX secolo.\nCrescita e trasformazioni urbane negli anni del fascismo.\nNel 1932 il vecchio Ponte Sospeso fu sostituito da un nuovo e pi\u00f9 grande ponte in muratura, il Ponte alla Vittoria, distrutto dalle mine tedesche nel 1944 e ricostruito nell'immediato dopoguerra. Fino al 1978 il ponte alla Vittoria rimase l'attraversamento pi\u00f9 a valle sul fiume Arno nell'area fiorentina.\nIl Pignone oggi.\nIl rione, chiuso tra il centro storico di Firenze, il fiume Arno e le colline, non poteva permettere un ampio sviluppo industriale, e l'espansione della citt\u00e0 fece s\u00ec che tra il 1900 ed il 1920 le fabbriche si spostassero, molte verso la zona di Rifredi, lasciando spazio alle abitazioni.\nOggi rimangono alcuni toponimi (via della Fonderia) e le strutture del gazometro a testimonianza del passato industriale."}
{"id": "1217973", "revid": "121405", "url": "https://it.wikipedia.org/wiki?curid=1217973", "title": "Principio di esaustione", "text": ""}
{"id": "1217975", "revid": "1798099", "url": "https://it.wikipedia.org/wiki?curid=1217975", "title": "Chiesa di Santo Stefano (Capraia Isola)", "text": "La chiesa di Santo Stefano \u00e8 un edificio sacro che si trova in localit\u00e0 \"Il Piano\", o anticamente \"La Piana\", al centro dell'Isola di Capraia, nell'Arcipelago Toscano.\nStoria.\nSecondo la tradizione la chiesa ed il monastero furono costruiti dall'abate eremita Eudossio, giunto nel V secolo nell'isola dove erano gi\u00e0 presenti dal IV secolo dei cristiani anacoreti. Essi seguivano la regola cenobitica di Pacomio. Nel 417 l'abate Eudossio invi\u00f2 in visita al vescovo sant'Agostino ad Ippona i monaci Eustazio ed Andrea, ad Eudossio sant'Agostino scrisse una lettera per esortarlo a usare della quiete per fomentare la piet\u00e0, non la pigrizia e a non rifiutare l'opera richiesta dalla Chiesa, cercando sempre la gloria di Dio. La lettera si chiude con questa frase: \"Poich\u00e9 gi\u00e0 la precedente fama ed ora i fratelli Eustazio e Andrea, giunti da parte vostra, hanno recato fino a noi il buon profumo di Cristo che emana dalla vostra santa condotta. Di essi Eustazio ci ha preceduto in quella pace, che non \u00e8 battuta da nessun\u2019onda, come lo \u00e8 la vostra isola, e non sente pi\u00f9 desiderio della Capraia, poich\u00e9 non ha pi\u00f9 ormai bisogno di cingere il cilizio\".\nIl monastero venne distrutto dai Saraceni nel IX secolo, e nell'XI secolo venne riedificata la sola chiesa; oggi tutto ci\u00f2 che rimane di essa sono le mura laterali e parte dell'abside semicircolare (il tetto a capriate \u00e8 moderno). La chiesa, priva di copertura e con la facciata parzialmente scomparsa, sub\u00ec infatti dei controversi restauri che iniziarono nel 1968 e si conclusero nel 1970, sotto la direzione dell'ingegnere Alberto Simonini. Venne fatta richiesta di utilizzare scaglie in pietra per ricreare la scomparsa copertura dell'edificio, ma tale materiale avrebbe comportato costi troppo ingenti rispetto al previsto; per questo, la Soprintendenza opt\u00f2 per una copertura con tegole in laterizi, tutt'oggi presente. Inoltre, venne modificata l'inclinazione delle due falde di copertura, portandola dagli originari 28 gradi a 18 gradi. La chiesa fu quindi nuovamente officiata il 26 dicembre 1970 (giorno di Santo Stefano) dal sacerdote Luigi Dardanelli.\nLa \"Plebes de Capraia\" \u00e8 ricordata negli elenchi delle decime del 1298, quando doveva versare come contributo 5 libbre d'argento e 5 soldi; ma gi\u00e0 nel 1303 tale tassa era ridotta della met\u00e0 e la chiesa versava in stato di degrado, finch\u00e9 dal XVI secolo divenne suffraganea di San Nicola ed infine fu abbandonata nel XVII secolo. La chiesa \u00e8 l'unico resto dell'abitato della \"Piana\" che sorgeva in questa parte dell'isola, l'unico prima della costruzione del Forte di San Giorgio; esso era ben riparato e non visibile dal mare. Le pietre delle case in rovina sono poi state riutilizzate, pochi decenni fa, per costruire i terrazzamenti coltivati della zona."}
{"id": "1217977", "revid": "1745361", "url": "https://it.wikipedia.org/wiki?curid=1217977", "title": "Matilda de Paperoni", "text": ""}
{"id": "1217985", "revid": "729019", "url": "https://it.wikipedia.org/wiki?curid=1217985", "title": "NGC 6087", "text": "NGC 6087 (noto anche come C 89) \u00e8 un brillante ammasso aperto visibile nella costellazione del Regolo.\nOsservazione.\n\u00c8 individuabile con facilit\u00e0, circa 4 gradi a ovest della stella , ed \u00e8 al limite della visibilit\u00e0 ad occhio nudo. La sua caratteristica pi\u00f9 notevole \u00e8 la presenza di alcune stelle di magnitudine 6 e 7, la pi\u00f9 luminosa delle quali, la S\u00a0Normae, \u00e8 una variabile del tipo Delta Cephei, che domina l'ammasso; l'ammasso non \u00e8 particolarmente ricco ed \u00e8 composto da circa 35 stelle risolvibili con facilit\u00e0 anche con un potente binocolo. In un telescopio di piccole dimensioni \u00e8 gi\u00e0 completamente risolto anche a ingrandimenti piuttosto bassi, nonostante le sue dimensioni relativamente poco estese.\nA causa della sua declinazione fortemente meridionale, quest'ammasso pu\u00f2 essere osservato soprattutto da osservatori situati nell'emisfero australe della Terra; la sua osservazione dall'emisfero nord \u00e8 possibile solo in vicinanza delle latitudini tropicali. Il periodo migliore per la sua osservazione nel cielo serale \u00e8 quello compreso fra maggio e ottobre.\nStoria delle osservazioni.\nNGC 6087 \u00e8 stato scoperto da James Dunlop nel 1826 nel periodo del suo soggiorno in Australia; egli scopr\u00ec e catalog\u00f2 un gran numero di ammassi situati in queste regioni di cielo australe. In seguito venne riosservato da John Herschel, che lo descrisse come un oggetto esteso e disperso di forma irregolare, dominato da una stella di magnitudine 7.\nCaratteristiche.\nNGC 6087 \u00e8 un ammasso relativamente povero e poco concentrato, la cui distanza \u00e8 stata stimata attorno agli 890\u00a0parsec (2900 anni luce), corrispondenti al bordo pi\u00f9 esterno del Braccio del Sagittario. La caratteristica pi\u00f9 nota e studiata di quest'ammasso \u00e8 la sua stella dominante, la variabile cefeide S\u00a0Normae; essa ha una magnitudine media attorno a 6,52 e pulsa fra le magnitudini 6,12 e 6,77 con un periodo di 9,75 giorni. La sua reale appartenenza all'ammasso \u00e8 stata accertata con chiarezza in numerosi studi fotometrici. L'et\u00e0 complessiva dell'ammasso \u00e8 stata stimata attorno ai 94 milioni di anni.\nNel 1989 fra le sue stelle del bordo sudorientale \u00e8 stata scoperta una piccola nebulosa planetaria, in seguito catalogata come KoRe\u00a01, in base alle iniziali dei cognomi degli scopritori; i suoi gas si presentano in uno stato molto eccitato a causa dell'elevatissima temperatura superficiale della sua stella centrale, che arriverebbe a 300.000\u00a0K. Tuttavia la sua debole luminosit\u00e0 e le sue ridotte dimensioni (14\") suggeriscono che la nebulosa non sia legata fisicamente all'ammasso ma si trovi molto pi\u00f9 lontana, apparendo fra le sue stelle per un effetto prospettico."}
{"id": "1217991", "revid": "599013", "url": "https://it.wikipedia.org/wiki?curid=1217991", "title": "Missy Giove", "text": ""}
{"id": "1217995", "revid": "599013", "url": "https://it.wikipedia.org/wiki?curid=1217995", "title": "Chimica del suolo", "text": "La chimica del suolo \u00e8 una disciplina scientifica che si occupa dello studio delle caratteristiche chimiche e chimico-fisiche del suolo che sono alla base delle sue trasformazioni. I principali fattori che influenzano tali caratteristiche sono la composizione minerale, la materia organica, la biocenosi tellurica e fattori ambientali.\nStoria.\nFino ai tardi anni sessanta la chimica del suolo si concentr\u00f2 principalmente sulle reazioni chimiche nel suolo che contribuiscono alla pedogenesi e interessano la crescita delle piante. Successivamente i temi di interesse si estesero all'inquinamento ambientale, alla contaminazione chimica del suolo e ai potenziali rischi ecologici e ambientali. Di conseguenza la chimica del suolo ha assunto interessi interdisciplinari che riguardano ambiti quali la geochimica, la pedologia, l'agronomia e le scienze ambientali.\nAspetti ambientali.\nLa conoscenza dell'impatto ambientale della chimica del suolo \u00e8 essenziale per prevedere il destino, la mobilit\u00e0 e la potenziale tossicit\u00e0 dei contaminanti nell'ambiente.\nI contaminanti ambientali inizialmente rilasciati sul suolo sono esposti, all'interno della matrice terrena, a molti tipi di processi in grado sia di aumentare che di diminuire il loro livello di tossicit\u00e0. Questi processi possono essere di natura chimico fisica come l'adsorbimento, il desorbimento e la dissoluzione, o di natura prettamente chimica come il caso delle reazioni redox, di precipitazione, di polimerizzazione e di complessazione. \nIl capire questi processi permette una migliore predizione del destino e della tossicit\u00e0 dei contaminanti, permettendo lo sviluppo di adeguate strategie di rimedio.\nPropriet\u00e0 chimiche del suolo.\nLe propriet\u00e0 chimiche del terreno sono un insieme di caratteristiche, dipendenti da fenomeni chimici o fisico-chimici, in stretta relazione con il clima e soprattutto gli organismi viventi, che concorrono a definire uno degli aspetti della fertilit\u00e0 di un terreno, influendo sulla potenzialit\u00e0 produttiva delle piante che vi vengono coltivate.\nLe principali propriet\u00e0 chimiche che vengono prese in esame in un terreno sono:"}
{"id": "1217997", "revid": "1782831", "url": "https://it.wikipedia.org/wiki?curid=1217997", "title": "Unione Calcio Sampdoria 2007-2008", "text": "Questa pagina raccoglie i dati riguardanti l'Unione Calcio Sampdoria nelle competizioni ufficiali della stagione 2007-2008.\nStagione.\nPassata in mano a Walter Mazzarri, la Sampdoria volle puntare su Antonio Cassano. Anche grazie al contributo dell'asso ex Roma, i doriani disputarono un buon campionato: nel corso delle 38 giornate, furono ottenute 6 vittorie casalinghe con il punteggio di 3-0. La squadra all'inizio, si stabil\u00ec nelle posizioni di centro classifica. Ma poi, con 3 successi nelle prime 4 partite del girone di ritorno tra cui la vittoria nel derby della Lanterna (1-0, gol di Maggio a fine gara), i blucerchiati raggiunse il settimo posto a soli due punti dalla zona UEFA. Con altri ottimi risultati nelle seguenti 8 partite tra cui un pareggio contro l'Inter (1-1, rete di Cassano) e una inaspettata vittoria a San Siro contro il Milan (2-1) e con il cammino altalenante dei rivali, la Samp parve persino a lottare per un posto per la prossima Champions. Purtroppo, le sconfitte contro Reggina e Roma e il pareggio contro la Fiorentina (2-2) spense le speranze di poter partecipare alla massima competizione continentale. Il sesto posto nella classifica finale valse comunque la qualificazione alla Coppa UEFA 2008-09, rappresentando l'esordio continentale per il nuovo tecnico.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria"}
{"id": "1217999", "revid": "585241", "url": "https://it.wikipedia.org/wiki?curid=1217999", "title": "Santuario della Madonna del Monte (Marciana)", "text": "Il santuario della Madonna del Monte \u00e8 un edificio sacro che si trova alle falde del Monte Giove presso Marciana, a 627 m di altitudine, noto per aver ospitato Napoleone Bonaparte e Maria Walewska nel 1814.\nStoria e descrizione.\n\u00c8 il santuario pi\u00f9 famoso e antico dell'isola d'Elba, gi\u00e0 attestato nel XIV secolo come \"Sancta Maria de Monte\". Vi si venera un affresco della \"Madonna Assunta\" con angeli musicanti sul sepolcro vuoto di Maria, la cui origine si fa risalire alla seconda met\u00e0 del XV secolo ed \u00e8 riconducibile alla scuola garfagnina di Pietro da Talada. \nL'edificio, a tre campate, venne eretto in pi\u00f9 riprese. Le maggiori modifiche sono datate alla prima met\u00e0 del Cinquecento, per volere degli Appiano-Aragona; in tale occasione fu realizzata una serie di affreschi (\"Esaltazione della Croce\") attribuiti al Sodoma e datati intorno al 1537. L'altare maggiore in marmo, d'ordine composito, fu eretto nel 1661 da Ascanio Paolini e Domenico Murzi, appartenenti all\"'Opera del Monte\". Al XVIII secolo risalgono le pregevoli decorazioni pittoriche a \"trompe l'oeil\" nella campata d'ingresso, insieme al piccolo portico interno sorretto da quattro colonne in muratura che fu adibito a cantoria nel 1824. Nel 1875, ad opera del veronese Carlo Toffaloni, fu decorata la cupola con quattro medaglioni di soggetto mariano, insieme alle volte interne, alla facciata e alle fiancate del santuario. Il 14 agosto 1963 fu collocata la balaustra presbiteriale in marmo grigio. Nel 1919, su progetto dell'ingegnere Giovanni Taddei Castelli, fu realizzato il campanile in stile neogotico e vennero lastricati gli spazi antistanti insieme alla costruzione del terrapieno all'ingresso dell'area dove si trovano quattro colossali castagni.\nNel 2010 il santuario \u00e8 stato inserito tra i \"Luoghi del Cuore\" del FAI e nel 2012 \u00e8 stato completamente restaurato.\nLeggende.\nLa leggenda popolare narra che alcuni marcianesi trovarono un masso di monzogranito spalmato di calce sul quale era dipinta l'immagine della Vergine. Lo portarono quindi pi\u00f9 a valle, in localit\u00e0 Campo al Castagno presso il paese di Marciana, ma l'indomani fu nuovamente ritrovato nello stesso luogo e dove in seguito venne eretta la chiesa. Un'altra versione, meno conosciuta e documentata nel XVIII secolo da Giovanni Vincenzo Coresi Del Bruno, racconta invece che la sacra immagine \u00ab\"vi sia venuta miracolosamente e dalla parte di detta chiesa, cio\u00e8 verso l'occidente nella quale vedesi una porticciola murata, dove affermano que' popoli entrasse suddetta santissima immagine\"\u00bb.\n\u00ab\"Le mura di detta Chiesa odorano di viole, ove fregati i fazzoletti, e particolarmente dalla parte della campagna, acquistano il colore giallo e conservano per molto tempo il suddetto colore.\"\u00bb (Giovanni Vincenzo Coresi Del Bruno, 1729)\nTeatro della Fonte.\nAll'esterno si apre un'esedra in monzogranito del 1698 opera di Pellegrino Calani da Filetto in Lunigiana, detta \"Teatro della Fonte\". Voluta da Lorenzo Pieruzzini, \"camarlingo\" dell\"'Opera del Monte\", presenta una trabeazione di ordine ionico e tre mascheroni in marmo bianco. \nRomitorio.\nDocumentato dal XVI secolo \u00e8 il romitorio detto di San Cerbone, un lungo e basso caseggiato che fiancheggia il santuario; al suo interno abitavano eremiti che vivevano delle elargizioni fatte al santuario. Qui risiedette Napoleone con la sua amante.\nIl soggiorno di Napoleone Bonaparte.\nNapoleone Bonaparte soggiorn\u00f2 presso il santuario dal 23 agosto al 5 settembre 1814, incontrando la contessa polacca Maria Walewska con il figlioletto Alexandre dal 1 al 3 settembre. L'imperatore fece allestire la propria tenda militare nel bosco di castagni sottostante il romitorio, mentre all'interno dello stesso si era riservato due stanze per studiolo e camera da letto. Quest'ultima era contigua alla piccola camera usata da Henri Gatien Bertrand. L'ufficiale d'ordinanza, il marcianese Bernotto Bernotti (1786-1863), segu\u00ec anch'egli l'imperatore al santuario. Per comunicare dalla sua postazione, Bonaparte si serv\u00ec di un telegrafo ottico sul cosiddetto Masso dell'Aquila, esistente gi\u00e0 dal 1805.\nLa Grotta della Madonnina e la Seduta della Madonna.\nA breve distanza dal santuario si trova la \"Grotta della Madonnina\", dove si venera una statua della Vergine collocata in un riparo sottoroccia durante i primi anni Sessanta.\nLungo la via lastricata che conduce al santuario si trova un particolare masso di monzogranito che, per un avvallamento circolare dovuto secondo la leggenda al sedersi della Vergine stanca, \u00e8 popolarmente chiamato \"Culata della Madonna\".\nAll'inizio della \"Via della Madonna\", in localit\u00e0 \"Serra\", si trova l\"'Angelo\", una scultura in bronzo realizzata nel 1978 da Bildhauer Pavel Krbalek. Essa sostitu\u00ec una croce posta l'8 giugno 1901 da una missione dei Passionisti.\nIl sentiero della \"Via Crucis\" e dei Mostri di Pietra.\nIl sentiero che porta al santuario \u00e9 costeggiato da 14 tabernacoli decorati con scene riprese dalla via crucis.\nIl 21 aprile 2013 \u00e8 stato inaugurato un percorso escursionistico che si snoda tra caratteristiche formazioni rocciose (monzogranito) modellate dall'erosione idroeolica; tra queste l\"'Aquila\", gi\u00e0 conosciuta dalle popolazioni locali e il \"Condor\", il \"Coccodrillo\", il \"Cavallo di Napoleone\" e il \"Gigante\". Una realizzazione che \u00e8 stata possibile grazie a contributi del Parco Nazionale Arcipelago Toscano e del Comune di Marciana, con impegnati i volontari del \"Circolo Pertini\" dell'Elba (http://circolopertinielba.org/), del Corpo Forestale dello Stato e della scuola elementare locale, che gestiscono il \"Progetto ambientale di Marciana\"."}
{"id": "1218004", "revid": "93328", "url": "https://it.wikipedia.org/wiki?curid=1218004", "title": "Luis Borges", "text": ""}
{"id": "1218007", "revid": "287204", "url": "https://it.wikipedia.org/wiki?curid=1218007", "title": "NGC 6067", "text": "NGC 6067 \u00e8 un piccolo ma brillante ammasso aperto posto in direzione della costellazione del Regolo.\nOsservazione.\nSi trova al centro della costellazione, circa 4 gradi a sud della coppia di stelle \u03b31-, nei pressi della grande nube stellare che domina il Regolo; l'osservazione a occhio nudo non \u00e8 facile, poich\u00e9 si confonde con la luminosit\u00e0 della nube, e bisogna ricorrere all'uso di un binocolo per individuarlo e per iniziarne la risoluzione. Con l'ausilio di un piccolo telescopio la risoluzione \u00e8 completa, con evidenti diverse decine di stelle anche a ingrandimenti piuttosto bassi. Le componenti pi\u00f9 luminose sono di magnitudine 9, cui si aggiungono diverse decine di stelle fino alla magnitudine 12.\nA causa della sua declinazione fortemente meridionale, quest'ammasso pu\u00f2 essere osservato soprattutto da osservatori situati nell'emisfero australe della Terra; la sua osservazione dall'emisfero nord \u00e8 possibile solo in vicinanza delle latitudini tropicali. Il periodo migliore per la sua osservazione nel cielo serale \u00e8 quello compreso fra maggio e ottobre.\nStoria delle osservazioni.\nNGC 6067 \u00e8 stato scoperto da James Dunlop nel 1826 nel periodo del suo soggiorno in Australia e lo inser\u00ec nel suo catalogo l'anno successivo; egli scopr\u00ec e catalog\u00f2 un gran numero di ammassi situati in queste regioni di cielo australe. In seguito venne riosservato da John Herschel, che lo descrisse come un oggetto piuttosto luminoso e ricco, formato da stelle a partire dalla magnitudine 10.\nCaratteristiche.\nNGC 6067 \u00e8 un ammasso piuttosto ricco e concentrato, situato alla distanza di circa 1417\u00a0parsec (4620 anni luce) dal Sole, nel mezzo del Braccio del Sagittario; alcune stime tendono ad aumentare leggermente la distanza, fino a 1750\u00a0parsec (5700 anni luce). La sua et\u00e0 \u00e8 stimata sui 120 milioni di anni e infatti non contiene alcuna stella particolarmente massiccia e delle prime classi spettrali, da tempo gi\u00e0 esplose come supernovae.\nNella sua direzione sono state individuate numerose variabili cefeidi, come nel vicino NGC 6087; diversi studi si sono cos\u00ec concentrati nel determinare se queste stelle siano o meno dei membri effettivi dell'ammasso o se si trovino nella sua direzione solo per un effetto prospettico. Gli studi pi\u00f9 recenti indicano che le stelle QZ\u00a0Normae e V340\u00a0Normae fanno effettivamente parte dell'ammasso, mentre GU\u00a0Normae sarebbe una stella situata in primo piano e slegata da esso."}
{"id": "1218010", "revid": "287204", "url": "https://it.wikipedia.org/wiki?curid=1218010", "title": "Soccer Bowl", "text": "Il Soccer Bowl fu, dal 1975 al 1983, la finale del campionato di calcio della North American Soccer League, la Lega che dal 1968 al 1984 organizz\u00f2 il torneo di vertice del Nord America. La squadra vincitrice del Soccer Bowl si fregiava del titolo di campione nordamericana.\nL'idea della finale in gara unica e in campo neutro fu dell'allora direttore generale della NASL, Phil Woosnam, che volle dar vita a un evento mediatico simile a quello gi\u00e0 organizzato dalla Lega di football americano, la National Football League, la quale assegnava il titolo nella finale chiamata Super Bowl.\nA differenza del Super Bowl, le finali della NASL non furono indicate con numeri ordinali (es Super Bowl IV), ma con le ultime due cifre dell'anno (es. Soccer Bowl '77).\nLa formula, inaugurata nel 1975, dur\u00f2 fino al 1983; poi, per problemi economici legati all'impossibilit\u00e0 di trovare una rete a cui vendere i diritti di diffusione televisiva dell'incontro, nel 1984 (in quello che fu, comunque, l'ultimo anno di attivit\u00e0 di tale Lega) la NASL decise di tornare alla formula che assegnava il titolo alla vincitrice di due gare di finale su tre.\nIl periodo di maggior successo del Soccer Bowl fu nella seconda met\u00e0 degli anni settanta: la finale del 1978, che vide i Cosmos battere nel proprio stadio i Tampa Bay Rowdies, registr\u00f2 pi\u00f9 di 73.000 presenze sugli spalti, per quella che \u00e8 tuttora una delle pi\u00f9 alte affluenze per gare calcistiche di club negli Stati Uniti. Proprio nel 1978 al calciatore Italiano Giuseppe Wilson venne assegnato il trofeo \"Miglior giocatore del \"Soccer Bowl\"\""}
{"id": "1218014", "revid": "767487", "url": "https://it.wikipedia.org/wiki?curid=1218014", "title": "KISW-FM", "text": "KISW-FM \u00e8 una stazione radio di Seattle, Washington, Stati Uniti. Attualmente la radio trasmette \"active rock\", ossia un mix di rock classico e rock moderno. Lo slogan attuale \u00e8 \"The Rock of Seattle\"; ha anche una lunga storia come emittente di musica album oriented rock con lo slogan \"Seattle's Best Rock\". Per KISW, hanno lavorato molti DJ che sono divenuti poi molto famosi. L'emitente \u00e8 posseduta dalla \"Entercom Communication\"."}
{"id": "1218016", "revid": "287204", "url": "https://it.wikipedia.org/wiki?curid=1218016", "title": "Associazione Calcio Fiorentina 1961-1962", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1961-1962.\nStagione.\nNella stagione 1961-1962 la formazione viola si \u00e8 piazzata in terza posizione nel campionato ottenendo 46 punti, \u00e8 rimasta ai vertici della classifica per parte del campionato, ma ha ceduto posizioni nel finale come era accaduto anche nelle stagioni precedenti. Accanto a Kurt Hamrin in attacco fu acquistato dal Padova il giovane bomber Aurelio Milani, che divent\u00f2 capocannoniere del serie A con 22 reti. Lo scudetto \u00e8 stato vinto dal Milan con 53 punti, secondo l'Inter con 48 punti.\nIl ruolo di capitano della squadra viola per questa stagione e anche per le due seguenti \u00e8 stato affidato al portiere Giuliano Sarti che ha preso il posto di Miguel Montuori, la cui carriera era stata interrotta nella primavera del 1961 da un incidente durante una partita amichevole a Perugia: una pallonata gli aveva causato il distacco della retina con conseguenti disturbi visivi e impossibilit\u00e0 a giocare a livello agonistico.\nAllenata dall'ungherese N\u00e1ndor Hidegkuti anche in questa stagione, la Fiorentina arriv\u00f2 al preludio della Coppa delle Coppe, uscendo sconfitta per (3-0) nella ripetizione della finale giocata a settembre a Stoccarda contro l'Atletico di Madrid, dopo aver pareggiato il primo incontro per (1-1).\nPartecip\u00f2 anche alla Coppa Mitropa, arrivando seconda del girone; Kurt Hamrin con 8 gol, divenne capocannoniere della Coppa.\nIn Coppa Italia dopo aver eliminato l'Atalanta nel secondo turno, usc\u00ec agli ottavi battuta dal Mantova (4-1). Marcatori della stagione viola in campionato: Aurelio Milani 22 reti, Kurt Hamrin 15, Gianfranco Petris 5, Lucio Dell'Angelo e Rino Marchesi 3, Can Bart\u00f9 2, Torbjorn Jonsson, Saul Malatrasi, Luigi Milan ed Enzo Robotti 1.\nGiovanili.\nPiazzamenti.\nLa Fiorentina vince il Torneo Internazionale Under-19 Bellinzona."}
{"id": "1218017", "revid": "125147511", "url": "https://it.wikipedia.org/wiki?curid=1218017", "title": "Val di Lei", "text": "La Val di Lei (talvolta indicata come \"Val di Lej\" o \"Valle di Lei\") \u00e8 una valle italiana situata nel comune di Piuro, nella provincia di Sondrio, nel gruppo delle Alpi del Platta, per un brevissimo tratto posta anche sotto sovranit\u00e0 svizzera.\nGeografia.\nCollocata ad un'altitudine media di circa 2000 metri e lunga 15\u00a0km, la Val di Lei, pur rientrando nei possedimenti dello stato Italiano, appartiene al bacino idrografico del Reno, ponendosi quindi al di l\u00e0 della linea di displuvio e fuori dalla regione geografica italiana. In conseguenza della costruzione di una diga per lo sfruttamento energetico delle acque di caduta, il fondo della valle \u00e8 occupato da un lago artificiale lungo 7,7\u00a0km, di cui immissario ed emissario \u00e8 il Reno di Lei.\nL'origine glaciale della valle, con un profilo molto profondo, ha reso il bacino stretto e lungo, facendolo assomigliare ad un piccolo fiordo. I monti principali che contornano la valle sono:\nStoria.\nLa valle dal 1462 fa parte del comune di Piuro come territorio di pascolo, delle antiche famiglie originarie del luogo ai sensi dell'art. 32, L.991/52, seguendone in tutto e per tutto le vicende: come l'intera Valchiavenna fece parte prima del Ducato di Milano, poi della Repubblica delle Tre Leghe per confluire quindi nella Svizzera. Nel 1797 entr\u00f2 nella Repubblica Cisalpina, e dopo il Congresso di Vienna, nel Regno Lombardo-Veneto, per finire da ultimo al Regno di Sardegna e quindi al Regno d'Italia.\nStoricamente la Val di Lei \u00e8 abitata solo da maggio sino ad ottobre: prima della costruzione della diga veniva usata come alpeggio estivo per tutta la propria estensione, mentre dopo il riempimento del bacino (1962) sono rimasti attivi i soli pascoli sui monti circostanti, che consentono comunque un'attivit\u00e0 ridotta. Gli unici due insediamenti italiani sono la \"Baita del Capriolo\" a Nord e l\"'Alpe del Nido\" a Sud. La diga, posta in territorio svizzero, \u00e8 quasi del tutto automatizzata, rendendo solo sporadica la presenza umana.\nL'esplosione del turismo di massa ha reso possibile la frequentazione invernale della Valle, con piste da sci che dal Pizzo Groppera scendono verso il Lago. Gli impianti di risalita fanno parte del comprensorio della Ski Area Valchiavenna Campodolcino-Madesimo.\nLa diga e il lago.\nDopo la seconda guerra mondiale una societ\u00e0 con interessi misti italiani e svizzeri chiese le autorizzazioni per lo sfruttamento idroelettrico in Val Ferrera: la cautela delle autorit\u00e0 militari elvetiche, preoccupate per il pericolo di crollo, costrinse i licenziatari ad una lunga e minuziosa ricerca, con l'individuazione finale nella Val di Lei del sito della diga.\nNel 1955, dopo una elaborata trattativa, Italia e Svizzera firmarono un accordo con permuta di terreni: la striscia di terreno su cui costruire la diga pass\u00f2 in territorio elvetico, mentre un'analoga porzione, collocata poco pi\u00f9 a nord, compens\u00f2 la perdita italiana. La linea di confine cos\u00ec ottenuta \u00e8 molto curiosa: il lago artificiale alimentato dal Reno di Lei \u00e8 in territorio italiano, mentre la diga \u00e8 in territorio svizzero, e pi\u00f9 precisamente nel comune di Ferrera. La diga, progettata e costruita da maestranze italiane, venne completata nel 1960 per entrare poi in funzione nel 1962.\nVie di comunicazione.\nVi \u00e8 una sola strada carrozzabile che giunge in Val di Lei: costruita contemporaneamente alla diga, diparte da Innerferrera (nel comune svizzero di Ferrera) e giunge prima in localit\u00e0 \"Baita del Capriolo\", vicino al coronamento dell'impianto idroelettrico per poi, su tracciato sterrato prospiciente il lago, terminare all\"'Alpe del Nido\".\nLa Val di Lei \u00e8 collegata alle valli adiacenti mediante una fitta rete di sentieri: alla Val Bregaglia (S) tramite la Valle dell'Acquafraggia e il \"Passo di Lei\", alla Valle Spluga (O) tramite il Passo dell'Angeloga (dal Rifugio Chiavenna), alla Val d'Emet (O) tramite il \"Passo dello Sterla\", e alla Val Ferrera (N) grazie al sentiero che risale da Innerferrera.\nPer le esigenze del cantiere della diga, nel 1958 vennero costruite e messe in funzione una teleferica per i materiali ed una funivia per le maestranze, ciascuna lunga 15\u00a0km: partendo da Campodolcino (localit\u00e0 Tini), risalivano la Valle della Rabbiosa per poi entrare in Val di Lei dal Passo di Angeloga. Successivamente alla costruzione della strada carrozzabile, gli impianti a fune furono completamente smantellati, lasciando per\u00f2 alcuni edifici che fungono da esempio di archeologia industriale."}
{"id": "1218018", "revid": "1318658", "url": "https://it.wikipedia.org/wiki?curid=1218018", "title": "Joseph Needham", "text": "\u00c8 conosciuto come autorit\u00e0 preminente nella storia della scienza e tecnologia in Cina. Fu eletto membro della Royal Society e della British Academy. In Cina, \u00e8 conosciuto principalmente con il suo nome cinese Li Yuese (\u674e\u7ea6\u745f; Pinyin: L\u01d0 Yu\u0113s\u00e8: Wade-Giles: Li Y\u00fceh-S\u00ea).\nA 24 anni diviene \"fellow\" dell'Universit\u00e0 di Cambridge. Nel 1937 incontra una giovane ricercatrice cinese, Lu Guizhen, cos\u00ec inizia a studiare il cinese e ad interpretarne gli ideogrammi divenendo ben presto un esperto della scrittura ideografica.\nJoseph Needham fu pioniere nel riconoscimento da parte delle accademie occidentali del passato scientifico della Cina, la sua opera monumentale \"Scienza e Civilt\u00e0 in Cina\" \u00e8 conosciuta in Asia come \"Storia della Scienza in Cina\". Questo enciclopedico \"opus magnum\" rivela gli sviluppi storici della scienza cinese. \nUn sorprendente rompicapo fu definito da Needman: perch\u00e9 nel XV secolo le scoperte scientifiche e le conseguenti applicazioni tecnologiche cinesi si sono improvvisamente arrestate, dopo essere fiorite per un millennio. \u00c8 il famoso \"Problema di Needham\".\nNeedham lavor\u00f2 per l'UNESCO e fu firmatario della dichiarazione del 1951 intitolata \"The Race Question\".\nRiconoscimenti.\nGli \u00e8 stato dedicato l'asteroide 2790 Needham ."}
{"id": "1218024", "revid": "1543377", "url": "https://it.wikipedia.org/wiki?curid=1218024", "title": "Grande Pianura e Nord", "text": "Con i termine Grande Pianura e Nord si intende un raggruppamento territoriale europeo di livello 1 (NUTS 1) del territorio ungherese.\nQuesto raggruppamento \u00e8 composto al secondo livello (NUTS 2) delle regioni ungheresi di:\nLa popolazione complessiva della Grande Pianura e Nord \u00e8 di circa 4.200.000 abitanti su una superficie di circa 50.000\u00a0km\u00b2."}
{"id": "1218027", "revid": "106908", "url": "https://it.wikipedia.org/wiki?curid=1218027", "title": "Ashikaga", "text": " \u00e8 una citt\u00e0 giapponese della prefettura di Tochigi. La citt\u00e0 venne fondata il 1\u00ba gennaio 1921.\nLa citt\u00e0 \u00e8 celebre per il Parco floreale di Ashikaga, contenente numerose specie di glicine.\nAmministrazione.\nGemellaggi.\nAshikaga \u00e8 gemellata con:"}
{"id": "1218029", "revid": "773636", "url": "https://it.wikipedia.org/wiki?curid=1218029", "title": "Cappella di San Liborio (Marciana)", "text": " \nLa cappella di San Liborio \u00e8 un edificio sacro che si trova a Marciana.\nStoria.\nNon \u00e8 certa la sua datazione, per alcuni \u00e8 risalente all'XI-XII secolo, per altri si tratta di una cappella privata del XVII secolo.\nDescrizione.\nLa cappella \u00e8 un edificio autonomo sulla gradinata che sale alla fortezza.\nLa facciata, sormontata da un piccolo campanile a vela, ha un portale in granito sopra cui, al centro di un arco spezzato, si apre una finestra rotonda, fonte di luce per l'interno disadorno, con il semplice altare di pietra e l'acquasantiera settecentesca in marmo nero a forma di conchiglia."}
{"id": "1218030", "revid": "466539", "url": "https://it.wikipedia.org/wiki?curid=1218030", "title": "Sandro Cappelletto", "text": "Biografia.\nLaureato in Filosofia, giornalista professionista, collaboratore stabile come critico musicale con i quotidiani La Stampa e Le Monde, ha studiato inoltre armonia e composizione con Robert W. Mann. Come autore ha pubblicato: \"Farinelli - La voce perduta\" (EDT, 1996); \"Far\u00f2 grande questo teatro!\" (EDT, 1997), inchiesta sui teatri d'opera; una monografia su Beethoven (Newton Compton, 1980); un'analisi di \"Turandot\" (1989); \"Mozart - La notte delle dissonanze\" (EDT, 2006), da cui \u00e8 stato tratto un fortunato concerto racconto con il Quartetto Savinio; analogo percorso, dal libro alla scena, per \"Messiaen - l'angelo del Tempo\" (Accademia Perosi, Biella, 2008); il libro di racconti \"Altravelocit\u00e0. Avventure di un viaggiatore in treno\" (Giunti Editore) \u00e8 del 2009.\nNel 2010 scrive per Daniela Mazzucato e Marco Scolastra il testo \"La padrona di casa\", ispirato alla relazione tra George Sand e Fryderyk Chopin. Nel 2011 \"Viva VERDI\" per Adriana Innocenti e Pietro Nuti, in occasione delle celebrazioni per l'Unit\u00e0 d'Italia. Con Ramin Bahrami una drammaturgia per \"Le variazioni Goldberg\" di Johann Sebastian Bach. Per Marsilio cura \"Il mio Wagner - il racconto della Tetralogia\", raccolta di scritti di Giuseppe Sinopoli (2006). Pubblica nel 2014 \"Da straniero inizio il cammino - Schubert l'ultimo anno\" (Accademia Perosi, Biella). Nel 2016 esce \"Mozart, i Quartetti per archi\" (Il Saggiatore). \"Le voci del violoncello\" (ETS, Pisa) \u00e8 del 2017. Cura ed \u00e8 direttore scientifico del volume \"Musica\", per la collana \"Il contributo italiano alla storia del pensiero\" (Treccani, 2018). Esce nel 2020 \"Mozart. Scene dai viaggi in Italia\" (il Saggiatore), volume dedicato ai due anni trascorsi dal giovane compositore in Italia.\nMembro della Commissione Artistica della Scuola di Musica di Fiesole, dal 2009 al 2013 \u00e8 stato direttore artistico dell'Accademia Filarmonica Romana. Autore di trasmissioni per Rai Radio 3 e Rai 5, Cappelletto \u00e8 attivo come scrittore per il teatro musicale, collaborando con numerosi compositori contemporanei, tra i quali Azio Corghi, Fabrizio De Rossi Re, Luca Lombardi, Michelangelo Lupone, Ennio Morricone, Francesco Pennisi, Riccardo Piacentini, Daniele Carnini, Fausto Sebastiani. Intensa la collaborazione con Matteo D'Amico e Claudio Ambrosini. Ha diretto \"Studi verdiani\". \u00c8 diventato accademico di Santa Cecilia."}
{"id": "1218031", "revid": "118032153", "url": "https://it.wikipedia.org/wiki?curid=1218031", "title": "Bacillus thuringiensis", "text": "Il Bacillus thuringiensis \u00e8 un batterio sporigeno che vive nel terreno. Quando viene ingerito mediante vegetali contaminati, il batterio sporula nell'ospite liberando le cosiddette tossine Bt o, pi\u00f9 esattamente, delta-endotossine (innocue per gli esseri umani) che sono in grado di danneggiare il tratto digerente delle larve di Ditteri, come le zanzare, o di causare una malattia paralitica nei bruchi di molti Lepidotteri.\nIl batterio fu scoperto nel 1901 in Giappone e, in modo indipendente, da Ernst Berliner, in Germania, nel 1911.\nTossina Bt.\nLe tossine sono contenute all'interno di cristalli che si dissolvono solo nelle particolari condizioni presenti a livello intestinale in alcuni insetti. Al fine di permettere la solubilizzazione del cristallo, il pH deve essere alcalino (pH&gt;9). Per questo motivo, i cristalli non sono solubili nell'apparato digerente umano, il cui ambiente \u00e8 a forte acidit\u00e0. Le tossine Bt sono estremamente specifiche e interagiscono solo con l'intestino di determinate specie d'insetti.\nPer le loro caratteristiche di specificit\u00e0 e innocuit\u00e0 per l'uomo, le sue tossine trovano impiego nella formulazione di insetticidi per l'agricoltura biologica o meno. Inoltre alcune piante transgeniche (come il mais MON 810) sono state messe a punto in modo tale da produrre da s\u00e9 la tossina. Il formulato commerciale risulta pi\u00f9 appetibile per le larve se addizionato di zucchero prima di essere irrorato sulle parti verdi delle piante trattate.\n\u00c8 di interesse anche in apicoltura, dove \u00e8 usato nella lotta biologica alla tarma della cera d'api."}
{"id": "1218039", "revid": "773636", "url": "https://it.wikipedia.org/wiki?curid=1218039", "title": "Chiesa dei Santi Sebastiano e Fabiano (Marciana)", "text": "La chiesa dei Santi Sebastiano e Fabiano \u00e8 un edificio sacro che si trova a Marciana.\nLa chiesa, sorta durante il XVI secolo e completamente ricostruita nel 1798, era sede della Confraternita del Santissimo Sacramento, sciolta alla fine del 2005. Pur di dimensioni inferiori, presenta analogie con la chiesa di Santa Caterina nell'assetto decorativo della facciata la quale risulta anzi pi\u00f9 movimentata dell'altra per l'aggetto delle corniciature sotto il frontone e per il ritmo scandito dalle paraste."}
{"id": "1218043", "revid": "767487", "url": "https://it.wikipedia.org/wiki?curid=1218043", "title": "Ugolino di Vieri", "text": "Appartenne ad una famiglia di orafi e lavor\u00f2 in varie localit\u00e0 della Toscana e Umbria. Il suo capolavoro \u00e8 il \"Reliquiario del corporale del miracolo di Bolsena\", conservato tutt'oggi nel Duomo di Orvieto. Realizzato tra il 1337 e il 1338, \u00e8 alto 139\u00a0cm e composto in oro, argento e smalto graffito e sbalzato. Riecheggia nella forma cuspidata la facciata del Duomo, secondo la moda senese di riprodurre architettura in miniatura nelle oreficerie, ed \u00e8 decorato da magnifici smalti dipinti. Inoltre \u00e8 coronato da una serie di pinnacoli sormontati da statuette dorate, un dettaglio che non fa parte dell'architettura italiana ma transalpina e che dimostra gli scambi tra le diverse culture.\nUn'altra opera conosciuta \u00e8 il \"Reliquiario di San Savino\", nel Museo dell'Opera del Duomo di Orvieto, a forma di fastoso ciborio gotico.\nCollabor\u00f2 con Viva di Lando."}
{"id": "1218044", "revid": "647919", "url": "https://it.wikipedia.org/wiki?curid=1218044", "title": "Al Bistami", "text": ""}
{"id": "1218046", "revid": "287204", "url": "https://it.wikipedia.org/wiki?curid=1218046", "title": "Garcia I di Leon", "text": ""}
{"id": "1218047", "revid": "78273", "url": "https://it.wikipedia.org/wiki?curid=1218047", "title": "Edizioni Mondadori", "text": ""}
{"id": "1218052", "revid": "11367323", "url": "https://it.wikipedia.org/wiki?curid=1218052", "title": "Madame de Rambouillet", "text": ""}
{"id": "1218069", "revid": "287204", "url": "https://it.wikipedia.org/wiki?curid=1218069", "title": "Break even analysis", "text": ""}
{"id": "1218074", "revid": "1573940", "url": "https://it.wikipedia.org/wiki?curid=1218074", "title": "Chiesa di Santa Caterina (Marciana)", "text": "La chiesa di Santa Caterina \u00e8 un edificio sacro che si trova a Marciana.\nStoria e descrizione.\nFu edificata nel XVI secolo sul luogo dove si trovava una cappella pi\u00f9 antica che venne inglobata nella nuova costruzione. L'inclinazione del terreno fa variare l'altezza dei fronti esterni, di cui quello principale si eleva sulla piazzetta, mentre l'angolo sud-est, sormontato dal campanile a torre quadrata, domina la valle.\nTra le pi\u00f9 grandi chiese dell'isola d'Elba, a tre navate, si sviluppa in altezza con una copertura in parte a vela e in parte a crociera. Alle pareti laterali si contano otto altari settecenteschi, in parte in muratura e in parte in marmo, su cui si conservano le relative pale. La vasca battesimale in granodiorite risale al 1435, ed \u00e8 sormontata da una piccola statua settecentesca in legno dorato del \"Battista\"."}
{"id": "1218077", "revid": "228587", "url": "https://it.wikipedia.org/wiki?curid=1218077", "title": "Chiesa di Santa Caterina", "text": ""}
{"id": "1218099", "revid": "59645", "url": "https://it.wikipedia.org/wiki?curid=1218099", "title": "Korgan (personaggio)", "text": ""}
{"id": "1218101", "revid": "112943141", "url": "https://it.wikipedia.org/wiki?curid=1218101", "title": "Obbligo di interpretazione conforme", "text": "L'obbligo di interpretazione conforme \u00e8 l'obbligo, che grava in sistemi giurisdizionali plurilivello, di rispettare la nomofilachia della Corte che, da un trattato internazionale, \u00e8 investita del monopolio dell'interpretazione sua e del diritto da esso derivato.\nNell'Unione europea.\nNel diritto dell'Unione europea il principio consiste nell'obbligo gravante sul giudice nazionale (e su ciascun interprete del diritto nazionale) di prendere in considerazione tutte le norme del diritto interno ed utilizzare tutti i metodi di interpretazione da esso riconosciuti per addivenire ad un risultato conforme a quello voluto dall'ordinamento comunitario; esso discende dal principio di leale cooperazione tra gli organi e gli Stati dell'Unione europea.\nConsiste, in estrema sintesi, nell'interpretare il diritto interno nazionale conformemente a quello comunitario e assicura il continuo adeguamento del primo al contenuto ed agli obiettivi dell'ordinamento comunitario.\n\u00c8 attraverso questo obbligo che gli atti privi di efficacia diretta possono assumere rilevanza all'interno dei singoli ordinamenti nazionali, in quanto possono \"suggerire\" al giudice una interpretazione conforme al loro disposto.\nSecondo una tesi, esso sarebbe uno degli elementi dell'acquis comunitario.\nNella nota sentenza del 16 giugno 2005, relativa al procedimento C-105/03, l'obbligo sussiste anche per le decisioni quadro nell'ambito del terzo pilastro dell'Unione europea (Giustizia e Affari Interni).\nIl giudice \u00e8 dispensato da tale obbligo solo se non ha alcun margine di discrezionalit\u00e0 nell'interpretare la norma nazionale, in caso contrario deve preferire quella pi\u00f9 vicina a quella comunitaria.\nSe l'atto \u00e8 una direttiva l'obbligo scatta solo dopo l'entrata in vigore della medesima.\nInoltre se da tale interpretazione pu\u00f2 scaturire un aggravamento della responsabilit\u00e0 penale dell'individuo questa \u00e8 vietata tout court (costituirebbe una violazione del principio generale del \"favor rei\").\nIl ruolo della Corte di Giustizia.\nIn quest'ambito interpretativo, la Corte di Giustizia ha un ruolo determinante nella fissazione dei canoni ermeneutici del diritto soprannazionale, da ricondurre essenzialmente all'art. 164 CEE (ruolo da esercitare principalmente rispetto ai principi generali di supremazia, effetto diretto, garanzia delle quattro libert\u00e0 fondamentali, divieto di discriminazione, tutela dei diritti fondamentali, obbligo di collaborazione fra gli Stati membri e istituzioni).\nI giudici nazionali, quindi, sono tenuti ad interpretare le norme prodotte dal proprio ordinamento in base ai principi del diritto comunitario e non solo in base alle norme nazionali. La rilevanza ermeneutica delle direttive comunitarie, dunque, non \u00e8 pi\u00f9 ristretta alla normativa interna di attuazione delle stesse, ma si estende fino ad influenzare le lacune normative (casi in cui la normativa non esista ovvero non sia direttamente applicabile).\nNel Consiglio d'Europa.\nNel sistema convenzionale inaugurato nel 1949 tra i Paesi del Consiglio d'Europa per la difesa dei diritti umani, \u00e8 fatto obbligo al giudice domestico di interpretare la Convenzione europea dei diritti dell'uomo in senso conforme alle statuizioni della Corte europea dei diritti dell'uomo. Ci\u00f2 non ha impedito alla Corte costituzionale italiana di dichiarare che \"la Corte costituzionale, investita dello scrutinio, pur non potendo sindacare l'interpretazione della CEDU data dalla Corte europea, resta legittimata a verificare se la norma della Convenzione - la quale si colloca pur sempre a un livello sub-costituzionale - si ponga eventualmente in conflitto con altre norme della Costituzione\"."}
{"id": "1218102", "revid": "184273", "url": "https://it.wikipedia.org/wiki?curid=1218102", "title": "R. Murray Schafer", "text": ""}
{"id": "1218104", "revid": "184273", "url": "https://it.wikipedia.org/wiki?curid=1218104", "title": "Murray Schafer", "text": ""}
{"id": "1218106", "revid": "767487", "url": "https://it.wikipedia.org/wiki?curid=1218106", "title": "Que viva Mexico!", "text": "Que viva Mexico! (\"\u00a1Que viva M\u00e9xico!\") \u00e8 un film incompiuto del 1931, diretto dal regista sovietico Sergej Michajlovi\u010d \u0116jzen\u0161tejn.\nProduzione.\nLe riprese furono svolte in Messico nel periodo 1931-1932, col finanziamento di un gruppo nordamericano capeggiato da Mary e Upton Sinclair. I soldi terminarono anticipatamente alle esigenze ed il regista fu richiamato in Unione Sovietica dove, tra l'altro, era caduto in disgrazia presso Stalin. I sovietici non vollero neppure saperne di acquistare il vasto materiale gi\u00e0 disponibile che, secondo accordi, avrebbe dovuto raggiungere il regista reimpatriato. I produttori, per realizzare qualcosa, ne permisero la successiva distribuzione sotto la regia di altri autori. Il materiale fu cos\u00ec suddiviso ed utilizzato per la realizzazione di: \"Lampi sul Messico\" (1933), \"Eisenstein in Mexico\" (1933), \"Death Day\" (1934) e \"Time in the Sun\" (1940).\nEjzen\u0161tejn mor\u00ec a Mosca nel 1948 e nel 1954 il film fin\u00ec al Museo di Arte Moderna di New York. Solo nel 1970 il materiale fu accettato nel proprio Paese dal Ministero Sovietico del Cinema. Nel 1979 da materiale elaborato in loco usc\u00ec \"Que Viva Mexico! - Da Zdravstvuyet Meksika!\", ad opera di Grigorij Vasil'evi\u010d Aleksandrov che aveva partecipato all'originario progetto ed era l'unico ancora in vita essendo morto anche l'altro operatore-fotografo, Eduard Tisse. Ad oggi \u00e8 questa la versione conosciuta e visibile dell'opera.\nIn questa si assiste ad una premessa dello stesso Alexandrov che spiega le vicissitudini della pellicola e le modalit\u00e0 con le quali \u00e8 stata completata e viene presentata.\nIl film ha un prologo, un epilogo e si divide in cinque episodi: \"Conquest\", \"Sandunga\", \"Fiesta\", \"Maguey\" e \"Soldadera\", dei quali solo l'ultimo non fu completato. Elementi narrativi, di viaggio e storici occupano le sezioni in vario modo. La recente rivoluzione di quel paese \u00e8 prevalentemente sullo sfondo di una ricerca artistica ad ampio respiro. La suggestiva scenografia offre una visione complessa della vita in Messico.\nNella versione del 1979 il commento \u00e8 affidato alla lettura della sceneggiatura originale scritta dallo stesso Ejzen\u0161tejn. Al termine del quarto episodio appare nuovamente Alexandrov a riassumere e spiegare il contenuto di quello che doveva essere il capitolo chiave e che \u00e8 rimasto incompiuto e del quale non viene mostrata altro che qualche foto di scena: \"Soldadera\", con la rappresentazione del riscatto del popolo messicano per mezzo della rivoluzione. Premessa all'epilogo pieno di speranza che segue e conclude il film.\nAl 2007 \u00e8 in corso a Londra una revisione del materiale presente in copia, con rielaborazione digitale e possibile riedizione ad opera del regista tedesco Lutz Becker."}
{"id": "1218107", "revid": "36426", "url": "https://it.wikipedia.org/wiki?curid=1218107", "title": "Duca di Modena", "text": ""}
{"id": "1218116", "revid": "111789281", "url": "https://it.wikipedia.org/wiki?curid=1218116", "title": "Clan Uesugi", "text": "Il fu un clan di samurai della provincia di Echigo, discendente dal clan Fujiwara e particolarmente noto durante i periodi Muromachi e Sengoku.\nIl clan si divise in tre rami familiari, gli \u014cgigayatsu, Inukake e Yamanouchi Uesugi che raggiunsero una notevole influenza durante i periodi Mumomachi e Sengoku. Gli Uesugi probabilmente sono maggiormente noti da Uesugi Kenshin (1530\u20131578), inizialmente appartenente alla famiglia Nagao, che divent\u00f2 uno dei pi\u00f9 influenti signori della guerra del periodo Sengoku. Il nome familiare \u00e8 spesso tradotto come Uyesugi, che \u00e8 rappresentativo del sistema kana; l'ortografia \"ye\" non \u00e8 pi\u00f9 utilizzata nella giapponese.\nNel periodo Edo, gli Uesugi furono identificati come uno dei clan \"Tozama\", al contrario dei \"Fudai\" che erano stati degli alleati del clan Tokugawa durante la battaglia di Sekigahara\nPeriodo Muromachi.\nLa madre dello Sh\u014dgun Ashikaga Takauji (1305\u20131358) era figlia di Uesugi Yorishige e nipotina di Uesugi Shigefusa. I tre rami della famiglia Uesugi discendono da Uesugi Yorishige.\nPer tutto il periodo Muromachi i membri del clan vennero designati come shugo (governatori provinciali), e spesso anche la carica di \"Kant\u014d Kanrei\" (vice-shogun nel Kant\u014d).\nGuadagnarono cos\u00ec tanto potere nella regione del Kant\u014d che, quando nel 1449 Ashikaga Shigeuji uccise il vice Kanrei Uesugi Noritada per diminuire o eliminare del tutto il potere della famiglia, gli Uesugi si mossero e cacciarono Shigeuji dalla zona, chiedendo allo shogunato a Kyoto un altro Kanrei. Questa operazione lasci\u00f2 gli Uesugi estremamente potenti all'interno della regione del Kant\u014d, il clan crebbe velocemente e si divise in tre rami, dal nome della loro localit\u00e0 di origine. Gli \u014cgigayatsu avevano la sede al castello di Kawagoe nella provincia di Musashi, mentre gli Yamanouchi a Hirai nel Kozuke. Il terzo ramo, gli Inukake, tennero un castello nella regione di Echigo.\nI tre rami della famiglia iniziarono una lotta interna per il controllo del clan e della regione non appena si divisero, ed intensi combattimenti continuarono per circa venticinque anni, fino alla fine della guerra \u014cnin nel 1477, che mise termine allo shogunato. I rami \u014cgigayatsu e Yamanouchi sopravvissero al conflitto, mentre degli Inukake si persero le tracce.\nPeriodo Sengoku.\nTradizionalmente gli \u014cgigayatsu si appoggiarono al clan \u014cta, mentre gli Yamanouchi al clan Nagao di Echigo come alleati. \u014cta D\u014dkan, un vassallo degli \u014cgigayatsu Uesugi, che erano meno numerosi dei loro cugini Yamanouchi, diede loro un forte aumento di potere con la costruzione del castello di Edo nel 1450. Dall'altra parte, Nagao Tamekage si alle\u00f2 con H\u014dj\u014d S\u014dun, che diventer\u00e0 pi\u00f9 tardi uno dei maggiori rivali del clan Uesugi.\nL'espansione del clan H\u014dj\u014d nel sud del Kant\u014d forz\u00f2 i due rami degli Uesugi ad allearsi. Nel 1537 Kawagoe cadde in mano di H\u014dj\u014d Ujitsuna. Poi nel 1545, entrambi i rami della famiglia Uesugi, che erano stati sconfitti, cercarono di riappropriarsi del loro potere. Tuttavia il ramo \u014cgigayatsu della famiglia ebbe fine con la morte di Uesugi Tomosada, durante un tentativo fallito di riprendersi il castello di Kawagoe. Uesugi Norimasa, possessore del castello di Hirai che fu conquistato dagli H\u014dj\u014d nel 1551, si present\u00f2 da Nagao Kagetora in ginocchio chiedendo il suo aiuto. Kagetora accett\u00f2 ma gli impose dure condizioni. Si fece adottare (dapprima divenne Uesugi Terutora e poi Kenshin dal 1552), si fece insignire dei titoli di \"Echigo-no-kami\" (\"Signore di Echigo\") e di \"Kanto-Kanre\"i (\"Vice-shogun per le province del Kanto).\nInizi\u00f2 cos\u00ec l'epoca del famoso Uesugi Kenshin (1530-1578), soprannominato il Dio della Guerra \"Vaisravana\" (una delle Sette Divinit\u00e0 della Fortuna buddiste; il suo nome, di origine indiana, venne tradotto in giapponese \"Bishamonten\").\nAlla fine del periodo Sengoku, il figlio adottivo di Kenshin Uesugi Kagekatsu, guida del clan, support\u00f2 Ishida Mitsunari durante la battaglia di Sekigahara. Come conseguenza della sconfitta, il clan Uesugi perse le proprie terre e venne trasferito in un feudo di piccole dimensioni in quella che oggi \u00e8 la citt\u00e0 di Yonezawa.\nPeriodo Edo.\nA Uesugi Kagekatsu fu quindi assegnato il dominio \"Tozama\" di Yonezawa (300.000 \"koku\") nella provincia di Dewa (provincia).\nMolte ricerche sono state fatte sull'economia di Yonezawa durante il periodo Edo, particolarmente da Mark Ravina ma anche da altri, ed \u00e8 molto rappresentativa dei domini \"tozama\" che furono assegnati ai clan non alleati dei Tokugawa durante la fine del periodo Sengoku. Yonezawa si trovava lontano dalla capitale, quindi assogettata a meno controllo politico da parte dello \"shogunato\", ma per lo stesso motivo il suo commercio e la sua urbanizzazione risultavano penalizzate. Fu un dominio prettamente agricolo, il che rende chiara ancora una volta la prevalenza agricola di quel periodo.\nTuttavia, nonostante i progressi in campo agricolo e in generale un'elevata crescita avvenuta durante il XVII\u00b0 secolo, Yonezawa, come la maggior parte del paese, sub\u00ec un notevole calo di crescita dopo il 1700; entr\u00f2 effettivamente prima in stagnazione e poi in declino. Le entrate, misurate in \"koku\", furono tagliate della met\u00e0 nel 1664, ma il clan continu\u00f2 a spendere come prima, mantenendo lo stesso standard di vita nobiliare. Yonezawa, nuovamente rappresentativo della situazione di molti altri domini, entr\u00f2 in debito, e fu particolarmente colpito dalle carestie del 1750. La situazione divent\u00f2 cos\u00ec tragica che nel 1767, il \"daimy\u014d\" Uesugi Shigesada consider\u00f2 di riconsegnare i territori allo \"shogunato\". Invece abdic\u00f2 e assegn\u00f2 a suo figlio Uesugi Harunori il ruolo di capo clan; attraverso riforme sia agricole che morali, unite ad altre di natura politica, Harunori trasform\u00f2 il dominio. Nel 1830, meno di dieci anni dopo la morte di Harunori, lo \"shogunato\" elogi\u00f2 Yonezawa come esempio di buon governo.\nLa Restaurazione Meiji del 1868 segn\u00f2 l'abolizione del sistema Han, dei daimy\u014d e della classe dei samurai.\nPeriodo Meiji ed era moderna.\nL'attuale discendente in linea diretta del clan \u00e8 Uesugi Kuninori (nato nel 1943), professore presso l'Istituto di spazio e scienze astronautiche del Ministero della Pubblica Istruzione."}
{"id": "1218122", "revid": "110157", "url": "https://it.wikipedia.org/wiki?curid=1218122", "title": "Eliteserien 1996", "text": "La Eliteserien 1996, nota anche come Tippeligaen 1996 per ragioni di sponsorizzazione, fu la cinquantunesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo undicesimo titolo, il quinto consecutivo. Capocannoniere del torneo fu Harald Martin Brattbakk (Rosenborg), con 28 reti.\nStagione.\nNovit\u00e0.\nDalla Eliteserien 1995 vennero retrocessi l'H\u00f8dd, l'HamKam e lo Strindheim, mentre dalla 1. divisjon 1995 vennero promossi il Moss, lo Skeid e lo Str\u00f8msgodset. Nel corso della stagione il VIF Fotball cambi\u00f2 denominazione in V\u00e5lerenga Fotball.\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 1997-1998, mentre la seconda e la terza classificate venivano ammesse alla Coppa UEFA 1997-1998. Il vincitore della Coppa di Norvegia veniva ammesso alla Coppa delle Coppe 1997-1998. Due ulteriori posti venivano assegnati per la partecipazione alla Coppa Intertoto 1997. Le ultime tre classificate venivano retrocesse direttamente in 1. divisjon.\nClassifica finale.\nLegenda:\nNote:"}
{"id": "1218126", "revid": "125200322", "url": "https://it.wikipedia.org/wiki?curid=1218126", "title": "Associazione Calcio Fiorentina 1960-1961", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1960-1961.\nStagione.\nQuesta stagione passer\u00e0 agli archivi come una delle due in cui la Fiorentina ha messo in bacheca due titoli. Il capitano, con pieno merito, diventa Miguel Montuori che prende il posto di Giuseppe Chiappella. Alla presidenza, per l'ultimo anno Enrico Befani. Allenatore Lajos Czeizler, poi N\u00e1ndor Hidegkuti dal 6 novembre 1960, con Giuseppe Chiappella dal 25 gennaio 1961.\nIl campionato di Serie A della Fiorentina finisce con un settimo posto, i suoi titolari Albertosi, Robotti, Castelletti, Gonfiantini, Orzan, Marchesi, Hamrin, Micheli, Da Costa, Milan, Petris, una formazione che dimostrer\u00e0 il suo effettivo valore nella Coppa nazionale e nel torneo internazionale la Coppa delle Coppe. Nel Coppa Italia i Viola, dopo aver eliminato negli ottavi il Messina (0-2), nei quarti la Roma (4-6) e in semifinale la Juventus (3-1), hanno infine piegato i Biancocelesti della Lazio (2-0) nella finale disputata davanti al proprio pubblico l'11 giugno 1961. Luigi Milan e Gianfranco Petris diventano capocannoniere della Coppa con 4 gol.\nI gigliati partecipano alla Coppa delle Coppe 1960-1961, organizzata dal comitato della Coppa Mitropa, fu la prima edizione del torneo dedicato alle squadre vincitrici delle coppe nazionali; questa non vide l'organizzazione diretta della UEFA, e venne riconosciuta ufficialmente dalla confederazione calcistica europea nell'ottobre del 1963 su richiesta di Artemio Franchi, allora presidente della FIGC. La Fiorentina il 27 maggio 1961, vince il suo primo trofeo europeo riconosciuto dalla UEFA, battendo i Rangers Glasgow in finale. Kurt Hamrin diventa capocannoniere della Coppa delle Coppe 1960-1961, con 6 gol. La formazione fiorentina, vincitrice della Coppa delle Coppe, divenne il primo club italiano a conquistare una competizione UEFA nonch\u00e9 a conseguire un double continentale; nell'occasione fu inoltre la prima squadra europea ad abbinare, nella stessa stagione, la Coppa delle Coppe alla Coppa nazionale.\nIn questa stagione partecipa inoltre alla Coppa delle Alpi, contribuendo al successo italiano come nazione; la selezione della Lega Nazionale Professionisti era composta, oltre ai gigliati, da Brescia, Lecco, Pro Patria, Reggiana, Parma, Monza e Lazio. Gianfranco Petris diventa capocannoniere della manifestazione con 4 gol.\nRisultati.\nCoppa delle Alpi.\n\"L'Italia si aggiudica la Coppa delle Alpi 1961\"\nGiovanili.\nPiazzamenti.\nLa formazione giovanile, nella tredicesima edizione del Torneo di Viareggio si ferma ai quarti di finale mentre invece il Torneo Internazionale Sanremo nel 1960 non \u00e8 stato disputato."}
{"id": "1218127", "revid": "1543377", "url": "https://it.wikipedia.org/wiki?curid=1218127", "title": "Ponchos rojos", "text": "Ponchos rojos \u00e8 il nome con cui \u00e8 chiamata una formazione paramilitare boliviana.\nTradizionalmente, nei villaggi di montagna boliviani, il rosso era un colore solenne, indossato solo in occasioni speciali, come matrimoni ed azioni di guerra, ed era simbolo di potere e saggezza. Gli uomini anziani dai 50 anni in su, erano gli unici ad avere il diritto di portarlo.\nIl \"poncho\" rosso attraversato da linee nere (\"huayruru\") \u00e8 diventato successivamente il simbolo di un gruppo armato composto esclusivamente da \"indios\".\nIl presidente boliviano Evo Morales, ha deciso di riconoscerli ufficialmente, dandogli il compito di vegliare sui villaggi tra le montagne, e contrastare possibili insurrezioni contro il governo socialista nelle province pi\u00f9 ricche del paese.\nDopo molte pressioni da parte di componenti del governo e di personaggi gerarchicamente importanti nell'esercito regolare, Evo Morales si \u00e8 visto costretto a chiedere che i \"Ponchos Rojos\" consegnassero le armi, per la pi\u00f9 parte fucili cechi degli anni trenta e Mauser tedeschi.\nOvviamente la reazione del gruppo armato, composto da quasi 100.000 uomini, non \u00e8 stata del tutto positiva, i fucili pi\u00f9 vecchi e mal funzionanti sono stati consegnati al governo in cambio di cibo, ma secondo stime i \"Ponchos Rojos\" sono tuttora in possesso di un numero di armi da fuoco che va dalle 30.000 alle 80.000.\nI \"Ponchos Rojos\", seguendo l'esempio dell\u2019\"Ejercito Zapatista de Liberaci\u00f3n Nacional\" attivo nel Chiapas, sud del Messico, stanno rivalorizzando le popolazioni indigene, molto presenti in Bolivia."}
{"id": "1218128", "revid": "110157", "url": "https://it.wikipedia.org/wiki?curid=1218128", "title": "Eliteserien 1995", "text": "La Eliteserien 1995, nota anche come Tippeligaen 1995 per ragioni di sponsorizzazione, fu la cinquantesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo decimo titolo, il quarto consecutivo. Capocannoniere del torneo fu Harald Martin Brattbakk (Rosenborg), con 26 reti.\nStagione.\nNovit\u00e0.\nDalla Eliteserien 1994 vennero retrocessi il Sogndal e lo Str\u00f8msgodset, mentre dalla 1. divisjon 1994 vennero promossi lo Strindheim, lo Stab\u00e6k, l'H\u00f8dd e il Molde, con un conseguente incremento delle squadre partecipanti da 12 a 14.\nFormula.\nLe quattordici squadre partecipanti si affrontarono in un girone all'italiana con partite di andata e di ritorno, per un totale di 26 giornate. La prima classificata, vincitrice del campionato, veniva ammessa alla UEFA Champions League 1996-1997, mentre la seconda e la terza classificate venivano ammesse alla Coppa UEFA 1996-1997. Il vincitore della Coppa di Norvegia veniva ammesso alla Coppa delle Coppe 1996-1997. Un ulteriore posto veniva assegnato per la partecipazione alla Coppa Intertoto 1996. Le ultime tre classificate venivano retrocesse direttamente in 1. divisjon.\nClassifica finale.\nLegenda:\nNote:"}
{"id": "1218130", "revid": "46291", "url": "https://it.wikipedia.org/wiki?curid=1218130", "title": "Passifloraceae", "text": "Passifloraceae \u00e8 una famiglia di piante della classe delle Magnoliopsida.\nSi tratta talvolta di alberi o arbusti, ma anche e soprattutto di liane e piante rampicanti ambientate prevalentemente nelle regioni tropicali. Prende il nome dal genere pi\u00f9 famoso (\"Passiflora\"), il quale comprende diverse specie conosciute in Italia come piante ornamentali e nel mondo come piante da frutto (\"Passiflora edulis\"). La maggior parte delle specie fa parte del genere \"Passiflora\".\nLe passofloracee sono piante provviste di nett\u00e0ri extrafloreali (ghiandole destinate alla produzione di nettare, ma situate presso le stipole). Il frutto \u00e8 di solito una bacca oppure una capsula.\nTassonomia.\nIl Sistema Cronquist assegna alla famiglia i seguenti generi:\nLa classificazione APG III colloca la famiglia nell'ordine Malpighiales includendovi anche i seguenti generi:"}
{"id": "1218131", "revid": "110157", "url": "https://it.wikipedia.org/wiki?curid=1218131", "title": "Eliteserien 1994", "text": "La Eliteserien 1994, nota anche come Tippeligaen 1994 per ragioni di sponsorizzazione, fu la quarantanovesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo nono titolo, il terzo consecutivo. Capocannoniere del torneo fu Harald Martin Brattbakk (Rosenborg), con 17 reti.\nStagione.\nNovit\u00e0.\nDalla Eliteserien 1993 vennero retrocessi il Molde (dopo aver perso gli spareggi promozione/retrocessione), il Lyn Oslo e il Fyllingen, mentre dalla 1. divisjon 1993 vennero promossi il VIF Fotball, il Sogndal e lo Str\u00f8msgodset (vincitore degli spareggi promozione/retrocessione).\nFormula.\nLe dodici squadre partecipanti si affrontarono in un girone all'italiana con partite di andata e di ritorno, per un totale di 22 giornate. La prima classificata, vincitrice del campionato, veniva ammessa alla UEFA Champions League 1995-1996, mentre la seconda classificata veniva ammessa alla Coppa UEFA 1995-1996. Il vincitore della Coppa di Norvegia veniva ammesso alla Coppa delle Coppe 1995-1996. Un ulteriore posto veniva assegnato per la partecipazione alla Coppa Intertoto 1995. Le ultime due classificate venivano retrocesse direttamente in 1. divisjon.\nClassifica finale.\nLegenda:\nNote:"}
{"id": "1218132", "revid": "125674254", "url": "https://it.wikipedia.org/wiki?curid=1218132", "title": "Grande pianura ungherese", "text": "La grande pianura ungherese (o Grande Alf\u00f6ld, o semplicemente Alf\u00f6ld, in lingua ungherese: Nagy Alf\u00f6ld) \u00e8 una pianura che si estende fra il Danubio ed i Carpazi occupando una gran parte del bacino pannonico.\nDelimitazioni.\nL' Alf\u00f6ld \u00e8 delimitato a nord e a est dai Monti Carpazi, a sudovest dalle Montagne del Transdanubio e dalle Alpi Dinariche, a sud approssimativamente dal fiume Sava.\nGeografia.\nL'Alf\u00f6ld occupa una superficie di circa 100.000\u00a0km\u00b2 distribuita fra sei stati: Ungheria, Slovacchia, Ucraina, Romania, Serbia e Croazia.\nUngheria.\nPi\u00f9 della met\u00e0 della superficie dell'Alf\u00f6ld si trova in Ungheria, dove la pianura con circa 52.000\u00a0km\u00b2 occupa circa il 56% del territorio nazionale che \u00e8 di 93.030\u00a0km\u00b2.\nVi si distinguono due zone diverse:\nSlovacchia.\nLa parte della grande pianura situata in Slovacchia \u00e8 conosciuta come pianura slovacca orientale e si trova nella regione del Ko\u0161ice, che occupa la Slovacchia sud-orientale.\nUcraina.\nLa parte di pianura in territorio dell'Ucraina \u00e8 chiamata pianura transcarpatica e si trova nella regione della Rutenia subcarpatica.\nRomania.\nIn Romania la pianura occupa un vasto territorio che si estende su tutta la parte occidentale nelle regioni del Banato e Cri\u0219ana a ovest della Transilvania.\nSerbia.\nIl territorio serbo interessato dall'Alf\u00f6ld \u00e8 la parte settentrionale della provincia della Voivodina. Qui si possono distinguere tre aree conosciute come Ba\u010dka, Banato e Sirmia.\nCroazia.\nNella Croazia la pianura include le regioni di Slavonia, Sirmia e Baranja.\nStoria.\nCulture preistoriche.\nDurante l'era preistorica, la Grande Pianura Ungherese rappresent\u00f2 un punto di incontro tra le culture dell'Europa orientale e occidentale.\nL'agricoltura nella grande pianura ebbe inizio tra 6.000 e 5.500 anni fa nel corso del Neolitico con la cultura K\u00f6r\u00f6s, localizzata nella regione dell'attuale Serbia, seguita a partire da 5.500 anni fa dalla cultura della ceramica lineare (LBK) che divenne successivamente la cultura agricola dominante in Europa. La LBK fu poi seguita tra 5.500 e 3.400 anni fa dalla cultura di Lengyel del tardo Neolitico.\nNella fase iniziale dell' et\u00e0 del bronzo (2.800 - 1.800 a.C.), la crescente domanda di minerale grezzo in Europa innesc\u00f2 una rete di commerci intercontenentali, e le culture della Grande Pianura incorporarono elementi di altre culture del Bronzo del vicino oriente, delle steppe e dell'Europa centrale.\nNel corso dell'et\u00e0 del ferro (primo millennio a.C.), nella regione del Transdanubio comparve una variante della cultura di Hallstatt, originaria dell'Europa centrale; evidenze di cultura pre-Scita e Scita sono presenti nella parte orientale della Grande Pianura ungherese.\nNel 2014 \u00e8 stato pubblicato un importante studio sulle sepolture della Grande Pianura..\nI dati, riferiti a un periodo di 5000 anni, mostrano significativi cambiamenti del genoma all'inizio del Neolitico, dell'et\u00e0 del bronzo e del ferro, con periodi di stabilit\u00e0 nelle fasi intermedie. Il pi\u00f9 antico genoma neolitico \u00e8 simile a quello degli altri cacciatori-raccoglitori europei e sorprendentemente non mostra evidenza di persistenza di lattasi in quel periodo. I reperti pi\u00f9 recenti, che risalgono all'et\u00e0 del ferro, mostrano un'influenza genomica orientale contemporanea all'introduzione di riti di sepoltura della steppa. In contemporanea ci fu anche una transizione verso una pigmentazione pi\u00f9 chiara.\nPopolazioni nomadi.\nLa Grande Pianura ungherese divenne anche il centro di insediamento di popoli nomadi europei, data la somiglianza con l'ambiente naturale delle steppe pontico-caspiche. Nella pianura si insediarono varie popolazioni tra cui Unni, Avari, Magiari, Cumani e altre trib\u00f9 nomadi provenienti dalla steppa eurasiatica."}
{"id": "1218133", "revid": "773636", "url": "https://it.wikipedia.org/wiki?curid=1218133", "title": "Chiesa di San Defendente a Poggio", "text": "La chiesa di San Defendente a Poggio \u00e8 un edificio sacro che si trova a Poggio.\nStoria e descrizione.\nEdificata all'inizio del XVI secolo, apparteneva alla \"Confraternita del Santissimo Sacramento\", e venne ristrutturata nel 1786. La facciata (1821) presentava un alto frontone distrutto da un uragano il 7 gennaio 1958; \u00e8 mossa da quattro lesene con capitelli ionici. La porta in ghisa - realizzata nelle fonderie di Follonica nel 1835 - \u00e8 ornata di bassorilievi. L'interno, in cui la navata unica si sviluppa in altezza, conserva un organo tardo settecentesco. La zona presbiterale \u00e8 sottolineata da colonne di ordine composito sulle quali si imposta l'arco che divide il soffitto a semicalotta sferica del presbiterio dalla volta a botte della navata. L'altare fu decorato nel 1883 da statue lignee opera di Antonio Rossi da Siena; nella stessa occasione fu realizzato un maestoso \"Catafalco\" per il Santo Sepolcro pasquale. L'altare sinistro risale al 1832. Tra le opere conservate nella chiesa, alcune grandi tele del primo Ottocento (\"Madonna Assunta con le anime del Purgatorio\", \"San Rocco in cammino\", \"Confraternita di San Defendente\") e le statue di \"Cristo morto\" (scolpita in legno di fico da Antonio Rossi nel 1883), di \"San Defendente\" (in gesso, donata nel 1930 da Gioconda Pavolini) e della \"Madonna col cuore trafitto da spade\" (seconda met\u00e0 del XX secolo). Si conserva una grande croce lignea dei Passionisti risalente al 1876. \nIl campanile fu realizzato nel 1815. La sacrestia venne edificata dopo il 1840. Nel 1928 fu tinteggiato l'esterno e l'interno della chiesa, insieme alla realizzazione dei vetri delle finestre dipinti con croci e fronde di palma.\nLapidi.\n1786\nEpigrafe di marmo che ricorda il rifacimento della chiesa:\n1821\nEpigrafe di marmo che ricorda la realizzazione della facciata:\nFesta di San Defendente.\nIn occasione della Festa di San Defendente (2 gennaio) la Confraternita distribuiva ai fedeli i cosiddetti \"panitelli\", piccoli pani votivi realizzati con farina di grano \"biancolino\"; secondo la leggenda, i \"panitelli\" posti sui davanzali delle finestre avevano il potere di far placare le tempeste marine."}
{"id": "1218137", "revid": "110157", "url": "https://it.wikipedia.org/wiki?curid=1218137", "title": "Eliteserien 1993", "text": "La Eliteserien 1993, nota anche come Tippeligaen 1993 per ragioni di sponsorizzazione, fu la quarantottesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo ottavo titolo, il secondo consecutivo. Capocannoniere del torneo fu Mons Ivar Mjelde (Lillestr\u00f8m), con 19 reti.\nStagione.\nNovit\u00e0.\nDalla Eliteserien 1992 vennero retrocessi il Sogndal e il Mj\u00f8ndalen, mentre dalla 1. divisjon 1992 vennero promossi il Bod\u00f8/Glimt e il Fyllingen.\nFormula.\nLe dodici squadre partecipanti si affrontarono in un girone all'italiana con partite di andata e di ritorno, per un totale di 22 giornate. La prima classificata, vincitrice del campionato, veniva ammessa alla Coppa UEFA 1994-1995, assieme alla seconda classificata. Il vincitore della Coppa di Norvegia veniva ammesso alla Coppa delle Coppe 1994-1995. Le ultime due classificate venivano retrocesse direttamente in 1. divisjon, mentre la decima classificata partecipava agli spareggi promozione/retrocessione con le seconde classificate dei due gruppi di 1. divisjon per un posto in massima serie.\nClassifica finale.\nLegenda:\nNote:\nSpareggi promozione/retrocessione.\nAgli spareggi vennero ammessi il Molde, decimo classificato in Eliteserien, lo Str\u00f8msgodset, secondo classificato nel gruppo A della 1. divisjon, e il Bryne, secondo classificato nel gruppo B della 1. divisjon. Lo Str\u00f8msgodset vinse gli spareggi e venne promosso in Eliteserien, con la conseguente retrocessione del Molde in 1. divisjon."}
{"id": "1218139", "revid": "773636", "url": "https://it.wikipedia.org/wiki?curid=1218139", "title": "Chiesa di San Niccol\u00f2 a Poggio", "text": "La chiesa di San Niccol\u00f2 a Poggio \u00e8 un edificio sacro che si trova a Poggio.\nStoria e descrizione.\nSorta verosimilmente nel XII secolo, si caratterizza per la sua duplice struttura di chiesa e fortezza, evidente all'esterno nei due bastioni che si ergono ai lati della facciata. Non \u00e8 chiaro se sia stata costruita prima la chiesa o la fortezza; l'edificio sacro pare infatti preesistente ai bastioni databili al XVI secolo, ma la sua struttura sembra adattarsi ad un edificio precedente, come dimostra la scalinata che conduce dalla piazza al piano di calpestio della chiesa. Verosimilmente le due realt\u00e0 architettoniche si sono potenziate a seconda delle vicende e delle necessit\u00e0 urbane nelle diverse epoche. \nAll'interno l'edificio a croce greca presenta caratteri seicenteschi, \u00e8 coperto a volte e conserva nella cantoria un organo del 1854 di Michelangelo Paoli. Nella \"Cappella dell'Annunziata\" del 1732 (destra) si trova una tela di Antonio Rossi (1883), \"Annunciazione\", mentre nella \"Cappella del Rosario\" fatta erigere da Nicolaio Balestrini nel 1738 (sinistra) \u00e8 conservato un dipinto anonimo raffigurante \"La Vergine tra i santi Domenico e Caterina da Siena\". Ai due altari laterali vi sono altre due tele di autori anonimi, \"Deposizione\" e \"Anime del Purgatorio\".\nLapidi.\n1683\nEpigrafe di granodiorite che ricorda la sepoltura di Francesco Retali:\n1746\nEpigrafe di marmo nella \"Cappella del Rosario\" che ricorda l'elargizione di Nicolaio Balestrini:\n1842\nEpigrafe di marmo nella \"Cappella dell'Annunziata\" che ricorda la morte di Carlo Leoni:"}
{"id": "1218142", "revid": "125019", "url": "https://it.wikipedia.org/wiki?curid=1218142", "title": "Canizio di Aghaboe", "text": "Venerato come santo dalla Chiesa cattolica romana, evangelizz\u00f2 le popolazioni scozzesi e irlandesi del suo tempo.\nBiografia.\nIl padre era un famoso bardo di Glengiven, la madre si chiamava Maul (a lei \u00e8 dedicata la chiesa di Thomplamaul, nella contea di Kilkenny). Canizio trascorse i suoi primi anni facendo la guardia alle greggi del suo capovillaggio. Nel 543, seguendo la vocazione si rec\u00f2 alla scuola di san Finnian di Clonard, dove fu compagno di san Columba di Iona. Nel 544 lo troviamo discepolo di san Mobhi, a Glasnevin, compagno di studi di san Ciar\u00e1n di Clonmacnoise e di san Comgall di Bangor. Fu ordinato sacerdote da san Cadoc, nel 545, nel monastero di Llancarfan, nel Glamorganshire, in Galles. Part\u00ec poi per Roma per guadagnare la benedizione del papa allora regnante.\nNel 550 torn\u00f2 a Glengiven, dove convert\u00ec il suo fratellastro Geal-Breagach, che poi lo aiut\u00f2 a fondare il monastero di Drumachose. Nel 565 si trasfer\u00ec in Scozia, dove \u00e8 pi\u00f9 popolare come saint Kenneth, per aiutare san Columba di Iona nel diffondere il Vangelo: lo accompagn\u00f2 in visita al re Brude dei Pitti.\nSan Canizio diede il suo nome a un'antica chiesa (in gaelico scozzese Kil-Chainnech) ora in rovina, sull'isola di Tiree, e a un cimitero a Iona; costru\u00ec celle monastiche sulle isole di Ibdon e di Eninis, un oratorio chiamato Lagan-Kenny, sulle rive del lago Lagan, e un monastero nel Fifeshire. \nTornato in Irlanda, fond\u00f2 il monastero di Drumachose, nella contea del Westmeath, e la grande abbazia di Aghaboe, nella contea di Laois, della quale fu abate. Uomo di grande eloquenza e intelligenza, scrisse un commento dei Vangeli, noto per secoli come il Glas-Chainnigh. La contea di Kilkenny ai tempi era una delle ultime zone dell'Irlanda ad essere ancora pagane: nel 597 condusse una \"crociata\" per eliminare gli ultimi bastioni della religione druidica in Irlanda. L'ultimo \"arcidruido\" d'Irlanda si era messo in salvo con il suo consiglio di druidi su una collinetta, nei pressi dell'odierna citt\u00e0 di Kilkenny (in gaelico irlandese Cill Chainnigh , che significa \"chiesa di Canizio\"). Canizio comand\u00f2 una spedizione armata che li annient\u00f2. Secondo la tradizione, in quel luogo san Canizio costru\u00ec un monastero, la torre rotonda e la cattedrale che ancora portano il suo nome. Canizio mor\u00ec e fu sepolto ad Aghaboe nel 600.\nCulto.\nNella chiesa cattolica san Canizio \u00e8 venerato come patrono dei naufraghi e la sua memoria ricorre l'11 ottobre. \nLa chiesa ortodossa lo ricorda il 1\u00ba agosto o il 14 agosto."}
{"id": "1218143", "revid": "1516087", "url": "https://it.wikipedia.org/wiki?curid=1218143", "title": "Nuovo Pignone", "text": "La Nuovo Pignone, in precedenza Fonderia di ferro di seconda fusione, Fonderia del Pignone o Officine Meccaniche del Pignone , \u00e8 una delle maggiori realt\u00e0 industriali di Firenze. Si occupa attualmente della realizzazione di compressori alternativi, turbine a gas, compressori centrifughi ecc, per la movimentazione di idrocarburi e gas. \u00c8 controllata dal gruppo Baker Hughes.\nStoria.\nFondazione.\nNegli anni quaranta del XIX secolo Pasquale Benini, imprenditore di Lastra a Signa, ai primi sentori di crisi nell'industria dei cappelli di paglia, causata dalla concorrenza cinese, pens\u00f2 di diversificare le sue attivit\u00e0 investendo nell'industria metallurgica.\nFond\u00f2 cos\u00ec nel 1842 insieme a Tommaso Michelagnoli e al magnano Giovanni Niccoli (che verr\u00e0 per\u00f2 liquidato dopo pochi mesi) l'officina nel rione del Pignone, appena fuori dall'antica cinta muraria e ben servita da un porticciolo fluviale cui attraccavano le barche provenienti principalmente dal porto di Livorno. Inizialmente fu costituita come fonderia di ghisa, per poi passare ai primi del '900 all'attivit\u00e0 meccanica con la produzione di compressori alternativi.\nI tecnici Friedrich Schenk e Giovanni Niccoli condussero esperimenti di metallurgia, e fin dai primi anni la fonderia si distinse per la produzione di arredi urbani, anche artistici, guadagnando una buona fama. Oltre ai getti artistici per l'edilizia, l'azienda produceva anche tubi in ghisa.\nA Firenze e molte altre citt\u00e0 italiane \u00e8 facile incontrare lampioni, tombini, fontane dove in un angolo si pu\u00f2 ancora leggere \"Fonderia del Pignone\". Vale anche per tutte le decorazioni in ferro e in bronzo del Palazzo Postale di Citt\u00e0 del Messico.\nSviluppo.\nNel 1848, dall'altra parte dell'Arno, fu costruita la Stazione Leopolda, che pur perdendo presto il servizio passeggeri rimase terminal merci, contribuendo cos\u00ec alla crescita dell'azienda.\nNel 1854 l'annessa officina meccanica realizz\u00f2, sotto la guida dell'ingegnere Pietro Benini, il primo motore a scoppio seguendo il progetto di Eugenio Barsanti e Felice Matteucci, sviluppando negli anni seguenti prototipi a uno e due pistoni adatti per impiego fisso al posto di motori a vapore.\nNel 1874 l'azienda divenne una Societ\u00e0 Anonima e assunse il nome di \"Societ\u00e0 Anonima Fonderia del Pignone\"; in quegli stessi anni, l'azienda perfezion\u00f2 i procedimenti di fusione e rinnov\u00f2 le proprie attrezzature. Nell'ultimo decennio del secolo, poi, la Pignone avvi\u00f2 una proficua produzione di attrezzature frigorifere.\nLa fabbrica si sviluppava sempre pi\u00f9, cominciando ad avere centinaia di operai; alla fine del XIX secolo fu avviata anche l'attivit\u00e0 di carpenteria e la produzione di compressori, utilizzati per la sintesi dell'ammoniaca.\nTra il 1901 e il 1902 gli operai, per la prima volta nel contesto fiorentino, misero in discussione la fedelt\u00e0 e la subordinazione alla direzione. Il primo sciopero venne proclamato in solidariet\u00e0 verso gli scioperanti del Cantiere Orlando di Livorno- Nel dicembre del 1901 i lavoratori promossero una vertenza di 56 giorni per una diverso meccanismo di retribuzione e di turnazioni e nell'estate del 1902, dopo il licenziamento di 22 operai, venne proclamato prima uno sciopero aziendale e il 31 agosto di tutta la Camera del Lavoro di Firenze. Le autorit\u00e0 reagirono mobilitando squadroni di cavalleria giunti da fuori a presidiare la citt\u00e0.\nLa Prima guerra mondiale diede un grande impulso allo sviluppo dell'azienda, tanto che nel 1917 si decise di trasferire lo stabilimento nella zona di Rifredi per poter usufruire degli ampi spazi disponibili (fino agli anni settanta rimarr\u00e0 praticamente in aperta campagna). Durante il conflitto, furono approntati degli appositi reparti per lavorazioni effettuate per conto della Marina Militare.\nSubito dopo la guerra gli operai del Pignone furono coinvolti a Firenze nelle occupazioni delle fabbriche del settembre 1920, momento pi\u00f9 caldo del biennio rosso.\nIl secondo dopoguerra e il rischio di chiusura.\nDurante la Seconda guerra mondiale il \"Pignone\" fu coinvolto nella produzione bellica, con l'inglobamento della Societ\u00e0 Bassoli di Massa e convertendo la propria produzione al servizio delle esigenze belliche.\nQuesta volta, tuttavia, fu pesantemente colpito dai bombardamenti alleati, tanto da uscire quasi completamente distrutto dagli eventi bellici. \nLa fabbrica si mobilit\u00f2 durante gli scioperi del marzo 1944. Mentre i GAP diedero fuoco alle sedi del sindacato fascista, il 3 marzo molte fabbriche fiorentine si fermarono. Al Pignone gli operai resistettero tre giorni, pagando lo sciopero con arresti e deportazioni: quattro di loro avrebbero trovato la morte nel campo di concentramento di Mauthausen. Ancora oggi una lapide all'interno dello stabilimento ricorda quei tragici fatti.\nDopo la Liberazione gli operai riuscirono a salvare qualche macchinario e un poco di materiali dalle distruzioni e dalle razzie, per poter riprendere quanto prima la produzione.\nI danni bellici, la mancanza di macchinari e le difficolt\u00e0 a riconvertire la produzione nel periodo post-bellico ponevano l'azienda in serie difficolt\u00e0 alla met\u00e0 degli anni '40.\nNel 1946 l'azienda fu acquistata dalla SNIA con l'intenzione di riconvertirla alla produzione di telai tessili, ma la produzione non decoll\u00f2 mai, anche per la concorrenza internazionale, tant'\u00e8 che nel 1953 ne fu prospettata la chiusura e la societ\u00e0 fu posta in liquidazione.\nL'ipotesi di chiusura del \"Pignone\", a parte gli ovvi aspetti occupazionali, sollev\u00f2 una mobilitazione popolare in quanto, assieme alla \"Galileo\", l'azienda era considerata tra le pi\u00f9 importanti di Firenze, e la popolazione la sentiva oramai come componente fondamentale della citt\u00e0. La prospettata chiusura degli impianti suscit\u00f2 anche un vivo dibattito politico in Parlamento.\nGiorgio La Pira, storico sindaco, intervenne presso Enrico Mattei, presidente del neonato ENI e riusc\u00ec a convincerlo ad acquistare l'azienda, salvandola in extremis.\nNon si conoscono le motivazioni che spinsero Mattei ad accettare, ma dopo una iniziale attivit\u00e0 di produzione di bombole di gas il \"Nuovo Pignone\" fu coinvolto nell'impiantistica del settore petrolifero, acquistando ben presto un ruolo di eccellenza internazionale nel settore dei compressori e delle turbine, grazie anche alle brillanti idee del giovane ingegnere Pier Luigi Ferrara.\nL'intervento dell'ENI.\nIl 23 gennaio 1954 l'ENI rilev\u00f2 quindi la societ\u00e0, che aveva cessato l'attivit\u00e0 da alcuni mesi, e ne cambi\u00f2 la denominazione in Nuovo Pignone - Industrie Meccaniche e Fonderia Spa. \nL'intuito di Mattei port\u00f2 a rinnovare le strutture, orientando la produzione principalmente verso macchinari e apparecchiature per l'industria del petrolio, della petrolchimica, della raffineria e del gas naturale. Dopo le prime forniture alle aziende del Gruppo ENI, la societ\u00e0 inizi\u00f2 ad ottenere importanti commesse da clienti terzi, oltre a soddisfare l'intero fabbisogno del gruppo ENI. Le maestranze, 1.100 lavoratori assunti tra gli ex dipendenti della vecchia societ\u00e0, furono riqualificate per affrontare le nuove lavorazioni.\nAgli stabilimenti di Firenze e Massa, rilevati dal \"Pignone\", si aggiunsero quelli di Talamona (SO) nel 1957, di Vibo Valentia (VV) nel 1962, di Porto Recanati (MC) nel 1963, di Schio (VI) nel 1968, e di Bari e Roma nel 1972. Nel 1964, l'azienda aveva circa 4.000 dipendenti. \nNegli anni '60 l'azienda diede inoltre vita alle societ\u00e0 \"Pignone Sud\" e \"Fucine Meridionali\", partecipate al 50%. In quegli anni, nello stabilimento di Talamona fu avviata anche la produzione di pompe di benzina, alcune delle quali su licenza della tedesca Schwelm, che furono ridisegnate da designer del calibro di Marcello Nizzoli, Gian Mario Olivieri e Alberto Rosselli. \nNello stesso periodo, l'azienda costruiva piattaforme petrolifere per perforazioni sottomarine, per l'Agip Mineraria e la Saipem, con l'assistenza di un'azienda statunitense. \nNel 1986 la societ\u00e0 \u00e8 stata quotata in borsa previo collocamento fra il pubblico del 18% del cap. soc. (21.6 milioni di azioni a 4,250 lire). Il 30 dicembre 1987 il Nuovo Pignone ha incorporato la societ\u00e0 \"Confezioni Monti d'Abruzzo Spa\", acquisita per usufruire di alcuni benefici fiscali connessi alle perdite registrate dall'incorporata. Il Nuovo Pignone (con oltre 5000 dipendenti) dispose in Italia di sette stabilimenti di produzione con sede e Direzione Generale a Firenze, dove sorse lo stabilimento pi\u00f9 importante (dove vennero prodotti compressori alternativi, centrifughi e assiali, turbine a gas e vapore). Negli anni, pur con qualche crisi, l'azienda crebbe, specializzandosi nella realizzazione di impianti nei pi\u00f9 remoti luoghi, mantenendo comunque sempre una bassa ma costante redditivit\u00e0. \nDal punto di vista sindacale l'arrivo dell'ENI port\u00f2 ad un iniziale indebolimento dei lavoratori. Nel processo di riorganizzazione, infatti circa 650 operai non vennero riassunti e molti di questi erano iscritti alla CGIL. L'intervento fu talmente chirurgico che alle successive elezioni per la Commissione Interna la CGIL non riusc\u00ec neanche a presentare una propria lista in una fabbrica dove aveva sempre rappresentato in modo netto la maggioranza degli operai. Di contro, la nuova gestione comport\u00f2 un alto grado di specializzazione dei lavoratori, che poterono usufruire dei corsi professionali organizzati dall'ENI. \nGi\u00e0 pochi anni dopo i lavoratori del Pignone ritrovarono la loro combattivit\u00e0 e tra anni Sessanta e Settanta furono protagonisti di importanti lotte e conquiste. Il 14 aprile 1969, dopo una dura vertenza, strapparono un accordo alla Direzione sui diritti di assemblea, i delegati di reparto e i diritti sindacali, e tra il 1971 e il 1972 vennero firmati due importanti accordi sull'abolizione del cottimo, l'inquadramento unico e la salute e sicurezza sul lavoro.\nLa privatizzazione.\nNel 1993, nell'ambito della privatizzazione dell'ENI, il \"Nuovo Pignone\" fu venduto alla General Electric, pur tra numerose polemiche (anche interne all'ENI stessa). Alcune perplessit\u00e0 erano determinate dal timore che la General Electric avesse accettato l'affare solo per impadronirsi e smembrare il suo maggior concorrente. In effetti, in seno ad alcuni vertici dell'ENI vi era contrariet\u00e0 a \"svendere\" uno dei pochi asset strategici per la societ\u00e0 energetica (uno dei pochi tra l'altro in attivo, in un momento in cui le perdite del settore chimico stavano quasi per compromettere la stessa sopravvivenza dell'ENI).\nS\u00ec vede bene questo concetto in alcune lettere personali inviate dall'allora Presidente di Nuovo Pignone Franco Ciatti all'ex-amministratore delegato dell'ENI Franco Bernab\u00e8. Scrive ad esempio Ciatti in una polemica missiva dell'11 novembre 1992:\nA fronte di una profittabilit\u00e0 pluriennale e di un portafoglio ordini valutato 5.000 miliardi di lire, il Nuovo Pignone, in consorzio con Snam-Progetti, aveva concluso un accordo da 3.400 miliardi lire per la fornitura di materiali ed apparecchiature al neocostituito ente pubblico russo Gazprom. L'accordo aveva una durata di 13 anni, al termine dei quali era previsto un diritto di opzione per l'acquisto di gas naturale a favore di Snam. La dirigenza della societ\u00e0 era solidale con Ciatti, nel suo intento di \"salvaguardare l'integrit\u00e0 e la reputazione internazionale conquistata in quarant'anni di attivit\u00e0\", rispetto ad un \"percorso di privatizzazione di cui non sono chiare le motivazioni industriali, n\u00e9 tantomeno le modalit\u00e0 di attuazione\".\nMentre i lavoratori occupavano lo stabilimento di Firenze, GE present\u00f2 un piano industriale che riservava a loro e ai dirigenti del Nuovo Pignone una quota minima pari al 5% del capitale sociale, lasciando sul mercato una 10% del flottante azionario. Anche un pool di banche nazionali italiane era in trattativa con quattro colossi energetici stranieri interessati all'acquisto del Nuovo Pignone: Gec-Alshtom, Abb-Atlas, Dress-Ingersoll Rand e la General Electric.\nSuccessivamente, \"Nuovo Pignone\" divent\u00f2 la capofila della divisione \"Oil &amp; Gas\" della GE Energy (caso unico per General Electric di capofila non basata in USA);moltiplic\u00f2 per un fattore di circa 8 il fatturato e deteneva una quota rilevante del mercato mondiale delle turbine a gas e a vapore, compressori centrifughi e alternativi, oltre ad altri apparati relativi allo spostamento e impiego di petrolio e gas, operando con successo sia nella progettazione e costruzione dei macchinari che nella manutenzione di impianti.\nAnni recenti.\nAl 2017, GE stava valutando se dismettere la propria quota in Baker Hughes General Electric. Il 4 luglio 2019 fu inaugurata una nuova linea produttiva allo stabilimento Baker Hughes GE di Talamona.\nNel 2019 General Electric cedette una parte delle sue quote al gruppo Baker Hughes scendendo sotto il 50%. \nNel 2020 la nuova propriet\u00e0 invest\u00ec 30 milioni di euro per ampliare e rilanciare l'azienda."}
{"id": "1218144", "revid": "110157", "url": "https://it.wikipedia.org/wiki?curid=1218144", "title": "Eliteserien 1992", "text": "La Eliteserien 1992, nota anche come Tippeligaen 1992 per ragioni di sponsorizzazione, fu la quarantasettesima edizione della Eliteserien, massima serie del campionato norvegese di calcio. Vide la vittoria finale del Rosenborg, al suo settimo titolo. Capocannoniere del torneo fu Kjell Roar Kaasa (Kongsvinger), con 17 reti.\nStagione.\nNovit\u00e0.\nDalla Eliteserien 1991 vennero retrocessi il Fyllingen e lo Str\u00f8msgodset, mentre dalla 1. divisjon 1991 vennero promossi il Mj\u00f8ndalen e l'HamKam.\nFormula.\nLe dodici squadre partecipanti si affrontarono in un girone all'italiana con partite di andata e di ritorno, per un totale di 22 giornate. La prima classificata, vincitrice del campionato, veniva ammessa alla UEFA Champions League 1993-1994, mentre la seconda classificata veniva ammessa alla Coppa UEFA 1993-1994. Il vincitore della Coppa di Norvegia veniva ammesso alla Coppa delle Coppe 1993-1994. Le ultime due classificate venivano retrocesse direttamente in 1. divisjon, mentre la decima classificata partecipava agli spareggi promozione/retrocessione con le seconde classificate dei due gruppi di 1. divisjon per un posto in massima serie.\nClassifica finale.\nLegenda:\nNote:\nSpareggi promozione/retrocessione.\nAgli spareggi vennero ammessi l'HamKam, decimo classificato in Eliteserien, il Dr\u00f8bak/Frogn, secondo classificato nel gruppo A della 1. divisjon, e lo Str\u00f8mmen, secondo classificato nel gruppo B della 1. divisjon. L'HamKam vinse gli spareggi e mantenne la categoria."}
{"id": "1218145", "revid": "486946", "url": "https://it.wikipedia.org/wiki?curid=1218145", "title": "Lev Trotzky", "text": ""}
{"id": "1218150", "revid": "124892814", "url": "https://it.wikipedia.org/wiki?curid=1218150", "title": "Romitorio di San Cerbone", "text": "Il romitorio di San Cerbone \u00e8 un edificio sacro che si trova all'isola d'Elba, sul Crino delle Puntate, a met\u00e0 strada tra i paesi di Marciana e Poggio (altitudine di 530 m).\nStoria e descrizione.\nLa sua origine si fa risalire alla fuga del vescovo di Populonia all'Isola d'Elba a causa delle incursioni longobarde. Gregorio Magno, contemporaneo di Cerbone, nei suoi \"Dialoghi\" (III, 11) scrisse: \u00ab\"Sed cum Longobardorum gens in Italiam veniens cuncta vastasset\" [Cerbonius] \"ad Helbam insulam recessit\".\u00bb San Cerbone, secondo la tradizione, scelse come rifugio un piccolo antro nella vallata del Monte Capanne chiamato \"Grotta del Santo\". Il primo nucleo della chiesa sarebbe sorto subito dopo la morte del Santo, nel 575, ma essa \u00e8 citata espressamente solo nel 1421, in relazione al Convento dell'Osservanza Francescana edificato sul luogo con il concorso di Jacopo II Appiano, principe di Piombino; Tommaso Bellacci, infatti, \u00abcon autorit\u00e0 del vescovo di Populonia n'edific\u00f2 uno nell'isola dell'Elba, nelle montagne dette di San Cerbone\u00bb.\nI frati abbandonarono presto il convento che fu poi trasformato in romitorio ed abitato, sino alla met\u00e0 del XIX secolo, da eremiti laici.\nLa facciata presenta un portale in granodiorite locale con cornice aggettante e arco interrotto e ai lati due piccole finestre con inferriate. L'interno a navata unica con tetto a capanna conserva gli antichi altari laterali (intitolati a San Giacomo e alla Madonna della Neve) e i pavimenti in cotto. Una pregevole tela ottocentesca sull'altar maggiore raffigura \"San Cerbone\". Sino al 1960, sulla parete esterna della chiesa, si trovava ancora uno stemma frammentario in pietra degli Appiano.\nLa Grotta del Santo.\nIn una parete rocciosa a 300 metri dal romitorio si trova la \"Grotta del Santo\", luogo in cui sarebbe vissuto per due anni il vescovo Cerbone. La cavit\u00e0, con una profondit\u00e0 irrisoria, era stata utilizzata come \"caprile\" da pastori locali, i quali l'avevano parzialmente occlusa con un muretto di pietra. Nel settembre 2006, ad opera della Curia vescovile di Massa Marittima, la grotta \u00e8 stata restaurata con la rimozione della struttura muraria.\nIl Fico di San Cerbone.\nA pochi metri dalla Chiesa, sino ad alcuni anni fa, si trovava un annoso albero di \"Ficus carica\" chiamato \"Fico di San Cerbone\" poich\u00e9, vista la notevole altitudine e l'elevato tasso di umidit\u00e0 del luogo, fruttificava tardivamente nei primi giorni di ottobre in concomitanza con la Festa del Santo (10 ottobre).\nLa Festa di San Cerbone.\nOgni anno, il 10 ottobre, si svolge una celebrazione religiosa che ha luogo all'interno della chiesa e termina con una processione alla \"Grotta del Santo\"."}
{"id": "1218156", "revid": "110157", "url": "https://it.wikipedia.org/wiki?curid=1218156", "title": "Eliteserien 1991", "text": "L'Eliteserien 1991, nota anche come Tippeligaen 1991 per ragioni di sponsorizzazione, fu la quarantaseiesima edizione, la prima con la nuova denominazione, della Eliteserien, massima serie del campionato norvegese di calcio. Vide la vittoria finale del Viking, al suo ottavo titolo. Capocannoniere del torneo fu Karl Petter L\u00f8ken (Rosenborg), con 12 reti.\nStagione.\nNovit\u00e0.\nDalla 1. divisjon 1990 vennero retrocessi il V\u00e5lerenga e il Moss, mentre dalla 2. divisjon 1990 vennero promossi il Sogndal e il Lyn Oslo.\nFormula.\nLe dodici squadre partecipanti si affrontarono in un girone all'italiana con partite di andata e di ritorno, per un totale di 22 giornate. La prima classificata, vincitrice del campionato, veniva ammessa alla UEFA Champions League 1992-1993, mentre la seconda classificata veniva ammessa alla Coppa UEFA 1992-1993. Il vincitore della Coppa di Norvegia veniva ammesso alla Coppa delle Coppe 1992-1993. Le ultime due classificate venivano retrocesse direttamente in 1. divisjon, mentre la decima classificata partecipava agli spareggi promozione/retrocessione con le seconde classificate dei due gruppi di 1. divisjon per un posto in massima serie.\nClassifica finale.\nLegenda:\nNote:\nSpareggi promozione/retrocessione.\nAgli spareggi vennero ammessi il Brann, decimo classificato in Eliteserien, il Bryne, secondo classificato nel gruppo A della 1. divisjon, e lo Strindheim, secondo classificato nel gruppo B della 1. divisjon. Il Brann vinse gli spareggi e mantenne la categoria."}
{"id": "1218158", "revid": "287204", "url": "https://it.wikipedia.org/wiki?curid=1218158", "title": "Episodi di Veronica Mars (terza stagione)", "text": "La terza stagione di \"Veronica Mars\" \u00e8 stata trasmessa dal \"network\" statunitense The CW tra dal 3 ottobre 2006 al 22 maggio 2007.\nIl comitato di benvenuto.\nTrama.\nComincia il nuovo anno scolastico, e Veronica Mars frequenta ora l'Hearst College. Lei e Logan stanno ancora insieme e Veronica vive ancora a casa con suo padre. Anche Mac e Wallace frequentano l'Hearst College e hanno dei nuovi compagni di stanza. Infine anche lo stupratore della seconda stagione si trova ancora nel campus dell'Hearst.\nIl primo giorno di lezioni all'Hearst College, Piz, il nuovo compagno di stanza di Wallace, rimane vittima di una truffa. Una ragazza del \"Comitato di Benvenuto\" - presumibilmente l\u00ec per aiutare le matricole - accetta di tenere d'occhio per qualche minuto le cose di Piz, ma quando il ragazzo torna alla macchina, scopre di essere stato derubato. Veronica investiga con l'aiuto di Wallace, Piz, Mac e la nuova compagna di stanza di Mac, Parker e aiuta il dipartimento dello sceriffo ad arrestare il colpevole e recuperare le cose di Piz. Durante l'investigazione, Piz chiede a Veronica perch\u00e9 fa quel e fa ricevendo e proponendo diverse e assurde risposte.\nDurante una protesta per maggiore sicurezza per le ragazze nel campus e per dar voce a quelle ragazze rasate dopo essere state stuprate, Dick Casablanca sale sul palco indossando solo degli slip e ridicolizzandosi. In seguito Veronica lo vede provarci con una ragazza incontrata al bar. Interviene per\u00f2 il fidanzato della ragazza che comincia a picchiare Dick fino a che Logan non lo salva. In seguito Dick si presenta nella stanza di Logan e gli rivela, in lacrime, di non aver alcun posto dove andare.\nPrima che Veronica e Mac si rechino al cinema, scoprono che i biglietti sono nella stanza di Mac dove c'\u00e8 per\u00f2 Parker con un ragazzo. Veronica entra lo stesso chiedendo di far finta che lei non ci sia.\nNel frattempo Keith Mars \u00e8 stato assunto da Kendall Casablanca per andare a prendere Cormac Fitzpatrick dall'uscita di prigione per buona condotta. Kendall aveva avuto infatti discussioni con Liam Fitzpatrick per i soldi che la donna aveva ricevuto dal Phoenix Land Trust e che aveva nascosto nel deserto. Kendall pianifica di scappare da Liam con il fratello Cormac. Keith consegna Cormac a Kendall e mentre Keith si trova nella sua auto per prendere dei documenti, Cormac spara a Kendall e successivamente all'investigatore.\nDopo la loro notte in citt\u00e0, Veronica, abbastanza ubriaca, decide di passare la notte sul divano di Mac poich\u00e9 non vi \u00e8 pi\u00f9 il ragazzo di Parker. La mattina seguente Veronica e Mac vengono svegliate dall'urlo di Parker che scopre di essere stata rasata: Parker \u00e8 l'ultima delle vittime dello stupratore dell'Hearst.\nDietro la porta.\nTrama.\nSentendosi in colpa per non aver aiutato l'ultima vittima, Veronica decide di catturare da s\u00e9 lo stupratore dell'Hearst. Scopre che Parker aveva partecipato alla festa delle Theta Beta la notte dello stupro. Parker e una sua amica erano state riportate nelle loro stanze dal servizio di sicurezza degli studenti perch\u00e9 ubriache e non in grado di tornarci da sole. Veronica capisce che qualcuno delle Theta Beta poteva possedere la chiave della stanza di Parker. Decide cos\u00ec di entrare a far parte delle Theta Beta. I genitori di Parker giungono all'Hearst College e cercano di convincere la figlia a tornare a casa con loro. Wallace, Logan e altri partecipano all'esperimento guardie/ladri del corso di sociologia. Keith \u00e8 inseguito da Cormac Fitzpatrick nel deserto; alla fine dell'episodio ci viene rivelato il contenuto della valigetta di Kendall.\nIl giocatore di Witchita.\nTrama.\nA un membro della squadra di football del College di nome Kurt viene rubato il quaderno contenente tutti gli schemi della squadra: la sua fidanzata, Trish, \u00e8 la responsabile della radio dell'Hearst, di cui Piz vuole fare parte. Piz chiede cos\u00ec aiuto a Veronica perch\u00e9 risolva il caso. Veronica sospetta inizialmente dell'ex fidanzato ancora innamorato di Trish, poi del migliore amico di Kurt, Pop, che avrebbe ottenuto la borsa di studio di Kurt in caso di una sua espulsione dalla squadra.\nMa Pop gli ha solo rubato la tesina di sociologia, e la colpevole \u00e8 Trish, che voleva che Kurt smettesse di essere maltrattato dal coach: ma Trish ha perso gli schemi dopo averli rubati. Ad averli \u00e8 Larry, l'ex di Trish, ma si scopre che erano tutti coinvolti, poich\u00e9 il compagno di stanza di Kurt ha fornito gli schemi alla squadra avversaria\nVeronica si trova inoltre a dubitare di Logan, che \u00e8 molto poco presente e manca agli appuntamenti: rintracciatolo attraverso il telefonino, lo trova in una sorta di bisca organizzata da uno studente nella sua stanza.\nI due litigano perch\u00e9 Logan si sente sorvegliato, mentre Veronica \u00e8 arrabbiata per il suo comportamento, ma alla fine dell'episodio faranno pace.\nIntanto Veronica viene convocata dal rettore che vuole il nome del professore che ha dato alla decana della Theta Beta i semi di marijuana, altrimenti la espeller\u00e0.\nDopo l'accusa di aggressione, Weevil deve trovare un lavoro o torner\u00e0 in galera: Veronica convince Keith ad assumerlo come segretario. Weevil se la cava bene, ma quando si trova davanti a un caso di abuso di minore, picchia il fidanzato di una donna, che abusava del nipote di lei.\nVeronica fa riparare a Weevil la macchina del rettore, che O'Dell credeva vandalizzata dalle femministe (i danni erano invece stati causati, come Veronica dimostra, dal figlio del rettore che aveva cercato di nascondere un piccolo incidente), e convince il rettore ad assumere Weevil come manutentore. Il rettore si dovr\u00e0 inoltre ricredere sull'espulsione di Veronica.\nCharlie, mio fratello.\nTrama.\nKeith invita a cena Logan per la prima volta, il che suscita in Veronica una discreta ansia.\nParker si scusa con Veronica per averle dato la colpa per il suo stupro dopo aver scoperto che anche Veronica era stata violentata qualche anno prima.\nSul giornale del college esce un articolo che sostiene che ogni notte in cui \u00e8 avvenuto uno stupro c'era un evento organizzato dalla confraternita Pi greco.\nDick si reca a casa Mars per chiedere a Veronica di scagionare i Pi greco -di cui lui fa parte- dalle accuse di stupro, visto che rischiano di essere tutti cacciati dal campus. Veronica accetta in cambio di un accesso completo alla confraternita, visto che \u00e8 comunque interessata a scoprire il responsabile degli stupri. Quando Veronica accetta e dopo che dimostra l'innocenza della confraternita, Parker si sente tradita.\nLogan sospetta che il suo commercialista faccia la cresta sul suo fondo fiduciario, cos\u00ec assume Keith e Veronica perch\u00e9 lo dimostrino: i pagamenti portano a un certo Charlie Stone, un fratellastro segreto di Logan. Logan chiama Charlie e lo invita nel suo appartamento, e i due sembrano andare molto d'accordo: ma Veronica scopre che questo \u00e8 in realt\u00e0 un imbroglione in cerca di notizie su Aaron per un articolo.\nIl vero Charlie Stone, che desiderava restare nell'anonimato, viene invece assalito dai giornalisti dopo che Logan si \u00e8 recato in uno show televisivo e ha rivelato la sua identit\u00e0, visto che lo riteneva complice del giornalista.\nUna donna di nome Harmony che Keith conosce sospetta che il marito abbia una relazione, e chiede aiuto all'investigatore: Keith lo vede con una donna che lavora per una societ\u00e0 che collabora con quella del marito di Harmony e lo fotografa. Ma la registrazione del dialogo di questo con la donna rivelano che lui non intende tradire Harmony, cosa che lascia pensierosi Keith e la stessa Harmony tra cui stava nascendo un rapporto di amicizia e forse qualcosa di pi\u00f9..\nIl male del presidente.\nTrama.\nAl corso di criminologia Veronica presenta Weevil per una tesina sulle condizioni sociali che spingono alla criminalit\u00e0.\nPer Halloween Veronica va nella stanza del campus in cui \u00e8 organizzata una bisca, ma mentre si trova l\u00ec un gruppo di ragazzi mascherati da presidenti rapinano tutti i presenti, e Veronica sospetta di Weevil. Weevil nega di essere coinvolto, ma nella sua macchina vengono trovati alcuni degli oggetti rubati, e cos\u00ec viene arrestato. A quel punto Veronica decide di indagare per riavere il ciondolo di Lilly che le \u00e8 stato sottratto, e scagiona Weevil.\nIntanto Veronica continua a indagare sugli stupri: il ragazzo che Claire, una delle vittime, ha detto di non riconoscere dalla foto scattata a lei visibilmente drogata e lui davanti ad un bancomat, \u00e8 in realt\u00e0 il suo ragazzo.\nIl rettore O'Dell si reca da Keith con la giovane moglie perch\u00e9 rintracci il padre del suo figliastro, che sta morendo e desidera vedere il vero padre: ma il padre, Steve, \u00e8 un uomo scapestrato. Keith organizza un piano per far incontrare quest'uomo col rettore e sua moglie, e scopre che il figlio sta morendo di cancro e ha bisogno di un trapianto di midollo: per questo i signori O'Dell desideravano incontrare il padre biologico, che per\u00f2 si rifiuta di donare il suo midollo a Jason.\nQuando Steve scompare, Keith \u00e8 il primo sospettato. Keith, parlando col rettore, scopre che la signora O'Dell e Jason sono in Messico, e hanno forse rapito Steve; il rettore si offre di aiutarlo a rintracciarli, ma in realt\u00e0 sta solo depistando Keith.\nWallace desidera lasciare il corso di ingegneria meccanica perch\u00e9 pensa di aver puntato troppo in alto, ma ogni volta che cerca di studiare un suo amico lo porta fuori o lo distrae; questo gli d\u00e0 poi il numero di un tutor, che si rivela essere uno studente che ha le risposte agli esami di tutti i corsi.\nCiao, infedelt\u00e0.\nTrama.\nDopo che Veronica \u00e8 stata l'unica del corso di criminologia a meritare una A, il prof. Landry si offre di essere il suo referente; ma viene accusata da un suo compagno, Jeff, di aver copiato il compito da un sito internet, e cos\u00ec dovr\u00e0 dimostrare la sua innocenza. Indagando scopre che l'indirizzo e-mail della persona che ha pubblicato il compito \u00e8 stato creato dal Neptune Grand: nella stanza prenotata a nome Rory Finch (che \u00e8 lo stesso dell'account), Veronica trova insieme la moglie del rettore e il prof. Landry.\n\u00c8 stato l'assistente del prof. Landry a organizzare tutto perch\u00e9 Veronica scoprisse che tipo \u00e8 il professore.\nHarmony chiama Keith invitandolo al cinema e lui accetta: i due si frequentano come amici, ma Veronica li trova insieme a bere un drink al Neptune Grand e pensa che lei sia interessata a Keith, cosa che lui nega ma che si rivela vera. Keith se ne va dall'hotel ma viene investito: dopo aver rischiato la vita, torna all'hotel da Harmony.\nWallace, che ha confessato di aver copiato, pu\u00f2 scegliere di lasciare il corso di ingegneria meccanica, ma non \u00e8 convinto di volerlo fare e alla fine decide di rimanere. Viene intanto ammesso nella prima squadra di basket del college.\nPiz invita Veronica al bowling con Wallace e gli altri, e lei invita Logan e Parker. Ma Wallace resta al campus a studiare e al bowling vanno cos\u00ec solo Logan, Veronica, Piz e Parker, che si interessa a Piz e chiede a Veronica di chiedergli se lui ricambia il suo interesse. Ma pare che Parker non sia il tipo di Piz. Mentre sono alla stazione radiofonica, Parker sente su Mercer, uno studente, l'odore di un'acqua di colonia che le ricorda la notte dello stupro: Veronica trova nella sua stanza un rasoio elettrico per capelli. Veronica si reca da Lamb per dargli tutte le informazioni e lui le dice che nella cassaforte del casin\u00f2, che era di quel ragazzo, hanno trovato la stessa droga usata dallo stupratore.\nMa dopo che Mercer viene arrestato, Logan dice a Veronica che deve provare la sua innocenza: i due la notte dello stupro erano insieme, ma Logan non pu\u00f2 dirle dove.\nPer via dello studio, Wallace fatica a star dietro agli allenamenti, e decide di lasciare per il momento la squadra di basket.\nUomini e vizi.\nTrama.\nVeronica va a stare nella stanza di Piz e Wallace, che sono via per il week-end, dopo che Keith ha trascorso la notte con Harmony e non \u00e8 tornato a casa. Ma Piz \u00e8 tornato prima perch\u00e9 Wallace \u00e8 reso isterico dallo studio, cos\u00ec lei e Piz divideranno la stanza.\nSully, il vicino di stanza di Piz, \u00e8 scomparso, e la sua ragazza, venuta a trovarlo da Sacramento, \u00e8 preoccupata: sar\u00e0 Veronica a indagare.\nIl prof. Landry assegna come compito di progettare il delitto perfetto, e intanto raccomanda Veronica per un internato all'F.B. I. Temendo che si tratti di un pagamento per il suo silenzio, Veronica rifiuta; ma il professore le dice di accettare, e che il suo non era un tentativo di corromperla.\nIntanto Logan e Veronica litigano: lui non vuole dirle che faceva con Mercer al momento dello stupro, e lei non vuole dirgli dove dorme. Quando Logan le racconta ci\u00f2 che \u00e8 successo Veronica si arrabbia moltissimo.\nKeith si sente in colpa per essere stato con Harmony, che gli fa sapere di voler lasciare il marito e passare un week-end via con Keith, che per\u00f2 decide di rifiutare.\nIntanto Vinnie si presenta da Keith chiedendogli informazioni sul denaro che Kendall doveva ai Fitzpatrich di cui, secondo gli irlandesi, Keith conosce il nascondiglio. Vinnie lo ricatta poi con delle foto di lui e Harmony, e vuole 4000 dollari per non consegnarle al marito che lo paga per scoprire la tresca della moglie.\nMentre sta mangiando alla mensa del college, Veronica si allontana un attimo dal suo tavolo, e dopo aver bevuto le gira la testa: qualcuno le ha drogato la bibita. Nel parcheggio si sente male e si accorge che c'\u00e8 qualcuno con lei, ma riesce a far scattare l'allarme dell'auto prima di svenire, e Logan lo sente: la trova svenuta e con una parte di testa rasata.\nL'altra faccia dell'amore.\nTrama.\nVeronica viene chiamata dal nuovo direttore del giornale del college come fotografa: dovr\u00e0 andare al ricevimento che precede la votazione che potrebbe eliminare da Hearst le confraternite. Al ricevimento sar\u00e0 presente Selma Hearst Rose, nipote del fondatore del college ed ex-alunna. Ma Selma scompare durante il ricevimento, e il rettore si rivolge a Keith perch\u00e9 indaghi.\nChip, capo dei Pi greco, viene trovato addormentato in mutande nel prato: qualcuno gli ha fatto uno scherzo di cattivo gusto.\nLogan intanto chiede a Veronica di lasciar perdere il caso degli stupri, perch\u00e9 ha paura per lei: quando lei rifiuta, lui assume una guardia del corpo che la sorvegli.\nNotte da incubo.\nTrama.\nL'episodio si apre con Piz e Mac ad una festa dei Pi greco e Veronica che corre disperata e col naso insanguinato per il campus gridando aiuto.\nIl consiglio aveva votato due giorni prima per l'eliminazione delle confraternite. Mel Stoltz, ex-allievo del college ed ex-membro di una confraternita, si presenta dal rettore con aria minacciosa chiedendogli di ristabilire le confraternite, cosa che il rettore fa. Per ribellarsi, le femministe tirano uova alla sua auto.\nIl rettore si rivolge ancora una volta a Keith perch\u00e9 scopra se la moglie ha una relazione, poich\u00e9 sospetta di un collaboratore di lei: Keith scopre che questi \u00e8 gay, ma Veronica gli dice che Mindy tradisce il rettore col prof. Landry e quindi Keith \u00e8 costretto a dirlo al suo cliente. Il rettore si ubriaca e dopo che Keith se n'\u00e8 andato, si presenta nella camera d'albergo di Mindy e del professor Landry.\nVediamo poi il rettore svegliarsi sul divano nel suo ufficio e parlare con una persona: la mattina dopo Weevil lo trova morto.\nLogan lascia Veronica, anche se l'ama ancora. Nonostante non lo voglia dare a vedere, Veronica ne soffre molto.\nQualcuno mette un annuncio sul giornale che dice che sceglier\u00e0 la prossima vittima alla festa dei Pi greco: Veronica decide di andarci con Wallace, Piz e Mac. Tutti muniti di un sottobicchiere speciale che rivela se una bevanda \u00e8 drogata, controllano i bicchieri di tutte le ragazze ubriache.\nWallace e Piz trovano un bicchiere positivo al test, cos\u00ec Logan e Wallace vanno a casa della ragazza, che abita fuori dal campus, per cercarla: ma il bicchiere appartiene in realt\u00e0 alla sorella minore di questa, che abita nel campus e non si era sentita bene.\nIn quel momento Veronica sente che il programma radiofonico di Mercer \u00e8 registrato: crolla dunque l'alibi di Mercer per gli stupri, e la ragazza pensa sia lui il colpevole.\nVeronica si nasconde nella camera della ragazza e lo assale, ma poi scappa. Incontra Moe che le dice che chiamer\u00e0 altri ragazzi per andare a prendere la ragazza drogata. Quando Moe chiude Veronica nella sua stanza per tenerla al sicuro lei vede una foto di Moe e Mercer e si accorge che il suo t\u00e8 \u00e8 drogato: in realt\u00e0 sono loro due i colpevoli.\nParker sente suonare il fischietto anti-stupro che aveva dato a Veronica e chiama aiuto.\nMercer e Moe scappano, ma poi vengono trovati e arrestati da Keith.\nLogan colpisce a mazzate due volanti della polizia per farsi arrestare ed essere messo in cella con i due.\nL'amore per gli animali.\nTrama.\nMindy O'Dell si presenta 6 settimane dopo la morte del marito da Keith perch\u00e9 scopra chi lo ha ucciso: l'ipotesi di un suicidio non la convince, e se non verr\u00e0 dimostrato che si tratta di omicidio lei non avr\u00e0 soldi dall'assicurazione.\nKeith scopre che la morte di O'Dell \u00e8 uguale al compito scritto da Veronica sul delitto perfetto.\nAl college un laboratorio \u00e8 stato vandalizzato e una scimmia e delle cavie liberati: Mac consiglia ai due studenti che ci lavorano di rivolgersi a Veronica. Loro sospettano dei membri della PHAT, un'associazione contro il maltrattamento degli animali, cos\u00ec Veronica e Mac si presentano ad una loro riunione. In realt\u00e0 \u00e8 proprio uno dei due ricercatori ad aver nascosto la scimmia.\nOgni stanza del dormitorio viene addobbata per una festa a tema: per ogni stanza ci sar\u00e0 una nazione diversa: Parker spinge perch\u00e9 tutte si trovino un ragazzo.\nMac alla fine vince la sua timidezza e si mette con Bronson, il presidente della PHAT.\nIntanto Veronica non riesce a dimenticare Logan, e anche lui \u00e8 molto depresso. Ma poi Veronica incontra Piz per caso e i due cenano insieme alla mensa e tra i due pare esserci intesa.\nDick porta invece Logan a fare surf: Logan finisce con una ragazza ma non pare felice. Veronica si presenta da Logan e i due si baciano, ma quando Piz li rivede insieme rimane molto deluso.\nUn amore impossibile.\nTrama.\nIl ragazzo di nome Max che aveva fornito a Wallace le risposte al test di ingegneria ingaggia Veronica affinch\u00e9 rintracci la ragazza che ama che si sposa la settimana dopo: di lei, per\u00f2, non sa nulla se non il nome di battesimo.\nIn realt\u00e0 si trattava di una squillo pagata dai coinquilini di Max, che speravano di dare maggior coraggio al loro amico facendogli incontrare una ragazza. Ma Max vuole ugualmente rintracciarla perch\u00e9 \u00e8 convinto che tra loro ci fosse realmente qualcosa.\nQuando ritrovano la ragazza, il cui vero nome \u00e8 Wendy, questa sembra davvero innamorata di Max: Max assume Veronica di nuovo perch\u00e9 dia a Wendy una nuova identit\u00e0. Wendy sembra aver truffato Max, ma in realt\u00e0 si rivela davvero innamorata del ragazzo.\nKeith indaga sul caso della morte del rettore O'Dell.\nLa figlia del reverendo.\nTrama.\nVeronica \u00e8 tormentata da incubi su Madison e Logan, e lo lascia. Lui le lascia un messaggio in cui le chiede scusa, ma lei ascolta solo la prima parte in cui lui le diceva di non giudicare, e lo cancella.\nIntanto l'ex ragazza di Tim, Bonnie, chiede aiuto a Veronica: \u00e8 rimasta incinta e qualcuno le ha fatto prendere la pillola abortiva. Lei vuole scoprire chi \u00e8 stato. I due possibili padri sono Tim e Dick. Veronica scopre che \u00e8 stata la compagna di stanza di Bonnie a darle la pillola.\nVeronica paga Weevil perch\u00e9 distrugga la nuova Mercedes di Madison Sinclair, ma in seguito a un discorso del reverendo padre di Bonnie decide di non cedere all'ira.\nMindy O'Dell chiama Keith nel cuore della notte: un uomo si \u00e8 introdotto in casa sua. L'uomo si rivela essere l'ex-marito Steve, che sta rubando cose di valore perch\u00e9 Mindy ha smesso di pagarlo.\nGioco pericoloso.\nTrama.\nAl Neptune Grand, mentre Dick si gode una tanto improvvisa quanto bizzarra luna di miele, Logan trova una nuova amica, che, nonostante la giovane et\u00e0, lo aiuta a superare la sua momentanea depressione. Ad Hearst, intanto, l'allenatore di Wallace viene trovato morto e il figlio Josh viene accusato dell'omicidio, le prove contro di lui sono schiaccianti, c'\u00e8 persino un testimone oculare che lo incastra; la vedova, quindi, assume Keith perch\u00e9 scagioni il ragazzo e trovi il vero colpevole. Le indagini saranno molto complicate ed alla fine sar\u00e0 Veronica stessa a mettere i bastoni tra le ruote del padre, finendo addirittura in manette, tutto per colpa di un biscotto di troppo\u2026\nDietro le sbarre.\nTrama.\nIndagando sulla morte del rettore vengono trovate le impronte dell'ex-marito di Mindy su tutto il computer. Lo sceriffo Lamb corre a casa di Mindy O'Dell che ha chiamato perch\u00e9 Steve Bitando si \u00e8 di nuovo introdotto in casa sua: Bitando colpisce con una mazza da baseball alla testa lo sceriffo, che muore. Keith diventa cos\u00ec il sostituto sceriffo.\nKeith inizia cos\u00ec a interrogare la vedova del rettore.\nIntanto Josh, aiutato da Veronica, scopre che il padre stava morendo di una malattia grave. Per questo ha inscenato la sua morte, perch\u00e9 la sua famiglia avesse i soldi dell'assicurazione. Josh decide di andarsene finch\u00e9 l'assicurazione non paghi. A quel punto potr\u00e0 tornare e dimostrare col filmato in cui suo padre spiega tutto che non \u00e8 colpevole.\nIl capanno di pap\u00e0.\nTrama.\nIl prof. Landry viene arrestato da Keith durante una lezione: Mindy ha ammesso che Cyrus era andato nella loro stanza in hotel e aveva litigato con Hank, minacciandolo di rovinare la sua carriera. Mindy era cos\u00ec andata da lui in universit\u00e0, gli aveva dato le sue medicine per calmarlo, ed era tornata da Hank: ma l'amante era sparito dalla stanza d'hotel.\nInterrogato, Hank dichiara che anche Mindy era stata minacciata dal marito di essere lasciata senza nulla, e che \u00e8 stata lei a incastrarlo. Intanto chiede a Tim di scoprire chi gli aveva messo una cimice nel cellulare e da quanto era l\u00ec.\nTim chiede aiuto a Veronica, e i due iniziano ad indagare: Veronica trova la spogliarellista a cui Hank ha offerto una sigaretta fuori da un Drug Store.\nIntanto Mindy acquista uno yacht coi soldi dell'assicurazione e pare scomparsa dalla citt\u00e0.\nDopo il suo rilascio, scompare anche il prof.Landry: i due si trovano sullo stesso yacht.\nVeronica e Tim scoprono che la spogliarellista \u00e8 la madre di un ragazzo uscito dal riformatorio di cui Hank era il supervisore.\nIn una registrazione Veronica sente Hank e Mindy parlare del \"Capanno di Pap\u00e0\", che risulta essere una sorta di villaggio turistico in Messico. A bordo dello yacht trovano Landry, che sostiene dopo un litigio di aver incidentalmente colpito Mindy, che in seguito \u00e8 caduta in mare. Il corpo di Mindy viene trovato sulla spiaggia.\nDurante l'assenza del prof. Landry a Tim viene chiesto di sostituirlo: Tim chiede a Veronica di fargli da assistente.\nDurante la lezione gli studenti chiedono di poter parlare dell'omicidio del rettore: Veronica si rende conto che Landry non avrebbe potuto fare la telefonata per il suo falso alibi perch\u00e9 era stato arrestato, e che Tim ha ascoltato tutte le registrazioni. Veronica scopre che Tim ha ucciso il rettore per distruggere il prof. Landry, che aveva stroncato le sue possibilit\u00e0 per una cattedra in un'altra universit\u00e0 definendolo al telefono uno privo di immaginazione.\nParker intanto fa visita a Veronica per dirle ufficialmente che lei e Logan si frequentano, ma Veronica \u00e8 di fretta e se ne va: a pranzo Parker dice a Logan che non sa se \u00e8 il caso di continuare perch\u00e9 per lei Veronica \u00e8 un'amica importante. Allora \u00e8 Logan ad andare a chiedere a Veronica il permesso per uscire con Parker, e Veronica gli dice che per lei non c'\u00e8 problema.\nGraffiti anti-americani.\nTrama.\nLogan organizza una festa di compleanno per Parker, e invita Veronica.\nLa proprietaria del Babilon Gardens, Sabirah Krimani, si presenta nell'ufficio di investigazioni perch\u00e9 il suo locale \u00e8 stato preso di mira da un gruppo di vandali a causa delle sue origini arabe: Veronica accetta di aiutarli (per non dover rimuginare sull'invito di Logan) anche senza l'aiuto del padre Keith, che per il momento deve svolgere il suo lavoro di sceriffo.\nLa figlia della proprietaria, Amira, era al liceo con Veronica, ed era una delle ragazze che godeva dei benefici dati dai punti pirata che Veronica aveva fatto cancellare.\nIl marito della proprietaria, Rashad, per\u00f2 non \u00e8 d'accordo col fatto che Veronica si occupi del caso, poich\u00e9 crede di potersela cavare da solo; mentre discutono, passano dei ragazzi su un'auto sparando proiettili di vernice contro Veronica e la famiglia Krimani.\nVeronica riesce a scorgere un adesivo sull'auto che la rimanda ad una scuola elementare: l'unico bambino con un familiare con una pistola a vernice e un pick-up giallo \u00e8 un ragazzo arabo. Il ragazzo, fratello maggiore del bambino, dice che loro sparano a tutti, e che non \u00e8 stato lui a vandalizzare il ristorante.\nIn seguito, Veronica decide di filmare il ristorante. Dalle registrazioni, la giovane nota un ragazzo dall'aria sospetta aggirarsi nei dintorni del locale di notte. Una volta identificato, Veronica si reca a fargli visita ma trova un uomo, tale Nasir Ben-Hafaid, che lo sta fotografando di nascosto, in compagnia di Amira: i due, infatti, sono segretamente amanti in quanto il ragazzo, di nome Jason, essendo ebreo, non sar\u00e0 mai accettato dal padre di Amira quale suo fidanzato. Veronica deve cos\u00ec recuperare le foto che Nasir, dipendente del padre di Amira e pretendente della ragazza, ha scattato, prima che questo le mostri al suo capo.\nMa Nasir riesce ad avere delle stampe fatte a met\u00e0, e pertanto le consegna al padre, scatenandone una brusca reazione.\nSuccessivamente, Veronica riesce a trovare l'autore degli atti vandalici: si tratta di Derrick, che lo ha fatto perch\u00e9 Nasir distribuisce volantini con arabi che ridono di americani morti, e suo fratello \u00e8 tornato dall'Iraq in sedia a rotelle.\nI proprietari del ristorante decidono di non denunciarlo e di parlargli per chiarire la faccenda, nonostante il suo atteggiamento non cambi. Decidono anche di conoscere il ragazzo ebreo della figlia, e di denunciare l'assenza di visto di Nasir.\nUn ragazzo di nome Jim intanto viene investito dopo essere uscito ubriaco da un bar: Keith si reca dal barista per fargli qualche domanda, in quanto il documento del ragazzo era evidentemente falso. Keith indaga sui minorenni che fanno uso di alcool, ma dopo aver mandato i suoi a fare controlli a sorpresa in tutti i bar del campus, nessuno degli agenti trova qualcosa di illecito.\nIl barista cerca di corrompere Keith affinch\u00e9 non mandi pi\u00f9 le pattuglie a controllare il bar: l\u00ec incontra Piz e Wallace che bevono una birra, e i loro documenti vengono ovviamente da Veronica. Sono infatti gli unici a sembrare veri.\nKeith fornisce a Piz e a Wallace due documenti con le foto di Jon Bon Jovi e Puff Daddy perch\u00e9 scoprano se effettivamente i poliziotti fermano i ragazzi con documenti falsi: Keith licenzia tutti gli agenti che non avevano eseguito gli ordini.\nAlla festa Veronica presenta Max e Mac, che hanno molto in comune e si trovano bene insieme.\nLogan presenta a Veronica un ragazzo, e per evitarlo Veronica finge che Piz sia il suo ragazzo.\nMa alla festa Piz e Wallace hanno invitato Miranda, una bella ragazza conosciuta al bar che pare interessata a Piz.\nCos\u00ec quando Piz si allontana per prendere da bere alla \"fidanzata\", Wallace dice a Veronica che \u00e8 crudele ci\u00f2 che fa, poich\u00e9 Piz ha una cotta per lei.\nLei prende da parte Piz e gli chiede scusa, e lui la bacia, ma le dice poi di aver capito che sono solo amici, e se ne va. Lei lo insegue e lo bacia a sua volta. In quel momento si apre l'ascensore in cui c'\u00e8 Logan.\nLa rockstar.\nTrama.\nDopo i baci alla festa di Parker tra Piz e Veronica c'\u00e8 un po' di imbarazzo. Piz vince il concorso per fare da guida ad una rockstar membro dei My Pretty Pony di nome Desmond, che visiter\u00e0 il campus per raccogliere fondi per la stazione radio che altrimenti dovr\u00e0 chiudere. In seguito alla morte dell'altro membro della band di nome Johnny, Desmond canta sulle basi suonate dall'amico morto. Ma al suo arrivo in citt\u00e0 i cd spariscono, e si rischia che lo show venga annullato.\nDesmond \u00e8 l'idolo di Piz, ma si rivela essere un ubriacone maleducato.\nIntanto Mac si trova confusa e indecisa tra Bronson e Max, che continua a chiamarla.\nPiz chiama Veronica per avere aiuto coi cd, e lei gli dice che crede dovrebbero archiviare ci\u00f2 che \u00e8 accaduto alla festa e rimanere amici.\nIn ascensore Veronica incontra Logan, che le chiede se quando era stata in camera con Piz mesi prima era successo qualcosa tra i due.\nAlla fine Veronica scopre che all'aeroporto Desmond aveva sbagliato zaino: dopo averlo recuperato fingono di essere imbottigliati nel traffico per costringere la rockstar a suonare le sue nuove canzoni. Durante il concerto, Veronica prende la mano a Piz.\nLogan deve fare un compito, e chiede aiuto a Mac: ma i due avranno bisogno anche della collaborazione di Max.\nAlla fine della puntata, Mac lascia Bronson. L'idea di Logan non viene positivamente accolta dal professore.\nKeith intanto lavora su un caso che coinvolge anche l'ex-agente Leo D'Amato: Leo ha detto a Keith che sul suo nuovo posto di lavoro Danny Boyd, un tirapiedi dei Fitzpatrick, sta combinando qualcosa. Con Danny Keith trova anche Vinnie, che chiude i ladri nel magazzino.\nKeith infine riassume Leo.\nVinnie decide invece di candidarsi come sceriffo della contea, in seguito alla buona pubblicit\u00e0 fattagli da Keith sul giornale.\nProgetti per le vacanze.\nTrama.\nMentre Veronica si prepara a sostenere il test per la licenza di investigatore privato, Piz legge le memorie di uno studente dell'Hearst di nome Apollo che \u00e8 stato un bambino soldato in Uganda, e che presto lui dovr\u00e0 intervistare alla radio.\nA Piz \u00e8 stato offerto uno stage estivo con una famosa rivista di recensioni musicali, ma dovrebbe andare a New York per 3 mesi: Veronica pare molto felice per lui.\nGli offrono poi un altro stage a Neptune, e lui non sa quale scegliere: Veronica gli consiglia lo stage che pu\u00f2 farlo arrivare dove vuole.\nVeronica ottiene un punteggio di 95, solo 2 punti in meno di Keith.\nUn uomo chiama le investigazioni Mars perch\u00e9 trovino le prove del fatto che ha un figlio che non sapeva di avere: il ragazzo \u00e8 Apollo.\nQuando Apollo scopre che Veronica non \u00e8 un'inviata del giornale scolastico che vuole scrivere un articolo su di lui, lei gli rivela che vuole scoprire se Kizza \u00e8 suo padre: ma Apollo si rifiuta di fare il test della paternit\u00e0. In seguito Apollo scompare.\nUn ragazzo della comunit\u00e0 africana del campus, che non parla pi\u00f9 con Apollo, confida a Veronica che \u00e8 stata la relatrice di Apollo a scrivere le memorie, e non Apollo stesso. Apollo, secondo Ziki, non sarebbe neanche mai stato nell'esercito, e sta per perdere tutti i soldi perch\u00e9 l'hanno scoperto.\nVeronica racconta questa cosa a Kizza: si scopre che Apollo \u00e8 davvero chi dice di essere, e aveva messo in giro delle false voci per vedere se Kizza era davvero interessato a lui o ai suoi soldi. I due si rincontrano e si abbracciano.\nWallace decide di passare l'estate in Africa con l'associazione Invisible Children per tutelare i bambini.\nAlla centrale, Keith si occupa dei frequenti furti in casa che avvengono di recente, che paiono collegati ai Fitzpatrick.\nSembra che c'entri la Safe House, la ditta che produce gli allarmi delle case: Vinnie aveva fatto il consulente per quelle ditte, e Keith sospetta che sia coinvolto.\nLiam viene convocato alla centrale, e fa capire allo sceriffo che le rapine si fermeranno quando lui sapr\u00e0 che fine hanno fatto Kendall e i suoi soldi.\nTornato a casa, Dick incontra suo padre, che ha deciso di costituirsi e dovr\u00e0 scontare solo un anno di prigione: fino ad allora, vuole passare l'estate con Dick.\nLogan conosce i genitori di Parker, che hanno gi\u00e0 predisposto tutto per le vacanze della figlia: Logan le offre di rimanere nella stanza dell'hotel di Logan, poich\u00e9 lui andr\u00e0 a fare surf in Sud America con Dick. I due discutono, e Parker va a sfogarsi da Veronica, perch\u00e9 Mac \u00e8 chiusa in camera da giorni col suo nuovo amore: Max.\nMa Max non va a lezione da mesi, e rischia per questo l'espulsione; Mac si spaventa quando vede che a Max non importa di essere espulso se pu\u00f2 continuare a vendere gli esami da un appartamento fuori dal campus.\nI due ne parlano, lei decide di continuare a frequentarlo ma di tornare alla sua vita pianificata.\nLogan decide di invitare Parker in Sudamerica con lui e Dick. Dick fa una scenata al padre in cui esprime il suo dolore e il suo senso di colpa per la morte di Cassidy, ma poi decide di rimanere con lui e non andare con Logan.\nQuando Logan dice a Parker che il viaggio non si fa, lei decide di andare a Denver.\nDall'F.B. I. chiamano Veronica: l'hanno assunta per lo stage estivo in Virginia Piz \u00e8 felice per lei ma non troppo.\nPiove sul bagnato.\nTrama.\nKeith indaga su una truffa ad Hearst: qualcuno vende carte prepagate false da usare nei negozi al college.\nWeevil viene accusato di essere il venditore di queste carte, e viene quindi arrestato.\nChiede allora aiuto a Veronica perch\u00e9 provi la sua innocenza, e cos\u00ec i due passano insieme una giornata perch\u00e9 Veronica veda la sua giornata lavorativa, per sapere come mai sono state trovate le sue impronte sulla macchina che carica le carte, e scopre una vera e propria associazione a delinquere fatta da studenti.\nPiz \u00e8 molto dispiaciuto per il fatto che Veronica se ne andr\u00e0 per tre mesi in Virginia, e lei gli confessa che soffre all'idea di allontanarsi da lui.\nWallace intanto dice di essere pedinato da un giovane: questo ragazzo lo invita a far parte dell'associazione \"Il Castello\"\nDick mostra a Logan un filmato che gira via mail in cui Veronica e Piz copulano. Sicuro del fatto che sia Piz il colpevole, Logan va a picchiarlo. In seguito si presenta da Veronica pieno di lividi e insanguinato\nLa vendetta.\nLa puntata si apre con un Logan tutto insanguinato che si presenta a casa di Veronica per informarla che il suo ragazzo Piz l'ha ripresa in atteggiamenti provocatori per poi far girare per e-mail il video. Veronica non crede alle parole di Logan e si arrabbia a tal punto da dirgli di stare per sempre fuori dalla sua vita.\nIniziano cos\u00ec le indagini su chi ha inviato per e-mail il video, Veronica riesce a risalire al primo emittente e tenendolo d'occhio scopre che appartiene alla nota confraternita chiamata il Castello. Scopre che questa confraternita \u00e8 comandata da gente molto potente che vuole rendere tale nuove matricole particolarmente dotate.\nIntanto Parker lascia Logan perch\u00e9 lui \u00e8 ancora innamorato di Veronica e mentre esce dalla stanza dell'albergo incontra Veronica che sta andando a chiudere definitivamente con Logan dopo aver visto le condizioni malridotte di Piz.\nIn seguito scopre che tra queste matricole c'\u00e8 anche Wallace, inizialmente dubbioso se andare o no al rito d'iniziazione, alla fine accetta portandosi con s\u00e9 una penna-macchina fotografica per scattare alcune foto ai capi della confraternita.\nInizia cos\u00ec per Wallace la Notte d'Inferno, viene caricato nel bagagliaio di un'auto fatto spogliare e guidato solo da una voce, portato in una stanza con una telecamera, dove deve indossare un collare. Gli viene cos\u00ec spiegato che il potere del Castello \u00e8 basato sulla fiducia, ogni membro \u00e8 fedele e se mente a pagare \u00e8 uno degli altri membri; deve cos\u00ec rispondere a una serie di domande sul suo passato, sui crimini commessi da suo padre e riceve intanto scosse elettriche con il collare poich\u00e9 un altro candidato, nel frattempo, nell'altra stanza mente.\nAlla fine per\u00f2 viene cacciato poich\u00e9 non risponde alla domanda \"che cosa hai in tasca?\" non volendo rivelare della penna-fotografica. Tornando a casa con Veronica le rivela per\u00f2 che ha capito chi \u00e8 l'altro ragazzo, la voce lo ha chiamato \"2400\" che \u00e8 il punteggio ottenuto nel test attitudinale nell'entrata alla Hearst da un ragazzo.\nVeronica pedina \"2400\" e scopre che la festa degli iniziati \u00e8 alla nuova casa dei Kane. Veronica entra in casa e riesce a rubare l'hard disk del castello e grazie all'aiuto di Mac riesce a crackarlo. Contiene tutte le confessioni di tutti i membri del Catello degli ultimi 30 anni!\nKeith intanto \u00e8 sulle ricerche del ladro in casa Kane e, scoprendo che \u00e8 la figlia, distrugge le prove che la incolpano. Veronica, scioccata da tutte quelle confessioni di crimini terribili, riporta l'hard disk al signor Kane dicendo di non chiamare la polizia o render\u00e0 pubblico tutto il suo contenuto.\nTornando a scuola incontra Logan che le chiede scusa per tutto quello che ha fatto, lei dice che quello che ha fatto \u00e8 pesante e che le scuse vanno a Piz. Logan non pu\u00f2 fare a meno di picchiare Gyroy 5 secondi dopo perch\u00e9 d\u00e0 della puttana a Veronica ed \u00e8 il responsabile della registrazione.\nVeronica \u00e8 allibita, sa che Logan la protegger\u00e0 sempre ma non pu\u00f2 perdonarlo, Logan raggiunge l'apice andando da Piz e scusandosi profondamente.\nVeronica e Piz si guardano esterrefatti, e Logan e Veronica si lanciano uno sguardo che fa capire che la loro storia non \u00e8 mai davvero finita.\nVeronica spera che tutto sia risolto ma quando legge sul giornale che il padre \u00e8 stato accusato di aver distrutto delle prove si mette a piangere. \u00c8 giorno di elezioni. Piove."}
{"id": "1218161", "revid": "964802", "url": "https://it.wikipedia.org/wiki?curid=1218161", "title": "Marathon (ciclismo)", "text": ""}
{"id": "1218166", "revid": "62244", "url": "https://it.wikipedia.org/wiki?curid=1218166", "title": "1. divisjon 1990", "text": "L'edizione 1990 della 1. divisjon vide la vittoria finale del . Fu l'ultima stagione con questo nome, dato che dal 1991 la competizione assunse la denominazione di \"Eliteserien\"\nCapocannoniere del torneo fu Tore Andr\u00e9 Dahlum (Start), con 20 reti.\nPlay-off.\nLa fase di play-off \u00e8 stata disputata da Lillestr\u00f8m (10\u00b0), Bryne (2\u00b0 mel girone A di 2. divisjon) ed Eik-T\u00f8nsberg (2\u00b0 mel girone B di 2. divisjon). Il Lillestr\u00f8m ha vinto ed \u00e8 rimasto nella massima serie.\nIl torneo si \u00e8 giocato tra il 7 e il 20 ottobre."}
{"id": "1218170", "revid": "729019", "url": "https://it.wikipedia.org/wiki?curid=1218170", "title": "Avenue \u00c9mile Zola (metropolitana di Parigi)", "text": "Avenue Emile Zola \u00e8 una stazione della linea 10 della metropolitana di Parigi; \u00e8 situata nel XV arrondissement.\nLa stazione.\nInaugurata il 13 luglio 1913, questa stazione rende omaggio allo scrittore \u00c9mile Zola."}
{"id": "1218175", "revid": "1632387", "url": "https://it.wikipedia.org/wiki?curid=1218175", "title": "Nicola da Gesturi", "text": "Le sue spoglie, come quelle di sant'Ignazio da Laconi, riposano nella chiesa dei Cappuccini, a Cagliari. La memoria liturgica del beato Nicola si celebra l'8 giugno.\nBiografia.\nL'infanzia e la giovinezza.\nGiovanni Angelo Salvatore, futuro Fra' Nicola, nacque a Gesturi il 5 agosto 1882 penultimo dei cinque figli (Rita, Antonia Maria, Peppino, Giovanni, Salvatore) di Giovanni Medda e Priama Cogoni. I suoi genitori erano contadini di umili condizioni, ma onesti e devoti. L'8 dicembre 1886, a soli quattro anni, come si usava allora, ricevette il Sacramento della Cresima, e meno di un anno dopo, il 10 giugno 1887 mor\u00ec suo padre; a tredici anni divenne anche orfano di madre (6 giugno 1895). Da allora lavor\u00f2 come servo, in cambio del solo vitto e alloggio (una misera stanzetta), come da lui stesso richiesto, presso il suocero della sorella, ricco possidente del paese. Quando questi mor\u00ec, lavor\u00f2, alle stesse condizioni, in casa della sorella Rita, lavorando nei campi del cognato Giuseppe Pisanu. Non fu per necessit\u00e0 che fece questa scelta; infatti avrebbe potuto usufruire della sua parte dell'eredit\u00e0 paterna, a cui volle invece rinunciare. Frequent\u00f2 solo le prime classi elementari, e poi lasci\u00f2 la scuola per fare solo la vita del contadino. A quattordici anni, nel 1896, ricevette la Prima Comunione, e da allora visse sempre umilmente e devotamente. Il suo spirito di preghiera lo portava in Chiesa ogni volta che i suoi doveri glielo permettevano, per trascorrere intere ore davanti a Ges\u00f9 Sacramentato. Il suo amore per i pi\u00f9 poveri e la mortificazione in cui viveva furono lo stimolo ad aspirare alla vita sacerdotale, ma la povert\u00e0 era un ostacolo insormontabile. A 28 anni fu colpito da un reumatismo articolare che lo costrinse a rimanere a letto per oltre 45 giorni. Fu durante questa malattia che fece il voto alla Vergine Immacolata di digiunare tutti i sabati, promessa che mantenne per il resto della sua vita. \nVocazione religiosa.\nA 29 anni arriv\u00f2 la consapevolezza della vocazione religiosa. Nel marzo 1911 Giovanni Angelo Salvatore Medda buss\u00f2 al convento dei Cappuccini di Cagliari presentato da un'ottima relazione del parroco di Gesturi, e chiese di esservi ricevuto come fratello laico. Il Padre Martino da Sampierdarena, commissario provinciale, lo accett\u00f2 solo come terziario, volendo prima verificare personalmente la seriet\u00e0 della vocazione di questo giovane, arrivato in Convento dopo una vita dedicata completamente al lavoro dei campi. Il Superiore cap\u00ec ben presto che Giovanni Medda aveva una vocazione non comune e molto matura e lo ammise al Noviziato dopo appena sette mesi di Probandato. Durante l'anno di Noviziato il Maestro dei novizi, Padre Fedele da Sassari, che \"prov\u00f2\" la sua vocazione, pot\u00e9 rendersi conto di avere a che fare con un giovane serio e fervoroso, che si distingueva su tutti gli altri. Nel 1913 vest\u00ec l'abito cappuccino e assunse il nome di Fra Nicola da Gesturi. Durante il Noviziato venne trasferito a Sanluri dove il 1\u00ba novembre del 1914, festa di Tutti i Santi, fra Nicola emise la professione semplice e il 16 febbraio del 1919 quella solenne, consacrandosi definitivamente e completamente a Dio. Fu successivamente trasferito a Sassari come cuciniere, ruolo che per\u00f2 non gli si addiceva, poi a Oristano, quindi nuovamente a Sanluri. Nei dieci anni trascorsi dalla sua prima professione i frati avevano notato in fra Nicola un Religioso perfettamente obbediente e cos\u00ec umile da ricercare sempre l'ultimo posto e dedicarsi alle cose meno appariscenti agli occhi altrui. I superiori pensarono che le doti straordinarie di cui egli era fornito potevano meglio svilupparsi in un ambiente pi\u00f9 adatto e pi\u00f9 vasto: il 25 gennaio del 1924 lo mandarono al Convento Maggiore di Buoncammino, in Cagliari: qui egli visse per trentaquattro anni, fino al giorno della sua beata morte.\nFrate questuante.\nGli venne dunque affidato l'incarico di questuante in alcune zone storiche della citt\u00e0 e nei paesi limitrofi. Questuare significava letteralmente girare per le strade, ogni giorno e con ogni tempo e bussare alle porte e stendere la mano per chiedere l'elemosina, ripetendo sempre le stesse parole tipiche della Sardegna: 'A Santu Franciscu' (per San Francesco). Significava anche incontrare tante persone diverse: quelle che lo accoglievano e vedevano in lui un Santo, e quelli che lo deridevano e lo insultavano. Cos\u00ec egli fece con assoluta conformit\u00e0 e regolarit\u00e0, e divenne ben presto una presenza familiare e molto amata; con il suo modo di proporsi alla gente, umile e sempre con gli occhi bassi, non aveva bisogno di chiedere per ricevere l'elemosina: tutti erano pronti a dargli qualcosa. Molti gli si avvicinavano per chiedere un consiglio, un conforto, una preghiera per essere guariti. Infine la sua divenne una 'presenza' indispensabile; ascoltava tutti ma i privilegiati erano i poveri che visitava anche nelle loro misere case. Tutti ricevevano da lui una parola di conforto, di sapienza, sia per le strade della citt\u00e0 che nel convento, tanto che con gli anni da 'Frate cercatore' divenne 'Frate cercato'. Quando si avvicinava ad un quartiere, ad una strada, la notizia del suo imminente arrivo lo precedeva, come una sorta di 'tam tam' di affetto e di gioia; tantissimi uscivano dalle case per incontrarlo, e mandavano i bambini per dargli qualcosa, ma soprattutto per ricevere da lui un santino, una benedizione, uno sguardo dei suoi limpidissimi occhi cerulei, fatto rarissimo a causa del suo sguardo sempre basso, ma che chi ha sperimentato anche una sola volta non dimenticher\u00e0 mai. Ci sono ancora persone viventi che ricordano nettamente l'incontro dolcissimo e misterioso con un Santo, l'impressione indelebile di una Presenza soprannaturale ma reale. \nDurante la guerra.\nCagliari, durante la seconda guerra mondiale, fu martoriata da numerosissimi bombardamenti, e Fra Nicola continu\u00f2 a girare per le strade, prestando soccorso alle vittime. Infine la citt\u00e0 fu evacuata; restarono solo i poveri pi\u00f9 poveri, rimasti senza casa e senza famiglia, che trovarono rifugio nelle numerose grotte sparse in varie parti della citt\u00e0 . Al convento rimasero solo quattro Frati, tra cui Fra Nicola, che si prodigarono per assistere in tutti i modi questi cenciosi affamati. Quando terminavano i bombardamenti Fra Nicola usciva dal convento per portare soccorso tra le macerie; era sempre presente ovunque ci fosse bisogno d'aiuto. Spessissimo si recava in una grande grotta che si apriva sotto il colle di Buoncammino, all'interno dei Giardini Pubblici, dove, appena suonava l'allarme antiaereo, si riversava una gran folla. Ma egli non entrava mai: sedeva su una pietra all'ingresso, protetto solo da una sporgenza della roccia che faceva da tettoia, e pregava col rosario sempre in mano, esortando tutti alla preghiera, alla pace ed alla speranza. Solo una volta si alz\u00f2 all'improvviso e corse dentro trascinando gli altri che stavano vicino all'imboccatura. Dopo alcuni istanti una bomba cadde proprio l\u00ec, provocando un'enorme voragine e distruggendo la 'tettoia'... \nFrate silenzio.\nLa gente not\u00f2 subito una caratteristica peculiare di fra Nicola: il suo silenzio. Quando avvicinava le persone pronunciava poche parole e parlava solo per necessit\u00e0: accoglieva in silenzio, rimproverava in silenzio, ringraziava in silenzio. Parlava pochissimo, fuori e dentro il convento, solo per ricordare la volont\u00e0 di Dio. Non era solo per il suo temperamento che egli era parco di parole. Il suo silenzio era essenzialit\u00e0 e sobriet\u00e0, era grande virt\u00f9. Era silenzio che parlava, e parlava di Dio, come quello di Maria. Dietro questo silenzio egli nascondeva le sue eroiche virt\u00f9: la perfetta obbedienza, la profonda umilt\u00e0, l'assoluta povert\u00e0: il suo letto era un tavolaccio, la spalliera della sedia il suo cuscino, i suoi abiti e i suoi sandali i pi\u00f9 rozzi e gi\u00e0 usati da altri, i suoi pensieri e preghiere scritti in pezzi di carta scartata da altri. La sua preghiera davanti al Santissimo o all'Immacolata, al termine del suo giro di questua, erano lunghe ore di assoluto silenzio.\nLa malattia e la morte.\nIl 1\u00ba giugno 1958 Fra Nicola ruppe il silenzio e chiese di essere esonerato dall'obbedienza della questua; si present\u00f2 al Padre Guardiano e gli disse semplicemente: 'Non ne posso pi\u00f9'. Questi cap\u00ec subito che Fra Nicola era grave e lo fece ricoverare nell'infermeria. Il giorno dopo Fra Nicola si aggrav\u00f2 e il medico gli diagnostic\u00f2 un'ernia strozzata. Fu ricoverato in clinica ed operato d'urgenza. Il Frate si rese conto della gravit\u00e0 della situazione e chiese l'Unzione degli infermi e il Viatico. Tra i dolori atroci, che durarono quattro giorni, esortava continuamente alla preghiera, all'obbedienza alla volont\u00e0 di Dio, all'amore alla croce, se stesso e i confratelli che lo vegliavano. Il 7 giugno, persa ormai ogni speranza, fu trasferito al convento, dove, confortato dai confratelli in preghiera, spir\u00f2 serenamente stringendo tra le mani il Crocifisso, alle 0,15 dell'8 giugno 1958. La notizia della sua morte si propag\u00f2 immediatamente. Fin dal mattino, era nella prima pagina dei giornali locali, a caratteri cubitali, e la folla si rivers\u00f2 talmente numerosa al Convento per vedere la salma del 'Frate santo' esposta alla venerazione, che fu necessario il ricorso alla forza pubblica per arginare la ressa di coloro che volevano dargli un ultimo saluto.\nI funerali.\nLe esequie furono celebrate il giorno 10 partendo dalla Chiesa del Convento di Sant'Antonio. Erano presenti circa sessantamila persone. La bara fu portata a spalla dai religiosi e da laici, procedendo lentamente tra una pioggia incessante di fiori. Per pi\u00f9 ore il traffico cittadino, dove passava il corteo, dovette essere interrotto. Non fu un funerale, ma un solenne e generale trionfo. Sulla sua tomba, nel cimitero monumentale di Bonaria, furono tracciate queste semplici parole: 'Fra Nicola Cappuccino 1882-1958'. Le spoglie di Fra Nicola rimasero per 22 anni al cimitero di Bonaria, e la sua tomba fu meta di continui pellegrinaggi e sempre ornata di fiori freschi, da parte di tantissime persone che chiedevano grazie, e ringraziavano per le grazie ricevute, che confermavano ed aumentavano la sua fama di santit\u00e0. Il 2 giugno 1980 la salma fu traslata al Convento di Sant'Antonio, ed un altro trionfo di popolo l'accompagn\u00f2. Il 6 giugno 1980 venne tumulata nella cappella dell'Immacolata, quella stessa dove Nicola si ritirava per lunghe ore di silenziosa preghiera.\nCulto.\nIl 10 ottobre 1966 Mons. Paolo Botto, Arcivescovo di Cagliari, apr\u00ec il Processo diocesano di Canonizzazione, che il cardinale Sebastiano Baggio chiuse il 20 dicembre 1971. Nel febbraio 1978 inizi\u00f2 il Processo Cognizionale presso la Congregazione per le Cause dei Santi, che si chiuse l'8 giugno 1982. Nel marzo del 1986 ebbe inizio il Processo su un asserito miracolo, attribuito a Fra Nicola. Il 25 giugno 1996 fra Nicola fu dichiarato 'Venerabile' da Papa Giovanni Paolo II. Lo stesso pontefice, il 21 dicembre 1998, riconobbe il miracolo attribuito all'intercessione del Servo di Dio. \nFra Nicola da Gesturi venne dichiarato Beato il 3 ottobre 1999, in piazza San Pietro, da Giovanni Paolo II. "}
{"id": "1218181", "revid": "767487", "url": "https://it.wikipedia.org/wiki?curid=1218181", "title": "Petrus Jacobus Joubert", "text": "Alleato e, allo stesso tempo rivale di Paul Kruger, fu vice presidente e Comandante Generale della Repubblica Sudafricana del Transvaal.\nGiovent\u00f9: un autodidatta del Transvaal.\nPiet Joubert nacque a Cango, nel distretto di Oudtshoorn, nella Colonia del Capo, discendente di francesi Ugonotti trasferitosi nell'Africa meridionale subito dopo la revoca dell'Editto di Nantes (1685) da parte di Luigi XIV.\nEgli era figlio di un povero agricoltore missionario che nel 1837 partecip\u00f2, con la sua famiglia, al Great Trek nel convoglio di Piet Retief diretti verso il Natal.\nDopo la vittoria di Blood River ottenuta dai Boeri sugli Zulu, i suoi genitori si stabilirono a Pietermaritzburg, dove, nel 1843, suo padre mor\u00ec.\nDopo questo evento luttuoso, la famiglia vers\u00f2 nella pi\u00f9 profonda indigenza.\nCon la madre si trasfer\u00ec nel Transvaal, nel distretto di Wakkerstroom, ai confini nord orientali del Natal, stabilendosi nella fattoria chiamata Rustfontein vicino Laing's Nek.\nJoubert fu un giovane molto curioso, assetato di conoscenza: egli aveva una apertura mentale rara presso i Boeri dei suoi tempi.\nAllo stesso modo, diversamente dai suoi connazionali, non considerava affatto il denaro come una maledizione divina.\nSi diede all'agricoltura, all'allevamento e al commercio con grande successo, si arricch\u00ec, acquist\u00f2 terreni ed immobili, apr\u00ec alcuni negozi e allo stesso tempo fu uno dei primi azionisti delle miniere d'oro del Transvaal.\nNon ebbe una scolarizzazione regolare, fu piuttosto un autodidatta, rivolgendo la sua attenzione allo studio del diritto.\nCarriera politica.\nLa stima che si guadagn\u00f2 per la sua perspicacia sia nelle attivit\u00e0 economiche che negli affari legali lo port\u00f2 prima alla elezione a \"Veldkornet\" nel 1855 e poi, a quella, pi\u00f9 prestigiosa, di deputato del \"Volksraad\", come membro del distretto di Wakkerstroom, all'inizio degli anni '60, all'epoca del secondo mandato presidenziale di Marthinus Wessel Pretorius.\nNel 1870 venne rieletto deputato, e la sua conoscenza delle materie legali gli assicurarono la nomina a procuratore generale della Repubblica, una sorta di Ministro della Giustizia.\nL'apice della carriera politica avvenne quando, come vicepresidente, assunse l'interim della Presidenza della Repubblica fra il febbraio 1875 e l'aprile 1876 all'epoca del viaggio in Europa del Presidente Thomas Fran\u00e7ois Burgers.\nAnnessione Britannica del Transvaal.\nL'annessione britannica della Repubblica del Transvaal, avvenuta nel 1877 eccit\u00f2 il patriottismo di Joubert. Come vicepresidente, determinato a restaurare l'indipendenza della sua nazione, insieme al presidente Paul Kruger, tent\u00f2 di superare le differenze fra i Boeri, cercando di formare un fronte unico, negoziando con i Britannici e incontrando alti funzionari fra Londra e il Sudafrica.\nIn questo periodo egli si guadagn\u00f2 la fama di patriota intransigente e coerente, rifiutando di mantenere la sua carica in un paese non indipendente, cos\u00ec come fece Kruger e altre personalit\u00e0 di spicco boere.\nDopo che i tentativi di pace furono esauriti, i leader boeri, a malincuore diedero inizio e sostennero la ribellione contro gli inglesi nel dicembre 1880: infatti, invece di accettare le vantaggiose cariche, offerte loro dagli occupanti, Joubert ebbe un ruolo di primo piano nel dare avvio e dirigere la ribellione e la guerra (detta prima guerra boera) del 1880-1881, diventando alla fine, come Comandante Generale delle forze boere, membro del triumvirato (formato anche da Pretorius e da Kruger) che amministr\u00f2 il governo provvisorio del Transvaal indipendente, messo in piedi a Heidelberg nel dicembre 1880.\nMa mentre Kruger si occup\u00f2 degli aspetti politici del conflitto, Joubert, come Comandante Generale, guid\u00f2 i suoi burghers alla vittoria contro gli Inglesi a Laing's Nek, Ingogo e Majuba Hill.\nDopo le vittorie militari egli prese parte ai primi negoziati di pace che poi condussero alla Convenzione di Pretoria (1881) che restaur\u00f2 l'indipendenza del Transvaal.\nCarriera politica successiva.\nLe sue vedute pi\u00f9 progressiste lo portarono continuamente in urto con Paul Kruger, portandolo a sfidare quest'ultimo alla carica di presidente nelle elezioni del 1883, ma Joubert venne sconfitto nettamente (3431 per Kruger contro i 1171 di Joubert).\nMantenne la carica di vicepresidente, ed esercitando l'ufficio di presidente durante l'assenza di Kruger per un viaggio a Londra (dal settembre 1883 al luglio 1884) cerc\u00f2 di estendere i confini del Transvaal, ma al suo ritorno Kruger mise un freno ai suoi sforzi.\nLe differenze fra i due divennero pi\u00f9 nette quando Joubert si appoggi\u00f2 la comunit\u00e0 anglofona degli \"uitlanders\", rivelandosi contrario all'influenza dell'elemento olandese nel governo di Kruger.\nNel 1888 sfid\u00f2 di nuovo Kruger per la carica di presidente ma venne nuovamente sconfitto.\nCinque anni dopo ci riprov\u00f2, rappresentando quella parte di afrikaner relativamente pi\u00f9 progressista, che era favorevole, in una certa misura, a venire incontro alle lamentele degli \"uitlanders\", fra le quali il diritto di voto, negato agli anglofoni, popolazione sempre pi\u00f9 numerosa che cresceva soprattutto nel distretto del Witwatersrand, sede delle miniere di oro e diamanti.\nI risultati elettorali diedero ancora ragione al Presidente, anche se di misura (7911 a 7240) ma ci furono buone ragioni per credere che le liste elettorali fossero state manipolate dagli agenti fedeli a Kruger.\nDopo aver contestato tali risultati Joubert si adegu\u00f2, riconobbe la sconfitta e Kruger divenne Presidente per un terzo mandato.\nNel 1898, Joubert si present\u00f2 di nuovo alle elezioni, ma stavolta, a causa del Jameson Raid che aveva portato alle stelle la popolarit\u00e0 di Kruger, la sconfitta fu netta (12.858 per Kruger, 2.001 per Joubert).\nLa posizione di Joubert si era ulteriormente indebolita a causa delle accuse di tradimento rivolte nei suoi confronti per le simpatie verso le richieste e le agitazioni degli \"uitlanders\".\nSeconda guerra boera.\nJoubert non era favorevole alla guerra e patrocin\u00f2, fino all'ultimo, una politica di riconciliazione con i Britannici, ma fu escluso dai negoziati e dai colloqui che poi culminarono nell'ultimatum spedito alla Gran Bretagna nel 1899.\nNonostante ci\u00f2, allo scoppio di quella che sar\u00e0 chiamata la seconda guerra boera (1899-1902) egli assunse il comando nominale delle operazioni militari per lo Stato del Transvaal, per poi delegare il comando effettivo ad altri generali a causa della sua incapacit\u00e0 o negligenza nell'imporre la sua volont\u00e0 su questi comandanti.\nLa sua natura prudente, che in giovent\u00f9 gli aveva fatto affibbiare il nomignolo di \"slim Piet\" (intelligente, ingegnoso Piet) unita ad una mancanza di determinazione e di concretezza che caratterizz\u00f2 la sua intera carriera, lo condusse ad agire per lo pi\u00f9 sulla difensiva; per cui le prime offensive boere come quelle che portarono alle vittorie di Elandslaagte e Willow Grange no sembrarono pianificate n\u00e9 realizzate da lui.\nQuesta strategia difensiva fu pesantemente contestata: infatti fu accusato di non aver sostenuto a dovere le offensive boere caratterizzata da numerose vittorie all'inizio delle ostilit\u00e0 (ottobre 1899\u00a0\u2013 gennaio 1900), che avrebbero potuto mettere rapidamente la parola fine al conflitto, volgendolo a favore dei Boeri.\nIn effetti Joubert era un uomo di pace, che avrebbe offerto concessioni al nemico pur di non dover sacrificare i suoi uomini.\nSebbene fosse un soldato valoroso, si pu\u00f2 dire, a posteriori, che non fu lungimirante nel pianificare le manovre militari, e la sua estrema cautela e l'inclinazione a combattere una guerra difensiva imped\u00ec ai Boeri di approfittare dei successi iniziali.\nUn esempio di questo comportamento \u00e8 dato dal seguente episodio: dopo il successo dei Boeri nella battaglia di Ladysmith egli si oppose alla richiesta di Louis Botha di dare il colpo di grazia alle truppe britanniche in ritirata dicendo che \"quando Dio ti concede un dito non prenderti l'intera mano\".\nEgli fece solo un tentativo di conquistare Ladysmith, nella battaglia di Platrand, essendo soddisfatto di ci\u00f2 invece di porla sotto assedio.\nFu lui a permettere all'Italiano Camillo Ricchiardi, gi\u00e0 ufficiale di cavalleria a organizzare i \"commando\", truppe veloci che colpivano gli inglesi all'improvviso organizzando colpi di mano ed incursioni. Camillo Ricchiardi grazie all'appoggio di Joubert pot\u00e9 formare la Legione Italiana, un gruppo formato soprattutto da suoi connazionali che abitavano in Sud Africa, o che erano accorsi come volontari contro gli inglesi.\nLa nipote Myra Francisca Guttman Joubert si spos\u00f2 con questo Camillo Ricchiardi.\nLa morte.\nIn effetti, colpito da peritonite, Joubert non poteva presiedere alle offensive boere. La malattia port\u00f2 il generale ad un ritiro virtuale dalle operazioni, anche se due giorni prima di morire risultava, ufficialmente ancora il Comandante Generale supremo dei Boeri.\nEgli mor\u00ec a Pretoria il 28 marzo 1900.\nSir Gorge White, comandante delle forze britanniche a Ladysmith, riassunse il carattere di Joubert quando lo defin\u00ec \"un soldato e un gentiluomo, un nemico coraggioso e degno di onori\".\nC'\u00e8 da dire che sub\u00ec critiche alla sua strategia fin quasi sul letto di morte: infatti due o tre giorni prima di morire, i comandanti boeri Christiaan De Wet, Koos De La Rey e Lous Botha lo incontrarono in un summut a Kroonstad dove lo accusarono di essere troppo tenero con i britannici, rinfacciandogli la frase citata sopra (\"quando Dio ti concede un dito non prenderti l'intera mano\"). \nOrigini.\nPiet Joubert era discendente di Pierre Joubert, francese della regione della Provenza, che fu uno degli 800 ugonotti francesi giunti in Africa del Sud nel 1688.\nJoubert \u00e8 uno dei cognomi che hanno mantenuto la grafia e la pronuncia originaria ed \u00e8 molto diffuso fra gli afrikaner.\nRiconoscimenti.\nIn suo onore fu chiamata la citt\u00e0 di Pietersburg in Transvaal settentrionale (odierna Polokwane, provincia del Limpopo).\nAspetto fisico.\nEgli era in uomo corpulento: circa 1,70\u00a0m, molto robusto e con una folta barba.\nDiscendenti.\nUn nipote di Piet Joubert, Fritz Joubert Duquesne, fu una spia boera contro gli inglesi e, pi\u00f9 tardi, una delle pi\u00f9 famose spie a favore della Germania in entrambe le Guerre Mondiali."}
{"id": "1218187", "revid": "83531", "url": "https://it.wikipedia.org/wiki?curid=1218187", "title": "Pietro Benini", "text": "Biografia.\nNato a Lastra a Signa il 19 febbraio 1813 da Pasquale e Maddalena Lampredi, Pietro si laure\u00f2 in scienze matematiche all'universit\u00e0 di Pisa con Giovanni Pieragnoli nel 1834 e in seguit\u00f2 consegu\u00ec a Torino il titolo di ingegnere. Eredit\u00f2 dal padre Pasquale Benini la Fonderia del Pignone, continuandone lo sviluppo.\nNel 1855 affianc\u00f2 alla sua attivit\u00e0 imprenditoriale quella di direttore dello stabilimento di Follonica, dove dimostr\u00f2 la propria valenza tecnica apportando numerosi miglioramenti al ciclo produttivo.\nNel 1856 realizz\u00f2 il primo motore a scoppio seguendo il progetto di Eugenio Barsanti e Felice Matteucci.\nEbbe anche una parte fondamentale nella creazione della \"Societ\u00e0 Alti Forni e Fonderia di Piombino\"\nFu vicepresidente della Societ\u00e0 Operaia di Firenze.\nMor\u00ec il 9 gennaio 1895 nella sua abitazione e fu tumulato nel Camposanto monumentale della Ven. Arciconfraternita della Misericordia di Firenze, il Cimitero dei Pinti."}
{"id": "1218188", "revid": "1498232", "url": "https://it.wikipedia.org/wiki?curid=1218188", "title": "Haberrante", "text": "Haberrante \u00e8 il primo album di Alessandro Haber, pubblicato del 1995 per l'etichetta Hobo."}
{"id": "1218195", "revid": "35813", "url": "https://it.wikipedia.org/wiki?curid=1218195", "title": "Honor\u00e9 Mirabeau", "text": ""}
{"id": "1218197", "revid": "1086846", "url": "https://it.wikipedia.org/wiki?curid=1218197", "title": "Associazione Calcio Fiorentina 1962-1963", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1962-1963.\nStagione.\nNella stagione 1962-1963 la Fiorentina arriva al sesto posto in campionato, nonostante l'arrivo a Firenze del forte attaccante peruviano Seminario. Probabilmente la grande squadra di qualche tempo prima non c'\u00e8 pi\u00f9 e c'\u00e8 bisogno di ricostruire tutto da capo. Lo scudetto va all'Inter con 49 punti, davanti alla Juventus con 45 punti ed al Milan terzo con 43 punti.\nIn maglia viola debuttano molti giovani che diventeranno l'ossatura delle formazioni dei prossimi anni, tra cui il giovane difensore Giuseppe Brizi. Sulla panchina si avvicendano l'ex giocatore viola Ferruccio Valcareggi e Giuseppe Chiappella, di ritorno dopo una breve parentesi due anni prima.\nLa strada della Fiorentina in Coppa Italia si ferma al secondo turno eliminatorio, battuta in casa dal Genoa (0-2), dopo che nel primo turno aveva eliminato la Lazio (0-3) a Roma. I marcatori del campionato di serie A dei viola sono: Kurt Hamrin 15 reti, Seminario 10, Gianfranco Petris 7, Francesco Canella 5, Pasquale Cavicchia 4, Rino Marchesi e Lucio Della'Angelo 3, Aurelio Milani, Luis Pentrelli, Giancarlo Magi e Giuseppe Brizi 1."}
{"id": "1218202", "revid": "767487", "url": "https://it.wikipedia.org/wiki?curid=1218202", "title": "Il sogno di un uomo", "text": "Il sogno di un uomo \u00e8 il terzo album in studio del cantante e attore Italiano Alessandro Haber.\nTracce.\nDistribuzione Elleu Multimedia\nProduzione artistica Sas\u00e0 Flauto\nPiccola orchestra \"Cielo Azzurro\" di Napoli registrata presso Discovery Sound Studio\nMissaggi Sas\u00e0 Flauto (eccetto Scacco Pazzo Giovanni Onofri e Sas\u00e0 Flauto) presso Coast Studio di Roma\nMastering Marco \"Scocchi\" Scocchera at Studio 9"}
{"id": "1218204", "revid": "1714743", "url": "https://it.wikipedia.org/wiki?curid=1218204", "title": "Fruela II delle Asturie", "text": "Dal 924 riunific\u00f2 nuovamente il regno che era stato di suo padre, Alfonso III il Grande col titolo di re delle Asturie e Le\u00f3n, sino alla sua morte.\nOrigine.\nFiglio terzogenito del re delle Asturie, Alfonso III il Grande e di Jimena Garc\u00e9s, (848-912), molto probabilmente figlia del re di Navarra, Garc\u00eda I \u00cd\u00f1iguez di Pamplona.\nBiografia.\nCollabor\u00f2 col padre nell'azione di governo del regno delle Asturie, che comprendeva anche la Galizia ed il Leon, con l'incarico di controllare la contea di Castiglia.\nQuando, nel 910 il conte di Nu\u00f1o Mu\u00f1oz, per liberare il genero, Garc\u00eda I di Le\u00f3n, incarcerato dal padre, Alfonso III il Grande, organizz\u00f2 una sollevazione di nobili, appoggiata anche dalla regina Jimena e dagli altri figli di Alfonso, Ordo\u00f1o e lo stesso Fruela, Alfonso III, per evitare la guerra civile, si ritir\u00f2, con Jimena, a Zamora (dove mor\u00ec il 20 dicembre 910) liber\u00f2 Garcia, e divise il regno tra i suoi tre figli maggiori:\nAlla morte del padre, suo fratello, Garcia divenne re delle Asturie e del Le\u00f3n, ma in effetti continu\u00f2 a governare solo il Le\u00f3n, lasciando ai fratelli i loro rispettivi regni.\nSi spos\u00f2, verso il 911, con Munia Jimenez, figlia di Jimeno II Garc\u00e9s di Navarra (figlio del re di Navarra, Sancho I Garc\u00e9s ).\nNel 914, alla morte del fratello, il re di Le\u00f3n, Garcia, senza discendenza, l'altro fratello, il re di Galizia, Ordo\u00f1o II, fu proclamato anche re di Le\u00f3n, riunificando, cos\u00ec, la Galizia al Le\u00f3n.Fruela ebbe un buon rapporto col fratello, e nei circa dieci anni di regno di Ordo\u00f1o, collabor\u00f2 alla Reconquista.\nNel 917, rimasto vedovo, si spos\u00f2 con Urraca, che, secondo lo storico Ibn Khaldun, era la figlia del governatore di Tudela, \u02bfAbd All\u0101h della famiglia dei Banu Qasi (pronipote di Musa II).\nNel 924, alla morte di Ordo\u00f1o, Fruela (molti lo considerano un usurpatore), spodestando i figli di Ordo\u00f1o, si fece proclamare anche re di Le\u00f3n, per cui le Asturie e la contea di Castiglia furono riunificate al Le\u00f3n che includeva la Galizia, ripristinando un regno unico.L'alleanza col regno di Navarra si indebol\u00ec e la \"Reconquista\" perse vigore.Gi\u00e0 per il modo con cui ricevette la corona del Le\u00f3n non fu molto amato. Ma si macchi\u00f2 anche dell'omicidio dei nobili visigoti, Gebuldo e Aresindo, figli di Olmundo che vantavano una discendenza dal re (702-710) dei Visigoti, Witiza.Secondo lo storico, Ram\u00f3n Men\u00e9ndez Pidal, esili\u00f2 il vescovo di Le\u00f3n, Frunimio, a causa dei rapporti amichevoli con Olmundo.\nMor\u00ec dopo quattordici mesi di regno, a detta di alcuni storici, colpito dalla lebbra; gli succedette il figlio Alfonso Froilaz, che dopo poco fu destituito dai figli di Ordo\u00f1o che lo obbligarono a ritirarsi in Galizia.\nDiscendenza.\nFruela e Munia ebbero un figlio:\nFruela ed Urraca ebbero due figli:\nQuesto \u00e8 confermato anche da Ibn Khaldun"}
{"id": "1218205", "revid": "37281", "url": "https://it.wikipedia.org/wiki?curid=1218205", "title": "Gobbolino, Il Gatto Della Strega", "text": ""}
{"id": "1218207", "revid": "287204", "url": "https://it.wikipedia.org/wiki?curid=1218207", "title": "Feldkirchen in K\u00e4rnten", "text": "Feldkirchen in K\u00e4rnten (fino al 1973 Feldkirchen) \u00e8 un comune austriaco di 14 235 abitanti nel distretto di Feldkirchen, in Carinzia, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Nel 1964 ha inglobato il comune soppresso di Waiern e nel 1973 quelli di Glanhofen, Klein Sankt Veit e Sittich. \u00c8 gemellato con il comune italiano di Bisignano. Il nome \"Feldkirchen\" significa la chiesa sul campo."}
{"id": "1218212", "revid": "110157", "url": "https://it.wikipedia.org/wiki?curid=1218212", "title": "Albeck", "text": "Albeck \u00e8 un comune austriaco di 1 026 abitanti nel distretto di Feldkirchen, in Carinzia. Capoluogo comunale \u00e8 Sirnitz."}
{"id": "1218214", "revid": "1573940", "url": "https://it.wikipedia.org/wiki?curid=1218214", "title": "Gymnobelideus leadbeateri", "text": "Il possum di Leadbeater (Gymnobelideus leadbeateri ), unica specie del genere Gymnobelideus , \u00e8 un mammifero della famiglia dei Petauridi.\nDescrizione.\nIl possum di Leadbeater appartiene alla famiglia dei Petauridi (marsupiali volanti), che hanno sviluppato uno stile di vita simile agli scoiattoli volanti. Invece di salire e scendere dagli alberi plana da uno all'altro usando dei lembi di carne tra le zampe anteriori e posteriori. Questa specie si differenzia dalle altre perch\u00e9 non ha una membrana di pelle che gli permetta di volare. Ha invece una lunga e folta coda, grossi occhi e orecchie, e una spessa e morbida pelliccia. Il suo mantello marrone-grigiastro ha una striscia scura lungo tutto il dorso fino alla testa. Presenta anche delle chiazze scure attorno alle orecchie e agli occhi e la sua coda a forma di mazza \u00e8 pi\u00f9 ampia in punta rispetto alla base. Misura 150\u2013170\u00a0mm di lunghezza ed ha una coda di 150\u2013180\u00a0mm; pesa 110-165\u00a0g.\nDistribuzione e habitat.\nIl possum di Leadbeater ha precise esigenze in merito al suo habitat. Pu\u00f2 sopravvivere solo nelle foreste di frassini rigenerate o di et\u00e0 mista in cui vi sono specie di eucalipto e vecchi frassini di montagna cavi.\nSi credeva fosse estinto in seguito ai disastrosi incendi del 1939, ma ne sono stati trovati esemplari nel 1961 a Marysville vicino a Melbourne. Oggi sappiamo che vive in un territorio di 3500\u00a0km\u00b2 nella zona ovest delle Central Highlands a Victoria, a una altezza di 500\u20131500\u00a0m, mentre un altro piccolo gruppo si trova a est di Melbourne.\nBiologia.\nQuesta specie \u00e8 notturna e monogama. La femmina \u00e8 dominante e difende energicamente il suo territorio (1-3 ha) da altre femmine mature, persino dalle sue stesse figlie. Creano un unico nido, all'interno di una cavit\u00e0 di un albero, che pu\u00f2 ospitare una colonia di due, al massimo dieci animali, tra cui la coppia, i loro piccoli e maschi adulti non imparentati.\nI coinquilini condividono i lavori di pulizia e si riconoscono dall'odore. La riproduzione avviene tutto l'anno e la gestazione non dura pi\u00f9 di 20 giorni. Dopo la nascita, il piccolo, non ancora del tutto formato, scivola all'interno del marsupio della madre dove viene protetto e nutrito col latte.\nVi rimane fino a quando \u00e8 abbastanza grande da affrontare il mondo esterno. Le femmine sono svezzate a 10 mesi, mentre i maschi a 15 mesi. La dieta consiste essenzialmente in insetti e ragni che trova nei tronchi degli eucalipti.\nIl possum effettua delle incisioni nel tronco dell'acacia con i suoi denti e si nutre del lattice di gomma che ne fuoriesce.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Gymnobelideus leadbeateri\" una delle 100 specie di mammiferi a maggiore rischio di estinzione. La popolazione attuale \u00e8 stimata attorno ai 50 individui. La minaccia peggiore per questi animali \u00e8 la perdita dei frassini di montagna nei quali costruisce la propria tana, dovuta agli incendi e alla deforestazione.\nSimbologia.\nDal 2 marzo 1971, il possum di Leadbeater \u00e8 il mammifero emblema dello Stato australiano del Victoria."}
{"id": "1218216", "revid": "110157", "url": "https://it.wikipedia.org/wiki?curid=1218216", "title": "Glanegg", "text": "Glanegg \u00e8 un comune austriaco di 1 923 abitanti nel distretto di Feldkirchen, in Carinzia. Nel 1956 ha inglobato il comune soppresso di Maria Feicht e nel 1957 quello di Tauchendorf."}
{"id": "1218217", "revid": "1718925", "url": "https://it.wikipedia.org/wiki?curid=1218217", "title": "Ingegneria genetica", "text": "Con il termine generico di ingegneria genetica (pi\u00f9 propriamente tecnologia del DNA ricombinante) si fa riferimento ad una branca delle biotecnologie che consiste in un insieme molto eterogeneo di tecniche che permettono di isolare geni, clonarli, introdurli in un organismo esologo (differente dall'ospite originale).\nQueste tecniche permettono di conferire caratteristiche nuove alle cellule riceventi. Le cellule cos\u00ec prodotte sono chiamate ricombinanti. \nL'ingegneria genetica permette anche di alterare la sequenza di DNA del gene originale e di produrne uno pi\u00f9 adatto a rispondere ad esigenze specifiche, come avviene ad esempio per quanto riguarda gli OGM.\nDescrizione.\nIl primo passo di tali tecniche di manipolazione dei geni \u00e8 stato certamente la scoperta degli enzimi di restrizione, per la quale Werner Arber, Daniel Nathans e Hamilton Smith ricevettero il Premio Nobel per la Medicina nel 1978. Il processo avviene in varie fasi:\nLe cellule ospiti con genoma manipolato possono esprimere i geni estranei, possono anche riprodursi e fungere da sistemi di amplificazione del gene stesso.\nPer estrarre il DNA bisogna rompere le cellule trattandole con sostanze litiche e detergenti. Le molecole di DNA, separate dalla miscela di cellule con tecniche purificanti, vengono tagliate in frammenti pi\u00f9 piccoli. Per effettuare ci\u00f2 si utilizzano enzimi di restrizione, o endonucleasi di restrizione. Esse non tagliano la doppia elica a caso, bens\u00ec agiscono in sequenze bersaglio di nucleotidi creando delle estremit\u00e0 appiccicose/coesive (che contengono delle sequenze palindrome). Il taglio avviene mediante idrolisi. Si ottengono un numero variabile di filamenti di DNA di lunghezza variabile, legato alla presenza di sequenze bersaglio che si trovano nei plasmidi. I frammenti di DNA plasmidico e quelli di DNA eucariotico vengono legati insieme grazie alle sequenze coesive con l'intervento di DNA ligasi.\nI suddetti enzimi di restrizione associati ad una classe di molecole note come \"ligasi\", costituiscono il primo vero kit delle \"tecnologie del DNA ricombinante\". Tale espressione \u00e8 spesso usata per intendere le varie tecniche utilizzate dall'ingegneria genetica.\nIl termine pi\u00f9 corretto per identificare un organismo con informazioni genetiche di provenienza esterna \u00e8 organismo transgenico. Nel linguaggio comune sono utilizzati anche organismo geneticamente modificato o geneticamente ingegnerizzato.\nApplicazioni.\nSe da un punto di vista di ricerca pura queste tecniche sono molto importanti per comprendere a fondo la funzione di una determinata proteina, il fine ultimo \u00e8 quello di conferire a determinati organismi caratteristiche importanti per svolgere determinati scopi. Tali scopi possono essere applicati ai campi pi\u00f9 svariati, come ad esempio quello agricolo (ad esempio la produzione di linee di cereali resistenti agli erbicidi) o quello biomedico (la produzione di insulina attraverso batteri).\nIngegneria genetica e ricerca.\nSebbene la conclusione del Progetto Genoma Umano abbia portato una vera e propria rivoluzione nel mondo delle scienze biologiche, ponendo fine di fatto all'era della genomica, rimangono tuttora numerose sfide che attendono la ricerca in questo campo. Il sequenziamento dell'intero genoma umano, oltre a quello di numerose altre specie viventi, ha infatti reso estremamente semplice, se non banale, ottenere informazioni sulla composizione di un gene o di un segmento di DNA: i miliardi di nucleotidi finora sequenziati, infatti, sono largamente disponibili nelle banche dati presenti su internet.\nLe sfide della \"post-genomica\".\nLa sfida pi\u00f9 grande che la ricerca sta raccogliendo in questi anni di \"post-genomica\" consiste nell'individuazione e nella caratterizzazione dei prodotti proteici di ogni gene. Quello della cosiddetta proteomica, dunque, \u00e8 un compito ben pi\u00f9 complesso, essendo meno \"meccanico\" del mero sequenziamento del DNA. La rivisitazione che il dogma centrale della biologia molecolare ha subito in questi anni, complica ulteriormente le cose. Oggi appare infatti chiaro che la classica definizione \"un gene, un trascritto, una proteina\" appare quantomeno insufficiente, se non sbagliata. Esistono infatti numerosi geni che, trascritti, vanno incontro a \"splicing alternativo\". Esistono numerosi trascritti di RNA che non vengono a loro volta tradotti. Non esiste nemmeno una cifra certa dei geni presenti nel genoma umano: le stime proposte al termine del sequenziamento del genoma (circa 30-40\u00a0000 geni) sono state ridotte a circa 25.000.\nPer tutti questi motivi, l'era post-genomica si sta notevolmente specializzando. Oltre alla gi\u00e0 citata proteomica (che studia il proteoma, l'incredibile numero di proteine e le loro interazioni), si stanno diffondendo la trascrittomica, la metabolomica ed una gran quantit\u00e0 di \"-omics\" (dall'originale inglese della terminazione \"-omica\").\nIl ruolo dell'ingegneria genetica nella \"post-genomica\".\nL'ingegneria genetica \u00e8 oggi il \"gold standard\" nella ricerca sulle proteine. Tra gli strumenti di base che essa mette a disposizione figurano i seguenti.\nApplicazioni industriali.\nIl primo farmaco ottenuto ingegnerizzando un sistema vivente (batterico) \u00e8 stato l'insulina, approvato dalla Food and Drug Administration (FDA) nel 1982. Anche l'ormone della crescita umano, precedentemente estratto dai cadaveri, fu rapidamente ingegnerizzato. Nel 1986 la FDA approv\u00f2 il primo vaccino umano ricombinante, contro l'epatite B. La produzione industriale di farmaci utilizzando i sistemi viventi come \"bioreattori\" si \u00e8 da allora largamente diffusa, diventando attualmente la via preferita di sintesi di numerosi farmaci, in particolare per il costo di produzione relativamente basso.\nLa produzione di molecole attraverso sistemi biologici \u00e8 oggi ampiamente sfruttato anche nell'industria alimentare: per la produzione di alimenti nutraceutici, arricchiti cio\u00e8 con alcune molecole, si pu\u00f2 servire di sistemi biologici modificati di specie vegetali e animali."}
{"id": "1218218", "revid": "256896", "url": "https://it.wikipedia.org/wiki?curid=1218218", "title": "Necropoli di Santa Rosa", "text": "La necropoli di Santa Rosa, che fa parte della necropoli romana della \"via Triumphalis\", \u00e8 una necropoli romana scoperta nel 2003 nella Citt\u00e0 del Vaticano durante i lavori per la realizzazione del parcheggio di Santa Rosa.\nHa la particolarit\u00e0 di contenere soprattutto tombe della classe bassa (schiavi e liberti) ed \u00e8 databile dal 23 a.C. al 337. \nSi \u00e8 conservata grazie anche ad una frana della collina sovrastante che l'ha ricoperta.\nLo scavo, condotto dagli archeologi dei Musei Vaticani, ha portato alla luce circa quaranta edifici sepolcrali e pi\u00f9 di duecento sepolture singole, quasi tutte in ottimo stato di conservazione, tra cui il sarcofago di Publio Cesilio Vittorino (270-290), scolpito a bassorilievo, e la tomba a camera dei Passieni, contenente due are risalenti una all'et\u00e0 di Nerone (54-68) e l'altra alla dinastia dei Flavi (69-96), ed \u00e8 stata scoperta anche una scritta su una lapide di tale Lucio Sutorio Abascanto, morto addirittura a 90 anni: \"... qui vixit annis LXXXX...\" recita l'epigrafe. \nDi particolare interesse i cippi, le lastre e le stele, spesso dotate di iscrizioni che indicano il mestiere o il luogo d'origine dei personaggi sepolti, e i corredi tombali."}
{"id": "1218219", "revid": "110157", "url": "https://it.wikipedia.org/wiki?curid=1218219", "title": "Gnesau", "text": "Gnesau \u00e8 un comune austriaco di 1 052 abitanti nel distretto di Feldkirchen, in Carinzia. \u00c8 stato istituito nel 1890 con l'unione delle localit\u00e0 di Gurk, Gnesau (gi\u00e0 comuni catastali di Himmelberg), Mitteregg e Zedlitzdorf (gi\u00e0 comuni catastali di Reichenau)."}
{"id": "1218220", "revid": "72396", "url": "https://it.wikipedia.org/wiki?curid=1218220", "title": "Samuel Adams", "text": "Biografia.\nAdams crebbe in una famiglia attiva in politica e nella religione. Dopo aver studiato alla Boston Latin School e all'Harvard College, si dedic\u00f2 agli affari, ma comprese presto che quella non era la sua vita e cominci\u00f2 ad interessarsi alla cosa pubblica, diventando un importante teorico e scrittore politico. Adams fu tra gli oppositori del controllo britannico sulle Tredici Colonie, sostenendo che esse avrebbero dovuto sciogliere l'unione con la madrepatria e formare una nuova entit\u00e0 indipendente. Sollecit\u00f2 gli abitanti delle colonie americane a difendere i loro diritti e le loro libert\u00e0 e guid\u00f2 incontri pubblici in cui vennero redatte proteste scritte contro l'imposizione di tributi alle colonie da parte del Parlamento inglese, come avvenne nel caso dello Stamp Act (1765). Ebbe un ruolo guida nella proteste contro lo \"Stamp Act\" e negli eventi del \"Boston Tea Party\" nel 1773. Partecip\u00f2 al Congresso Continentale. Sostenne pure la Dichiarazione d'indipendenza al Secondo Congresso continentale.\nDopo il 1776, Adams fu tra i redattori della Costituzione del Massachusetts, assieme a John Adams, suo cugino e a James Bowdoin. In seguito, aiut\u00f2 nella stesura degli Articoli di Confederazione. Dopo la fine della guerra d'indipendenza, si candid\u00f2 alle prime elezioni per la Camera dei Rappresentanti, ma non ebbe successo. Eletto vice governatore del Massachusetts nel 1789, dopo la morte del governatore John Hancock nel 1793, Adams ne assunse le funzioni fino al gennaio dell'anno seguente, quando venne eletto alla carica, che ricopr\u00ec fino al giugno del 1797, quando si ritir\u00f2 dalla politica. Mor\u00ec sei anni dopo, il 2 ottobre 1803."}
{"id": "1218221", "revid": "287204", "url": "https://it.wikipedia.org/wiki?curid=1218221", "title": "Matra M530", "text": "La M530 (o pi\u00f9 semplicemente \"530\") era un'autovettura sportiva prodotta dal 1967 al 1973 dalla Casa automobilistica francese Matra.\nStoria e profilo.\nGenesi e debutto.\nNel marzo 1965, rivolgendosi al neo-assunto direttore tecnico Philippe Gu\u00e9don, l'allora direttore generale della \"Matra Sports\" Jean-Luc Lagard\u00e8re fece iniziare i progetti per la realizzazione di quella che sarebbe divenuta l'erede della Djet, nonch\u00e9 la prima vettura prodotta interamente dalla Matra. Le specifiche iniziali prevedevano l'uso della vetroresina, come gi\u00e0 successo per la \"Djet\". Inoltre, la vettura doveva essere concorrenziale nel prezzo (non pi\u00f9 di 10.000 franchi), sicura su strada e brillante nelle prestazioni. La vettura avrebbe dovuto inoltre essere indirizzata ad una cerchia di clientela pi\u00f9 ampia rispetto alla \"Djet\" e non solo quindi a quella nicchia di appassionati di gare su pista. In poche parole doveva essere meno estrema rispetto al modello precedente in modo da incontrare le esigenze della potenziale clientela e perci\u00f2 avrebbe dovuto essere pi\u00f9 confortevole in modo da poter affrontare anche dei viaggi di una certa lunghezza. Per questo motivo, tra le specifiche imposte da Lagard\u00e8re a Gu\u00e9don vi fu anche quella secondo cui la vettura avrebbe dovuto essere a 4 posti o almeno a 2 posti pi\u00f9 2, il che avrebbe imposto di suo anche la necessit\u00e0 di sacrificare spazio ai danni del vano motore, spingendo cos\u00ec alla scelta di un motore compatto, di cilindrata non elevata e quindi dai costi contenuti.\nPer questi motivi si doveva procedere pescando nel calderone delle opportunit\u00e0 che venivano offerte in quell'epoca. Nel momento in cui il progetto fu avviato, la Matra non disponeva ancora di un proprio studio di design, perci\u00f2 Gu\u00e9don si avvalse di Jacques Nocher, un suo ex-collega con il quale aveva lavorato quando entrambi erano in forze alla Simca. Per quanto riguarda la creazione della carrozzeria, per la quale si richiese un design originale, la Matra aveva rilevato da tempo la \"G\u00e9n\u00e9rale Application Plastique\", una ditta specializzata nella lavorazione della vetroresina, in collaborazione con la quale aveva gi\u00e0 dato i natali all'intera produzione della \"Djet\". Pertanto commission\u00f2 a tale ditta la realizzazione di un guscio in vetroresina per una carrozzeria di tipo targa (con tetto rigido asportabile) e con fari a scomparsa. Tale guscio in vetroresina sarebbe poi stato imbullonato ad un telaio a piattaforma, sul quale doveva essere montato il motore in posizione centrale. Per quanto riguardava quest'ultimo, si presero in considerazione varie possibilit\u00e0: Un motore BMW da 1.8 litri, il 1.4 della Renault 16 o il 1.5 di origine Volkswagen. Fu considerata anche la possibilit\u00e0 di un propulsore Lancia, quello della Flavia, ma alla fine la scelta cadde su di un V4, ossia il 1.7 Ford preso dalla Taunus 17M di quell'epoca.\nLa vettura definitiva fu presentata al Salone di Ginevra del 1967 con la denominazione ufficiale di \"530\", dal nome di uno dei missili realizzati dalla divisione armamenti della Matra.\nDesign esterno ed interno.\nLa linea della \"530\" era di quelle che non lasciava assolutamente spazio a mezze misure: o la si amava o la si detestava. Ed in effetti la \"530\" lasciava spazio a ben pochi compromessi: il passo smisuratamente lungo in rapporto alla lunghezza complessiva conferiva un aspetto piuttosto sgraziato. L'elevata misura del passo fu necessaria per poter avere spazio per un paio di posti di fortuna dietro ai sedili anteriori. Un altro aspetto curioso fu l'enorme differenza fra il pronunciato sbalzo anteriore e l'assai ridotto sbalzo posteriore. Il frontale era costituito da un misto di spigoli e curve che all'epoca poteva risultare azzardato, anche se trent'anni dopo sarebbe stato ripreso molto pi\u00f9 efficacemente dalla Ford. Nel complesso, poi, ricordava il muso di un cetaceo sorridente, il che penalizzava ulteriormente la \"530\". Eppure una delle fonti di ispirazione per il disegno della carrozzeria di questa vettura provenne direttamente dal mondo delle corse, in particolare dalla MS620, impegnata in quel periodo nelle gare di durata. Inoltre non mancarono alcuni contenuti innovativi, primo fra tutti il fatto che la \"530\" fu la prima vettura a due posti pi\u00f9 due con motore centrale. Nel complesso l'impostazione del corpo vettura ricordava quello della Porsche 914, altra vettura con carrozzeria targa, rivale principale della \"530\" (anche se nel caso della tedesca i posti a disposizione erano solo due) ed anch'essa destinata ad un non felice esito commerciale. La coda era molto corta e rastremata e montava due coppie di piccoli fari circolari. La zona pi\u00f9 originale si trova appena sopra: nonostante il motore centrale faccia pensare all'assenza di un bagagliaio posteriore, invece lo si ritrova proprio nel tratto terminale della coda. Il vano motore si trova invece sotto l'ampio lunotto avvolgente. Sollevando quest'ultimo, mediante un meccanismo di apertura, si accede al coperchio del vano motore, decisamente piccolo e poco pratico.\nUna curiosa particolarit\u00e0 fu quella relativa alla forma del volante, infatti la corona non era tonda ma aveva una struttura leggermente ovale. Si avevano cos\u00ec due vantaggi: in marcia rettilinea il guidatore aveva pi\u00f9 spazio per le gambe ed era pi\u00f9 facile consultare i due strumenti posti ai lati della strumentazione. Un'altra curiosit\u00e0 riguardava il tetto asportabile (di tipo \"targa\"): era formato da due \"met\u00e0\", quella destra e quella sinistra, perfettamente simmetriche. Quando venivano tolte si riponevano sovrapposte e cos\u00ec potevano essere alloggiate nel cofano anteriore, dove gi\u00e0 trovavano posto la ruota di scorta ed il radiatore.\nStruttura, meccanica e motore.\nLa \"530\" nacque su di un telaio in acciaio a piattaforma con elementi scatolati laterali di rinforzo, sul quale venne fissata la carrozzeria in vetroresina. A differenza della \"Djet\", la cui scocca in vetroresina fu realizzata tutta in un pezzo, nella \"530\" il corpo vettura fu costituito di vari pannelli in vetroresina. La rigidit\u00e0 della struttura fu assicurata tra l'altro anche da un robusto arco in acciaio in corrispondenza del tetto, proprio dietro i sedili anteriori, nel punto in cui andavano fissati i due pannelli del tettuccio apribile. All'altezza del vano motore fu utilizzata una piccola struttura tubolare per accogliere il propulsore e gli organi del retrotreno, mentre anteriormente una sorta di \"ponte\" scatolato serv\u00ec, oltre che per irrobustire ulteriormente la struttura, anche come telaietto ausiliario per il fissaggio degli organi dello sterzo e dell'avantreno.\nLe sospensioni erano a ruote indipendenti su tutte e quattro le ruote, e pi\u00f9 nel dettaglio l'avantreno era a quadrilateri deformabili, mentre il retrotreno era a bracci oscillanti. Su entrambi gli assi furono presenti molle elicoidali, ammortizzatori idraulici telescopici e barre antirollio. Per l'impianto frenante, idraulico e a doppio circuito, si scelse la formula, notevole per quell'epoca e per la fascia di mercato della vettura, dei quattro freni a disco. Lo sterzo era invece a cremagliera.\nCome gi\u00e0 sottolineato, la \"530\" montava un motore V4 Ford con angolo di 60\u00b0 tra le due bancate. Tale motore, della cilindrata di 1699 cm\u00b3, erogava una potenza massima di 73 CV. Non si trattava di un valore eccezionale, tant'\u00e8 vero che neppure le prestazioni velocistiche assolute erano eccelse. Ma la stampa specializzata rimase in realt\u00e0 soddisfatta dalle doti di maneggevolezza della vettura. Quanto al cambio, la \"530\" montava un manuale a 4 marce interamente sincronizzato.\nLa carriera commerciale.\nLa produzione della \"530\" fu suddivisa inizialmente fra tre siti: mentre il telaio a piattaforma fu realizzato presso la carrozzeria Carrier di Alen\u00e7on, lo stabilimento Matra si occup\u00f2 unicamente della preparazione della carrozzeria in vetroresina. L'assemblaggio finale fu affidato nel primo periodo di produzione alla carrozzeria Brissonneau et Lotz di Creil.\nLa reazione del pubblico di fronte ad una vettura del genere fu di perplessit\u00e0: la vettura in effetti appariva sgraziata, sproporzionata nelle linee. Inoltre il frontale era ben poco aggressivo, per via di quel suo taglio che ricordava il muso di un cetaceo. Per finire, il motore adottato non era abbastanza potente e le prestazioni finivano per risentirne, nonostante il peso non fosse stato eccessivo (860 kg a vuoto).\nEppure la \"530\" aveva molto da dire: si trattava di una vettura sportiveggiante a due posti pi\u00f9 due, i cui contenuti erano molto moderni all'epoca. Era moderna la carrozzeria di tipo targa, preceduta di poco solo dalle corrispondenti versioni della Porsche 911; era moderna la soluzione dei fari a scomparsa; era piuttosto moderna anche la soluzione del motore centrale, che pochissime auto all'epoca potevano vantare, specie in configurazione a due posti pi\u00f9 due (una rarit\u00e0 anche in tempi molto pi\u00f9 recenti). Le riviste specializzate, poi, non mancarono di sottolineare che, nonostante la sua bizzarria, l'auto era tutto sommato efficace e divertente da guidare.\nMa vi furono altri aspetti che nella potenziale clientela della \"530\" suscitarono disappunto: prima di tutto, la Casa francese dichiar\u00f2 al lancio che la vettura sarebbe stata distribuita dalla rete di vendita Ford, ma la Casa madre impose dal quartier generale di Dearborn un veto a tale operazione, per cui la Matra dovette arrangiarsi da sola per quanto riguardava la vendita della \"530\". Va infatti ricordato che sebbene la Ford France fosse passata gi\u00e0 da diversi anni sotto il controllo della Simca, l'accordo con la Casa madre americana prevedeva che la Ford France servisse unicamente ad importare modelli Ford. Inoltre il prezzo, fissato in fase di progetto in non pi\u00f9 di 10.000 franchi, lievit\u00f2 gi\u00e0 dal lancio fino a ben 16.300 franchi. Infine, un altro aspetto che suscit\u00f2 malumori presso il pubblico fu la scarsa qualit\u00e0 della verniciatura e dell'assemblaggio della carrozzeria. Per questo, a partire dal 14 aprile del 1969, l'intera produzione e l'assemblaggio della vettura furono affidate unicamente allo stabilimento Matra. Inoltre, il motore 1.7 Ford ricevette un nuovo carburatore a doppio corpo in luogo del precedente monocorpo, cosicch\u00e9 la potenza massima risult\u00f2 incrementata di 5 CV.\nPer cercare di porre rimedio alla tiepida accoglienza, la \"530\" divenne oggetto di alcune modifiche e dal 1970 fu rinominata come M530 LX, che per\u00f2, anche in questo caso, non incontr\u00f2 molti favori da parte del pubblico. Sulle vetture prodotte a partire dal 1970, la coda fu verniciata di nero. In effetti, la meccanica fu oggetto di interventi marginali, che ne migliorarono la brillantezza solo di poco. Nel frattempo, il mese di dicembre del 1969 vide il perfezionamento di un accordo tra la Casa di Romorantin e la Chrysler Europe, allo scopo di poter usufruire di uno dei tanti canali di vendita che la filiale europea della Casa americana avrebbe potuto offrire. Finalmente, la Matra pot\u00e9 contare su una rete di vendita per la sua vettura, rete di vendita che a partire dall'aprile 1970 divenne quella della Simca, ormai ridotta ad uno dei marchi detenuti dalla \"Chrysler Europe\". Anzi, in alcuni mercati la vettura fu commercializzata con il marchio \"Matra-Simca\". In realt\u00e0, la vettura non adott\u00f2 alcun organo meccanico dalla Casa di Nanterre, ma rimase fedele alla sua configurazione meccanica originaria. Ma anche cos\u00ec, i consensi suscitati dalla vettura furono scarsi e a nulla valsero gli allori sportivi di cui la Matra si stava ricoprendo in quei primi anni settanta. Perci\u00f2, come ultimo tentativo di smuovere la situazione, nel settembre 1971 fu introdotta la M530 SX, versione economica della \"LX\", dalla quale si distingueva essenzialmente per il frontale, munito di quattro proiettori circolari fissi in luogo dei fari a scomparsa, per l'assenza dei due piccoli posti posteriori e per gli schienali dei sedili non pi\u00f9 reclinabili ma fissi. Purtroppo, per\u00f2, vi furono pochi riscontri commerciali anche in questo caso.\nLa \"530\" fu quindi tolta di produzione nel 1973, dopo 9.609 esemplari prodotti."}
{"id": "1218223", "revid": "110157", "url": "https://it.wikipedia.org/wiki?curid=1218223", "title": "Himmelberg", "text": "Himmelberg \u00e8 un comune austriaco di 2 296 abitanti nel distretto di Feldkirchen, in Carinzia. Dal suo territorio originario furono via via scorporate varie localit\u00e0, assegnate ad altri comuni: nel 1865 Mitteregg e Zedlitzdorf a Reichenau, nel 1890 Gurk e Gnesau al nuovo comune di Gnesau, nel 1920 Innerteuchen ad Arriach e nel 1973 una piccola area a Steuerberg."}
{"id": "1218224", "revid": "110157", "url": "https://it.wikipedia.org/wiki?curid=1218224", "title": "Ossiach", "text": "Ossiach (fino al 1912 Glandorf) \u00e8 un comune austriaco di 821 abitanti nel distretto di Feldkirchen, in Carinzia. \u00c8 stato istituito nel 1894 per scorporo dal comune di Steindorf.\nGiace sulla riva meridionale del lago a cui d\u00e0 il nome (Ossiacher See); vi si trovava un'abbazia benedettina, dell'anno 1000 circa, ora trasformata in albergo."}
{"id": "1218226", "revid": "438678", "url": "https://it.wikipedia.org/wiki?curid=1218226", "title": "Rugantino (film)", "text": "Rugantino \u00e8 un film commedia del 1973 diretto da Pasquale Festa Campanile. Ambientato nella Roma del 1848, porta sul grande schermo il soggetto dell'omonimo musical di Garinei e Giovannini. Il protagonista \u00e8 impersonato da Adriano Celentano, che recita in un romanesco contaminato dalla cadenza settentrionale dell'attore.\nTrama.\nNella Roma papalina del 1848 il venticinquenne Rugantino, spaccone, arrogante e avverso a qualsivoglia lavoro, vive di espedienti aiutato dalla fida Eusebia che egli spaccia per sua sorella.\nI due ricavano vitto e alloggio da un raggiro ai danni del marchese Sacconi, un anziano prelato che morendo li lascia in miseria.\nEntra in scena la bella Rosetta, moglie del violento e geloso Gnecco \"Er Matriciano\", croce e delizia di tutti i giovani romani incluso Rugantino, che incautamente scommette con degli amici di riuscire a sedurla prima della \"Sera dei Lanternoni\". Il giovane, nonostante umilianti peripezie, riesce nell'intento ma finisce con l'innamorarsi della ragazza al punto da non far menzione ai suoi compagni della riuscita dell'impresa per rispetto dell'amata, silenzio che dura, per\u00f2, fin quando le provocazioni degli amici non fanno breccia in Rugantino che schiavo del suo carattere spaccone, comincia a vantarsi ferendo cos\u00ec i sentimenti di Rosetta.\nNel frattempo Gnecco, condannato all'esilio per aver ucciso uno spasimante di Rosetta, torna di nascosto a Roma durante il carnevale ma viene pugnalato, sotto gli occhi di Rugantino accompagnato dalla nobile sotto mentite spoglie Marta Capitelli, da un Carbonaro che vuole vendicare un compagno denunciato da Gnecco. Rugantino accorre dall'uomo morente, ma viene visto da molta gente affacciata alle finestre e da una pattuglia di gendarmi che lo insegue; per riscattarsi agli occhi di Rosetta rivendica l'omicidio e fugge, senza fortuna.\nImprigionato e condannato a morte, con Rosetta che si dichiara perdutamente innamorata, sale sul patibolo sostenendo la sua colpevolezza, dimostrando cos\u00ec di essere un vero uomo. Il boia Mastro Titta fa quindi giustizia uccidendo un Rugantino pianto, rispettato e ammirato da tutti o quasi."}
{"id": "1218227", "revid": "767487", "url": "https://it.wikipedia.org/wiki?curid=1218227", "title": "Reichenau (Austria)", "text": "Reichenau \u00e8 un comune austriaco di 1 832 abitanti nel distretto di Feldkirchen, in Carinzia. Nel 1865 inglob\u00f2 le localit\u00e0 di Mitteregg e Zedlitzdorf, fino ad allora appartenute al comune di Himmelberg, e nel 1890 le cedette al nuovo comune di Gnesau."}
{"id": "1218228", "revid": "767487", "url": "https://it.wikipedia.org/wiki?curid=1218228", "title": "Brown Brigade", "text": "I Brown Brigade sono stati un gruppo musicale formato dal chitarrista e cantante Dave \"Brownsound\" Baksh nel 2003.\nL'esistenza della band \u00e8 stata annunciata l'11 maggio 2006, quando Baksh, fino ad allora membro del gruppo pop punk canadese Sum 41, dichiar\u00f2 che avrebbe lasciato il gruppo dopo esserne stato parte per oltre 10 anni. La divisione era causata dalla differente direzione musicale intrapresa dai Sum 41 rispetto a quella desiderata da Baksh. Come dichiarato dal leader, la band avrebbe sonorit\u00e0 confrontabili a quelle degli Iron Maiden.\nNel novembre 2006 \u00e8 stato pubblicato il primo EP, \"Appetizer for Destruction\", riferimento all'album dei Guns N' Roses \"Appetite for Destruction\".\nIl 25 settembre 2007 \u00e8 uscito il primo e unico album in studio del gruppo, \"Into the Mouth of Badd(d)ness\", pubblicato dalla Aquarius Records."}
{"id": "1218231", "revid": "124993646", "url": "https://it.wikipedia.org/wiki?curid=1218231", "title": "Andy Dick", "text": "In Italia \u00e8 conosciuto principalmente per aver lavorato nelle sitcom \"Andy Dick Show\" e \"Perfetti... ma non troppo\", andate in onda in Italia su MTV. \u00c8 inoltre apparso in molti film, fra cui \"Road Trip\" (2000) e \"Zoolander\" (2001). Compare inoltre in un episodio di \"American Dad!\", in cui prende il posto di Roger in casa Smith.\n\u00c8 stato sposato dal 1986 al 1990 con Ivone Kowalczyk, da cui ha avuto il suo primogenito Lucas (nato nel 1988). Ha inoltre avuto due figli, Jacob (nato nel 1994) e Meg (nata nel 1997), dalla relazione con la sua ex compagna Lina Sved.\nIn un'intervista del 2006, ha dichiarato di essere bisessuale.\nDoppiatori italiani.\nDa doppiatore \u00e8 sostituito da:"}
{"id": "1218233", "revid": "287204", "url": "https://it.wikipedia.org/wiki?curid=1218233", "title": "Aristide di Mileto", "text": "Biografia.\nAristide fu autore, intorno al 100 a.C., dei \"Milesiak\u00e1\", una raccolta di novelle erotiche, nessuna delle quali ci \u00e8 per\u00f2 conservata, che acquistarono enorme popolarit\u00e0 tra Greci e Romani. Le novelle furono tradotte in latino da Lucio Cornelio Sisenna e divennero molto popolari a Roma, dove la \"Fabula Milesia\" pass\u00f2 ad indicare genericamente un racconto a sfondo erotico-licenzioso.\nTestimone d'eccezione della fortuna di Aristide fu Ovidio che, esiliato da Ottaviano Augusto sembra per la licenziosit\u00e0 della sua \"Ars amatoria\", rileva come Aristide non fosse stato cacciato dalla sua citt\u00e0, malgrado i suoi scritti cos\u00ec come il suo traduttore Sisenna.\n\"Milesiak\u00e0\".\nCaratteristica delle favole milesie \u00e8 l'inserimento di altri racconti all'interno della vicenda principale, narrata in prima persona, come fanno anche Petronio nel \"Satyricon\", per esempio narrando del ragazzo di Pergamo e della matrona di Efeso, oppure Apuleio, che esordisce nei \"Metamorphoseon libri XI\" esprimendo la volont\u00e0 di \u00abintrecciare varie favole in stile milesio\u00bb.\nSi trattava, com'\u00e8 possibile ricavare proprio da Petronio ed Apuleio, nonch\u00e9 da alcune riprese in Luciano di Samosata, di racconti erotici o macabri, che riprendevano motivi delle narrazioni popolari ed erano connotati da brevit\u00e0 e stile rapido, forse non dissimili dalle nostre barzellette e che proprio per questo riscossero grande successo. Tuttavia proprio la loro licenziosit\u00e0 e il carattere di letteratura popolaresca ne decretarono la scomparsa presso le scuole di retorica e il mondo cristiano."}
{"id": "1218235", "revid": "767487", "url": "https://it.wikipedia.org/wiki?curid=1218235", "title": "Sankt Urban", "text": "Sankt Urban \u00e8 un comune austriaco di 1 557 abitanti nel distretto di Feldkirchen, in Carinzia."}
{"id": "1218241", "revid": "110157", "url": "https://it.wikipedia.org/wiki?curid=1218241", "title": "Steindorf am Ossiacher See", "text": "Steindorf am Ossiacher See (fino al 1986 Steindorf) \u00e8 un comune austriaco di 3 764 abitanti nel distretto di Feldkirchen, in Carinzia. Dal suo territorio nel 1894 fu scorporato Ossiach, eretto a comune autonomo."}
{"id": "1218243", "revid": "110157", "url": "https://it.wikipedia.org/wiki?curid=1218243", "title": "Steuerberg", "text": "Steuerberg \u00e8 un comune austriaco di 1 731 abitanti nel distretto di Feldkirchen, in Carinzia. \u00c8 stato istituito nel 1866 per scorporo dalla citt\u00e0 di Feldkirchen; nel 1923 ha inglobato parte del territorio del comune di Waiern e nel 1973 parte di quelli di Himmelberg e Weitensfeld im Gurktal."}
{"id": "1218247", "revid": "106456", "url": "https://it.wikipedia.org/wiki?curid=1218247", "title": "Veruschka", "text": "Biografia.\nSecondogenita del conte Heinrich von Lehndorff-Steinort e della contessa Gottliebe von Kalnein, esponenti della nobilt\u00e0 prussiana. Il padre, ufficiale della riserva, divenne uno degli uomini chiave della resistenza tedesca antinazista. Accusato di aver fatto parte del complotto del 20 luglio, fu impiccato il 4 settembre 1944, mentre la moglie, incinta della quarta figlia al momento dell'attentato, fu internata in un campo di lavoro. Vera e le sorelle, separate dalla madre, furono portate a Bad Sachsa, insieme con i figli degli altri congiurati.\nVera von Lehndorff-Steinort studi\u00f2 ad Amburgo e Firenze. Nel 1959 fu scoperta dal fotografo Ugo Mulas, che la lanci\u00f2 come modella. A Parigi e New York City (dove si era trasferita nel 1961) non riscosse il successo sperato e torn\u00f2 a Monaco di Baviera, dove cominci\u00f2 a spargere la voce di essere russa, cambiando persino il nome in Veruschka per creare un alone di mistero.\nL'operazione riusc\u00ec e Veruschka si afferm\u00f2 come una delle prime e pi\u00f9 importanti \"top model\" di quegli anni, anche grazie al lavoro del fotografo Franco Rubartelli, suo compagno di vita e di lavoro per alcuni anni, che le dedic\u00f2 il lungometraggio \"Veruschka, poesia di una donna\" nel 1971. Veruschka apparve anche in una piccola ma significativa parte, nel film \"Blow-Up\" di Michelangelo Antonioni (1966), ambientato nella \"Swinging London\"; recit\u00f2 inoltre in \"Salom\u00e8\" di Carmelo Bene.\nIn quegli stessi anni si dedic\u00f2 al \"body painting\", cosa che ha poi continuato nel corso degli anni, divenendo celebre per le sue \"performance\" camaleontiche, in cui si confonde con gli ambienti naturali o con gli sfondi sui quali si fa fotografare, tanto da meritarsi l'appellativo datole dalla stampa di \"camaleonte psichedelico\". Dal 1975 si \u00e8 allontanata dalle passerelle, dedicandosi alla fotografia, alla pittura e al cinema. \u00c8 comparsa in un piccolo cameo in \"Agente 007 - Casino Royale\" nel 2006.\nTelevisione.\nNel 1972 prese parte insieme a Ombretta Colli, Paola Quattrini, Luciana Paluzzi e Mariolina Cannuli a una serie di \"sketch\" della rubrica pubblicitaria televisiva \"Carosello\", pubblicizzando il dentifricio Binaca della Ciba."}
{"id": "1218248", "revid": "16758", "url": "https://it.wikipedia.org/wiki?curid=1218248", "title": "Verushka", "text": ""}
{"id": "1218249", "revid": "1543377", "url": "https://it.wikipedia.org/wiki?curid=1218249", "title": "Vikram Seth", "text": "Biografia.\nVikram Seth, il maggiore di tre figli, nasce il 20 Giugno 1952 a Calcutta, nel Bengala Occidentale, da Justice Leila Seth e Mr. Premnath Seth. Il padre fu dirigente di Bata Shoes e la madre, avvocato, divenne la prima donna giudice della Corte Suprema in India.\nNel 1954 la famiglia, per motivi di lavoro del padre, si trasferisce in Inghilterra per tre anni. Al ritorno in India, Vikram inizia i suoi studi alla Doon School a Patna, scuola molto prestigiosa, e successivamente si trasferisce nel Kent, in Inghilterra, per studiare un anno alla Tonbridge School e poi al Corpus Christi, ad Oxford. Si laurea in Filosofia, Politica ed Economia, e in quel periodo inizia anche a scrivere le sue prime poesie. Si sposta in California, dove nel 1975 ottiene una laurea magistrale in Economia alla Stanford University. Durante la sua permanenza a Stanford, il poeta Timothy Steele diventa il suo mentore e lo aiuta a sviluppare le sue capacit\u00e0 di scrittore e la sua creativit\u00e0. Il suo dottorato di ricerca invece, lo svolge in Cina, alla Nanjing University.\nTerminati i suoi studi, intraprende un viaggio in autostop attraverso la Cina, il Tibet e il Nepal per poi fare ritorno a casa dei genitori, a Delhi. Da quest\u2019avventura trae ispirazione per \"Autostop per l'Himalaya\", libro con cui vincer\u00e0 il premio Thomas Cook Travel Book Award.\nUn\u2019altra sua passione, oltre alla scrittura, \u00e8 la musica: ne sono prova il libretto commissionatogli nel 1994 dalla Baylis National Opera, \"Arione e il Delfino\" e il romanzo del 1999 \"Una musica costante\". Sa suonare il flauto e il violoncello e ha anche preso lezioni di canto. Scrittore versatile, cosmopolita e poliglotta (\u00e8 fluente in inglese, hindi, cinese, tedesco, bengali, gallese, urdu), nelle sue opere si percepisce l\u2019influenza che hanno avuto su di lui i suoi viaggi e le culture con cui \u00e8 entrato in contatto. Le sue opere sono permeate dalle tradizioni, dai riti, dalle credenze e da tutti gli aspetti della vita quotidiana che ha osservato nei luoghi in cui \u00e8 stato. Affronta gli argomenti pi\u00f9 disparati, dalla medicina al matrimonio, ma anche temi pi\u00f9 delicati, tra i quali l\u2019AIDS, come in \"Soon\", in \"All You Who Sleep Tonight\", scritto interamente con parole composte da una sola sillaba.\nNel 2006 diventa leader della campagna contro la Section 377 of the Indian Penal Code, legge contro l\u2019omosessualit\u00e0 e nel 2014 firma una petizione contro la pena di morte in India.\nProduzione letteraria.\n\"Mappings\" \u00e8 la prima raccolta di poesie, pubblicata nel 1981, nella quale Vikram esplora temi come l\u2019amicizia, l\u2019amore, la perdita, la solitudine, la natura. \"Autostop per l'Himalaya\" invece, pubblicato nel 1983, racconta il suo viaggio di ritorno in India passando per il Tibet. \"The Humble Administrator's Garden\" \u00e8 la sua seconda raccolta di poesie, vincitrice del Commonwealth Poetry Prize, nella quale racchiude le sue diverse esperienze culturali: i viaggi in India, in Cina, in California.\nNel 1986 esce \"Golden Gate\", un romanzo in versi sullo stile di vita delle persone americane, composto da 594 sonetti e diviso in 13 capitoli, che vince l'Annual Sahitya Akademi Award nel 1988.\nNel 1990 esce il terzo volume di poesie, \"All You Who Sleep Tonight: Poems\". Nel 1992, scrive un libro per bambini, \"Beastly Tales from Here and There\", composto da 10 storie in versi.\n\"Il ragazzo giusto\", diventato un bestseller internazionale, \u00e8 pubblicato nel 1993 dopo ben sei anni di lavoro. Ambientato negli anni Cinquanta, nelle sue 1.349 pagine racconta la nascita dell\u2019India indipendente e descrive al lettore la religione, la politica e le condizioni socio-culturali di quel paese. Ha vinto il WH Smith Literary Award e il Commonwealth Writers Prize.\nNel 1994 gli viene commissionata la scrittura di un\u2019opera classica musicale, \"Arione e il Delfino\" e nel 1999 pubblica, ispirato dalla musica, \"Una musica costante\" che nel 2001 vince come miglior libro l'EMMA (Ethnic and Multicultural Media Award).\n\"Due Vite\", 2005, vince il premio Pravasai Bharatiya Samman. \"The Rivered Earth\", 2011, opera ispirata alla poesia cinese e indiana, \u00e8 composta da quattro libretti, intitolati Songs in Time of War, Shared Ground, The Traveller and Seven Elements.\nSpesso trae ispirazione dalla sua stessa famiglia per i protagonisti dei suoi libri."}
{"id": "1218250", "revid": "16758", "url": "https://it.wikipedia.org/wiki?curid=1218250", "title": "Veruschka von Lehndorff", "text": ""}
{"id": "1218252", "revid": "154893", "url": "https://it.wikipedia.org/wiki?curid=1218252", "title": "Signori di Anduni\u00eb", "text": ""}
{"id": "1218254", "revid": "110157", "url": "https://it.wikipedia.org/wiki?curid=1218254", "title": "Ebenthal in K\u00e4rnten", "text": "Ebenthal in K\u00e4rnten (fino al 1973 Ebenthal, fino al 1997 Ebental) \u00e8 un comune austriaco di 7 768 abitanti nel distretto di Klagenfurt-Land, in Carinzia, del quale \u00e8 centro maggiore; ha lo status di comune mercato (\"Marktgemeinde\"). Il 1\u00ba gennaio 1973 ha inglobato il comune soppresso di Radsberg, gran parte di quello di Mieger e alcune aree dei comuni di Grafenstein, Klagenfurt am W\u00f6rthersee e Maria Rain."}
{"id": "1218255", "revid": "1573940", "url": "https://it.wikipedia.org/wiki?curid=1218255", "title": "Dromiciops gliroides", "text": "Il monito del monte (\"Dromiciops gliroides\" ), conosciuto anche come colocolo, \u00e8 l'unico mammifero vivente della famiglia dei Microbioteridi e dell'ordine dei Microbioteri.\nMolti scienziati ipotizzano che questo marsupiale semi-arboreo del Sudamerica provenga dall'Australia, da dove sarebbe arrivato attraversando l'Antartide, dove sono stati ritrovati fossili di marsupiale, cos\u00ec come accadde per l'obdurodonte, di cui sono stati ritrovati esemplari fossili in Argentina.\nDescrizione.\nIl monito del monte \u00e8 poco pi\u00f9 grande di un topo; la lunghezza \u00e8 tra gli 8 e i 13 centimetri; Il peso varia tra i 17 e i 31 grammi. Ha una coda spessa, abbastanza prensile, della stessa lunghezza.\nLa pelliccia \u00e8 corta e bruna nella parte superiore, con un certo numero di chiazze bianche, ed \u00e8 pi\u00f9 chiara dal lato inferiore. Le orecchie sono corte e tonde, e ha cerchi bianchi intorno agli occhi.\nDistribuzione e habitat.\nVive nelle foreste umide del Cile meridionale, a latitudini comprese tra 36\u00b0 e 43\u00b0, nell'isola di Chilo\u00e9, nella Cordigliera della costa, nella valle centrale e nella cordigliera delle Ande. L'areale comprende anche settori dell'Argentina. Non \u00e8 mai stato visto al di sopra di 1100 metri s.l.m. e predilige le piantagioni di bamb\u00f9.\nBiologia.\n\u00c8 un animale notturno e prevalentemente, ma non esclusivamente, arboricolo.\nLa dieta comprende soprattutto insetti (in particolare larve e pupe) ma anche altri piccoli invertebrati e frutta.\nCostruisce nidi rotondi con foglie di quila e nei mesi dell'inverno australe cade in letargo.\nLe femmine partoriscono da 1 a 4 piccoli. La maturit\u00e0 sessuale \u00e8 raggiunta nel secondo anno di vita.\n\u00c8 considerato un fossile vivente, poich\u00e9 esso \u00e8 comparso pi\u00f9 di 40 milioni di anni fa ed \u00e8 stato il primo marsupiale in assoluto a comparire; inoltre, ha avuto scarse modifiche nel corso della storia.\nConservazione.\nLa specie \u00e8 considerata prossima alla minaccia in base ai criteri della \"IUCN Red List\".\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Dromiciops gliroides\" una delle 100 specie di mammiferi a maggiore rischio di estinzione."}
{"id": "1218256", "revid": "110157", "url": "https://it.wikipedia.org/wiki?curid=1218256", "title": "Feistritz im Rosental", "text": "Feistritz im Rosental (fino al 1851 Suetschach, fino al 1973 Feistritz) \u00e8 un comune austriaco di 2 483 abitanti nel distretto di Klagenfurt-Land, in Carinzia; ha lo status di comune mercato (\"Marktgemeinde\"). Il 1\u00ba gennaio 1973 ha inglobato il comune soppresso di Weizelsdorf."}
{"id": "1218257", "revid": "765341", "url": "https://it.wikipedia.org/wiki?curid=1218257", "title": "Charsianon", "text": "Charsianon () fu uno dei themata dell'Impero bizantino. Questo thema era ubicato in Cappadocia.\nStoria.\nLa fortezza di Charsianon (in greco: \u03a7\u03b1\u03c1\u03c3\u03b9\u03b1\u03bd\u03cc\u03bd \u03ba\u03ac\u03c3\u03c4\u03c1\u03bf\u03bd, \"Charsianon kastron\"; in arabo: \"Qal'e-i \u1e24arsan\u014ds\") viene menzionata per la prima volta nel 638, durante la prima ondata delle conquiste islamiche, e si narra che fosse stata cos\u00ec nominata in onore di un generale di Giustiniano I di nome Charsios. La fortezza \u00e8 ora identificata con le rovine di Mu\u015fali Kale nel Distretto di Akda\u011fmadeni\nnella Provincia di Yozgat.\nGli Arabi la espugnarono per la prima volta nel 730, e rimase una fortezza a lungo contesa tra le due potenze nel secolo successivo di guerre tra Bizantini e Arabi. Nel corso dell'VIII secolo, apparteneva al thema di Armeniakon ed era la sede di un distretto militare e territoriale (\"tourma\").\nAll'inizio del IX secolo, la fortezza divenne il centro di una \"kleisoura\", un distretto di frontiera fortificato amministrato separatamente. Nel periodo tra l'863 e l'873 fu promosso a thema vero e proprio, ricevendo ulteriori territori fino a quel momento sotto la giurisdizione dei limitrofi themata dei Bucellari, Armeniaci e Cappadoci. Era un thema di media importanza, con il suo \"strategos\" (governatore militare) che riceveva uno stipendio annuale di 20 libbre d'oro e inoltre comandava, secondo fonti arabe, soldati e quattro fortezze. \nNel X secolo, il thema di Charsianon divenne una importante fortezza dell'aristocrazia terriera militare, con le grandi famiglie degli Argiro e Maleinos che avevano ivi le proprie dimore e propriet\u00e0 terriere. Dopo il 1045, vi furono insediati un ingente numero di Armeni, compreso il loro ex re Gagik II (r. 1042\u20131045), comportando ad attriti con i Greci locali. Il thema cadde, conquistato dai Selgiuchidi, in seguito alla Battaglia di Manzikert del 1071 e assegnato ai Danishmendidi. Gagik II \u00e8 attestato come l'ultimo \"doux\" di Charsianon nel 1072\u20131073."}
{"id": "1218259", "revid": "110157", "url": "https://it.wikipedia.org/wiki?curid=1218259", "title": "Grafenstein", "text": "Grafenstein \u00e8 un comune austriaco di 2 886 abitanti nel distretto di Klagenfurt-Land, in Carinzia; ha lo status di comune mercato (\"Marktgemeinde\"). Il 1\u00ba gennaio 1973 ha inglobato una piccola parte del comune soppresso di Mieger."}
{"id": "1218262", "revid": "1632387", "url": "https://it.wikipedia.org/wiki?curid=1218262", "title": "Padri fondatori degli Stati Uniti d'America", "text": "I padri fondatori degli Stati Uniti furono coloro che firmarono la Dichiarazione d'indipendenza degli Stati Uniti, ma vengono definiti tali anche coloro che firmarono la Costituzione degli Stati Uniti oppure, in senso pi\u00f9 lato, che guidarono i patrioti durante la Rivoluzione americana.\nI loro avversari, che rimasero fedeli alla corona britannica, erano detti Lealisti.\nCaratteri comuni dei Padri fondatori.\nI 55 delegati che parteciparono alla Convenzione erano tipici esponenti della classe dirigente coloniale alla fine del XVIII secolo. Praticamente tutti erano possidenti di buona cultura, che godevano di una posizione dominante all'interno delle loro comunit\u00e0 e dei loro stati, che per molti si traduceva anche in un rilievo di livello nazionale. Nella quasi totalit\u00e0 avevano avuto un ruolo nella Rivoluzione. Di loro, 29 avevano servito nell'Esercito continentale, molti dei quali in posizioni di responsabilit\u00e0.\nEsperienza politica.\nI firmatari della Costituzione avevano un'estesa esperienza politica. Nel 1787, i tre quarti di loro erano o erano stati membri del Congresso continentale. Tutti i 55 delegati avevano comunque esperienze di governo nelle istituzioni coloniali o, dopo l'indipendenza, dei singoli stati. La maggioranza aveva anche tenuto cariche a livello locale o di contea.\nOccupazioni.\nI delegati del 1787 rappresentavano un'ampia variet\u00e0 di figure professionali di livello alto e medio alto. Diversi svolgevano pi\u00f9 attivit\u00e0. In questo non divergevano molto dal ceto dirigente lealista, a parte il fatto che i rivoluzionari erano generalmente pi\u00f9 giovani. Trentacinque erano avvocati o avevano svolto la pratica forense, anche se non tutti traevano dalla professione legale la maggior parte del loro reddito. Alcuni di loro erano anche diventati giudici.\nSituazione finanziaria.\nLa gran parte di coloro che possedevano le maggiori fortune del periodo coloniale si erano schierati con i lealisti e, dopo l'indipendenza, erano tornati nella madrepatria o si erano trasferiti in altre colonie britanniche del Nord America. Di conseguenza, pochi dei delegati erano veramente ricchi. Comunque, anche gli altri disponevano di una buona, se non eccellente, posizione finanziaria.\nInformazioni demografiche.\nBrown (1976) e Harris (1969) fornirono informazioni dettagliate a proposito di ogni uomo.\nI Padri fondatori hanno avuto una forte preparazione culturale. Altri, come Franklin, sono stati in gran parte autodidatti o hanno imparato tramite apprendistato. Altri hanno ottenuto l'istruzione da insegnanti privati o accademie. Circa la met\u00e0 degli uomini si sono laureati nelle universit\u00e0 delle colonie o in Inghilterra. Molti uomini hanno ottenuto lauree in medicina o corsi avanzati in teologia. Per la maggior parte, i delegati erano un gruppo molto colto. Alcuni giudici sono stati istruiti negli Inns of Court a Londra. Ma molti si sono formati presso giudici americani.\nLongevit\u00e0 e vita familiare.\nPer il loro periodo, i delegati del 1787 (come i firmatari del 1776) erano anziani. Il pi\u00f9 anziano a morire aveva 67 anni. Il primo a morire fu Houston nel 1788; l'ultimo, Madison nel 1836.\nMolti dei delegati si sposarono e crebbero dei figli. Sherman ebbe la famiglia pi\u00f9 numerosa, 15 figli da 2 mogli.\nReligioni.\nI tre documenti fondanti degli Stati Uniti d'America sono la Dichiarazione di Indipendenza (Luglio 1776), gli Articoli della confederazione (scritti nel 1777, ratificati nel 1781) e la Costituzione degli Stati Uniti d'America (1789). Ci sono un totale di 143 firme su questi documenti, rappresentanti 118 firmatari (qualcuno ha firmato pi\u00f9 di un documento).\nCi furono 56 Firmatari della Dichiarazione d'Indipendenza. Ci furono 48 firmatari degli Articoli della Confederazione. tutti i 55 delegati che hanno partecipato nel Constitutional Convention del 1787 erano considerati Padri fondatori, perch\u00e9 hanno scritto e firmato la Costituzione degli U.S.A., che \u00e8 la base del sistema legale e politico del paese. Solo 39 delegati hanno firmato i documenti, quindi, vuol dire che l\u00ec c'erano 16 delegati che non firmarono - persone che erano delegati della Constitutional Convention, ma non furono firmatari della Costituzione.\nCi furono 95 Senatori e Rappresentanti nel primo congresso federale. Se si considerano tutti insieme i firmatari della Dichiarazione, degli Articoli della confederazione e della costituzione con i delegati che non firmarono, e quindi si aggiungono le persone nel primo congresso federale, si ottiene un totale di 238 \"slots\" o \"posizioni\" in questo gruppo che si pu\u00f2 classificare come i \"Founding Fathers\" (Padri fondatori) degli Stati Uniti. Perch\u00e9 40 persone hanno avuto ruoli multipli (hanno firmato pi\u00f9 documenti e/o presieduto il primo congresso federale), ci sono 204 individui nel gruppo dei \"padri fondatori\" Questi sono quelli che hanno fatto una o pi\u00f9 della seguenti cose:\nL\u2019affiliazione religiosa di queste persone \u00e8 riassunta sotto. Ovviamente questo \u00e8 un elenco di persone molto ristretto, e non include tutti quelli che possono essere considerati \"Padri fondatori americani\", ma molte delle maggiori figure che le persone generalmente mettono in questo contesto usando questo criterio, includendo George Washington, Thomas Jefferson, Samuel Adams, Benjamin Franklin, John Adams, John Hancock, James Madison, Alexander Hamilton e altri.\nTOTALE 204\nNOTE: *Questi dati possono essere dibattuti e/o inaccurati. La tabella sopra conta le persone e non \"i governatori\" vuol dire che le persone non sono state contate pi\u00f9 volte se appaiono in pi\u00f9 di una delle precedenti liste. Roger Sherman, per esempio, firm\u00f2 tutti e tre I documenti fondanti e fu un Representative nel First Federal Congress, ma \u00e8 stato contato una volta sola.\nNella tabella seguente, alcune persone sono state contate pi\u00f9 di una volta perch\u00e9 hanno cambiato religione da una denominazione all'altra."}
{"id": "1218263", "revid": "709565", "url": "https://it.wikipedia.org/wiki?curid=1218263", "title": "Franco Moretti", "text": "Biografia.\nFranco Moretti si \u00e8 laureato con lode alla Sapienza - Universit\u00e0 di Roma nel 1972. Moretti \u00e8 stato docente di Lingua e letteratura inglese presso l'Universit\u00e0 degli Studi di Salerno dal 1979 al 1983, quindi ha tenuto la cattedra di Letteratura comparata all'Universit\u00e0 degli Studi di Verona. Dal 1990 si \u00e8 trasferito negli Stati Uniti d'America, dove ha insegnato Letteratura comparata alla Columbia University di New York dal 1990 al 1999. Dal 2000 al 2016 ha insegnato presso la Stanford University, dove \u00e8 stato \"The Danily C. and Laura Louise Bell Professor in the Humanities\" e presso la quale ha fondato il \"Center for the Study of the Novel\" (\"Centro studi sul romanzo\") e lo Stanford Literary Lab. Dal 2016 \u00e8 diventato emeritus professor a Stanford, \"permanent fellow\" al Wissenschaftskollek di Berlino e docente di \"Digital Humanities\" alla \"Ecole Polytechnique F\u00e9d\u00e9rale\" di Losanna.\nNegli ultimi trent\u2019anni, Moretti ha contribuito in molti modi al rinnovamento degli studi letterari, e i suoi lavori, tradotti in oltre venti lingue, lo hanno reso uno dei critici pi\u00f9 noti e controversi del nostro tempo, definito da The Guardian \u201cil grande iconoclasta della critica letteraria\u201d\nTra le sue pubblicazioni, si segnalano \"Letteratura e ideologie negli anni Trenta inglesi\" (1976), \"Signs Taken for Wonders: Essays in the Sociology of Literary Forms\" (1983), la raccolta di saggi \"L'anima e l'arpia\" (1986), \"Segni e stili del moderno\" (1987) e \"Graphs, maps, trees: abstract models for a literary history\" (2005).\nPer la casa editrice Einaudi ha curato l'opera \"Il romanzo\" suddivisa in cinque volumi: \"La cultura del romanzo\" (2001), \"Le forme\" (2002), \"Storia e geografia\" (2002), \"Temi, luoghi, eroi\" (2003) e \"Lezioni\" (2003), da cui \u00e8 stato successivamente estratto \"La cultura del romanzo\" (2008). All\u2019opera hanno contribuito studiosi di ogni parte del mondo \u2013 da Claudio Magris a Rossana Rossanda, Umberto Eco, Ann Banfield, Mario Vargas Llosa, Christa B\u00fcrger \u2013 in un lavoro collettivo che ha completamente ridisegnato i lineamenti di questo genere letterario.\n\u00c8 figlio di Luigi Moretti, storico dell'antichit\u00e0 ed epigrafista, e fratello del regista Nanni Moretti col quale ha recitato in due cortometraggi del 1973, \"P\u00e2t\u00e9 de bourgeois\" e \"La sconfitta\", e nel film \"Io sono un autarchico\", del 1976.\nNel 2017 Franco Moretti \u00e8 stato accusato di molestie sessuali che sarebbero avvenute pi\u00f9 di trenta anni prima, quando era visiting professor a Berkeley nel 1985. L'accusa, formulata da una ex studentessa in un post Facebook, \u00e8 stata negata da Moretti, che ha dichiarato di essere inorridito dalle accuse e ha affermato che il rapporto era stato completamente consensuale. Nessun procedimento formale \u00e8 mai stato aperto nei confronti di Moretti. In seguito, sono emerse altre accuse di molestie nei confronti dello studioso, riferite a due episodi avvenuti a Dartmouth nel 1985 e alla John Hopkins nel 1997. Un portavoce dell\u2019Universit\u00e0 di Stanford, presso cui Franco Moretti aveva svolto fino a pochi mesi prima la sua attivit\u00e0 accademica, ha dichiarato che l\u2019Universit\u00e0 avrebbe \u201cdeciso se dovesse o meno prendere misure a riguardo\u201d, ma nessuna misura \u00e8 stata mai adottata nei suoi confronti.\nRicerca.\nNei suoi studi Franco Moretti non si \u00e8 mai ancorato a un solo interesse, ma ha sempre spaziato tra varie materie interdisciplinari, come la musica, l'economia, la letteratura, la scienza, e la retorica, e ha approfondito la critica sul romanzo, dando un contributo significativo alla critica letteraria.\nLa grande cultura borghese.\nUn primo filone di ricerca riguarda l\u2019analisi della cultura borghese europea, iniziata con \"Il romanzo di formazione\" (1986, seconda ed. ampliata, 1999). In questo libro, Moretti esamina la grande tradizione del romanzo sulla giovent\u00f9 \u2013 \"Wilhelm Meister\", \"Orgoglio e pregiudizio, Il rosso e il nero, Eugenio Onegin, Illusioni perdute, Grandi speranze, L\u2019educazione sentimentale, Middlemarch\" ... \u2013 vedendovi la \u201cforma simbolica\u201d con cui la cultura ottocentesca riusc\u00ec a dare un senso alle rivoluzioni politiche e alle trasformazioni economiche della modernit\u00e0 occidentale.\nIn \"Opere mondo. Saggio sulla forma epica dal Faust a Cent'anni di solitudine\" (1994 e 2003, tradotto in inglese come \"Modern epic: the World-System from Goethe to Garcia Marquez\"), l\u2019analisi si amplia nel tempo e nello spazio, imperniandosi su quei testi che ambiscono rappresentare, al di l\u00e0 delle singole culture nazionali, i rapporti che sorreggono il sistema planetario del capitalismo moderno: il \"Faust, Moby-Dick, L\u2019anello del Nibelungo, Ulysses\", \"La terra desolata,\" o i grandi romanzi del realismo magico latinoamericano.\nPi\u00f9 recentemente, \"Il borghese. Tra storia e letteratura\" (2013) ha portato a compimento questa trilogia dell\u2019esistenza borghese, rintracciandone le parole-chiave (\u201cutile\u201d, \u201ccomfort\u201d, \u201cefficienza\u201d, \u201cseriet\u00e0\u201d, \u201croba\u201d...) e riflettendo sulle metamorfosi della cultura \u201cprosaica\u201d da Defoe fino a Ibsen e a Max Weber.\nGeografia, romanzo e letteratura comparata.\nUn secondo filone della ricerca di Moretti \u00e8 dedicato alla geografia letteraria (un concetto ormai strettamente associato alla sua ricerca), ed \u00e8 stato esposto in maniera esplicita nell\"Atlante del romanzo europeo 1800-1900\" (1997, tradotto come \"Atlas of the European novel\").\nL\"Atlante\" si articola in un centinaio di carte e grafici, che illustrano i due volti della geografia letteraria: per un verso, l\u2019ossatura spaziale che sorregge dall\u2019interno la narrativa ottocentesca (la \u201cpiccola\u201d Inghilterra di Jane Austen, l\u2019asse del desiderio della Parigi di Balzac, la geografia del crimine in Sherlock Holmes) \u2013 per l\u2019altro, la proiezione della letteratura nello spazio \u201cesterno\u201d attraverso le biblioteche circolanti tipiche del secolo diciannovesimo, e il mercato internazionale delle traduzioni.\nL\u2019interesse geografico \u00e8 visibile nel saggio \"Conjectures on World Literature\" (2000), che ha formulato una nuova teoria della letteratura comparata, fondata sul \u201csistema-mondo\u201d di Immanuel Wallerstein, e ha riaperto \u2013 insieme alla \"Republique mondiale des lettres\" di Pascale Casanova \u2013 il dibattito internazionale sulla letteratura comparata.\n\"\u201cDistant reading\u201d\" e \"\u201cdigital humanities\u201d\".\nNel corso degli anni, Moretti ha creato numerosi concetti che vengono ormai correntemente usati nello studio letterario, il pi\u00f9 noto dei qualii \u00e8 il \"distant reading\", cui sono gi\u00e0 stati dedicati diversi libri negli Stati Uniti e in Francia. Coniata in antitesi al \"close reading\" della tradizione americana, l\u2019espressione \"distant reading\" indica una scelta critica che si \u201callontana\u201d dal singolo testo \u2013 come nella raccolta \"La letteratura vista da lontano\" (2005) \u2013 per poter osservare un campo pi\u00f9 vasto: uno stile, un intero genere letterario, o il campo di produzione intellettuale nel suo complesso. L\u2019idea di \"\u201cdistant reading\u201d\" ha condotto Moretti all\u2019ipotesi di una quantificazione dei fenomeni letterari, che nel 2010 \u00e8 a sua volta sfociata nella fondazione dello Stanford Literary Lab.\nIl Literary Lab ha sviluppato nel corso degli anni una metodologia che congiunge l\u2019uso di larghi archivi digitali con varie forme di analisi computazionale, divenendo rapidamente uno dei maggiori centri di ricerca nel campo dell'Informatica umanistica. I risultati della ricerca del \u201cLiterary Lab\u201d sono stati pubblicati come altrettanti pamphlets tradotti rapidamente in una ventina di lingue, e recentemente raccolti in un\u2019antologia tradotta in tutte le maggiori lingue europee.\nL\u2019idea di un \"laboratorio\u201d critico-letterario ha a sua volta suscitato interesse e polemiche, per aver introdotto all\u2019interno di una disciplina umanistica un modo di lavorare \u2013 \u201cun nuovo paradigma critico\u201d, come lo ha chiamato il \u201cNew Yorker\u201d - che \u00e8 stato a lungo riservato alle materie scientifiche"}
{"id": "1218264", "revid": "729019", "url": "https://it.wikipedia.org/wiki?curid=1218264", "title": "Maria Saal", "text": "Maria Saal \u00e8 un comune austriaco di 3 830 abitanti nel distretto di Klagenfurt-Land, in Carinzia; ha lo status di comune mercato (\"Marktgemeinde\").\nStoria.\nVenne fondata dall'imperatore romano Claudio nel I secolo con il nome di Virunum."}
{"id": "1218266", "revid": "110157", "url": "https://it.wikipedia.org/wiki?curid=1218266", "title": "Moosburg (Austria)", "text": "Moosburg \u00e8 un comune austriaco di 4 529 abitanti nel distretto di Klagenfurt-Land, in Carinzia; ha lo status di comune mercato (\"Marktgemeinde\"). Nel 1973 ha inglobato il comune soppresso di Tigring e parte di quello di W\u00f6lfnitz."}
{"id": "1218268", "revid": "110157", "url": "https://it.wikipedia.org/wiki?curid=1218268", "title": "Keutschach am See", "text": "Keutschach am See \u00e8 un comune austriaco di 2438 abitanti nel distretto di Klagenfurt-Land, in Carinzia.\nGeografia fisica.\nNella valle di Keutschach am See si trovano quattro laghi: Rauschelesee, Ba\u00dfgeigensee, Keutschachersee e Hafnersee.\nStoria.\nNel Keutschachersee furono trovati i resti dell'unico insediamento su palafitte della Carinzia e ci\u00f2 dimostra che il territorio era abitato gi\u00e0 nella prima Et\u00e0 del bronzo. Reperti di epoche diverse indicano che nel corso del tempo numerosi popoli si sono insediati nella valle di Keutschach; tra di essi un'iscrizione tombale di epoca romana e una lastra in rilievo preromanica risalente all'epoca della Carantania.\nNel primo Medioevo sorse, su una roccia presso la localit\u00e0 di Sankt Margarethen, una fortezza che in seguito venne ampliata fino a diventare una delle pi\u00f9 grandi fortificazioni dell'area intorno al W\u00f6rthersee. Di questa fortezza non rimangono, oggi, che alcuni resti di mura. All'inizio del XVI secolo nella localit\u00e0 di Keutschach venne costruito dai signori di Keutschach il \"castello vecchio\u201d. L'esponente pi\u00f9 conosciuto di questa famiglia, l'arcivescovo di Salisburgo Leonhard von Keutschach, avrebbe finanziato la costruzione di questa imponente opera edilizia. Il \"castello nuovo\" fu fatto costruire nel 1679, a poche centinaia di metri dal castello vecchio, dal conte Georg Nikolaus von Rosenberg (i conti Rosenberg avevano acquisito la signoria di Keutschach nel 1659).\nDal territorio di Keutschach am See nel 1903 fu scorporato il comune catastale di Reifnitz, assegnato al nuovo comune di Maria W\u00f6rth. Nel 1967 il castello nuovo venne acquistato dal comune ed \u00e8 diventato il centro amministrativo e culturale della municipalit\u00e0.\nSociet\u00e0.\nA Keutschach vive una minoranza slovena, pari al 5,6% della popolazione."}
{"id": "1218277", "revid": "110157", "url": "https://it.wikipedia.org/wiki?curid=1218277", "title": "K\u00f6ttmannsdorf", "text": "K\u00f6ttmannsdorf \u00e8 un comune austriaco di 2 909 abitanti nel distretto di Klagenfurt-Land, in Carinzia. Nel 1869 ha inglobato il comune soppresso di Wurdach.\nGeografia fisica.\nK\u00f6ttmannsdorf sorge alla periferia meridionale di Klagenfurt am W\u00f6rthersee e confina anche coi comuni di Ludmannsdorf, Feistritz im Rosental, Ferlach, Maria Rain e Keutschach am See.\nIl territorio del comune \u00e8 ripartito in quattro comuni catastali (Hollenburg, K\u00f6ttmannsdorf, Rotschitzen e Wurdach) e 23 localit\u00e0 (tra parentesi il numero di abitanti al 1\u00ba gennaio 2015): Aich (186), Am Teller (56), Gaisach (47), G\u00f6riach (90), Hollenburg (6), K\u00f6ttmannsdorf (723), Lambichl (351), Mostitz (37), Neusa\u00df (74), Pl\u00f6schenberg (48), Preliebl (79), Rotschitzen (168), Sankt Gandolf (111), Sankt Margarethen (60), Schwanein (37), Thal (35), Trabesing (186), Tretram (57), Tschachoritsch (248), Tschrestal (52), Unterschlo\u00dfberg (17), Wegscheide (93) e Wurdach (135)."}
{"id": "1218280", "revid": "78273", "url": "https://it.wikipedia.org/wiki?curid=1218280", "title": "Alf\u00f6ld", "text": ""}
{"id": "1218281", "revid": "68195", "url": "https://it.wikipedia.org/wiki?curid=1218281", "title": "Krumpendorf am W\u00f6rthersee", "text": "Krumpendorf am W\u00f6rthersee (fino al 1987 Krumpendorf, fino al 2012 Krumpendorf am W\u00f6rther See) \u00e8 un comune austriaco di 3 484 abitanti nel distretto di Klagenfurt-Land, in Carinzia. Si trova sulla riva nord del W\u00f6rthersee.\nNel 1920 ha ceduto alla citt\u00e0 di Klagenfurt am W\u00f6rthersee la localit\u00e0 di Sankt Primus e nel 1938 quella di Gurlitsch."}
{"id": "1218283", "revid": "474175", "url": "https://it.wikipedia.org/wiki?curid=1218283", "title": "Ludmannsdorf", "text": "Ludmannsdorf (\"Bil\u010dovs\" in sloveno) \u00e8 un comune austriaco di 1784 abitanti nel distretto di Klagenfurt-Land, in Carinzia. \u00c8 storicamente abitato dalla minoranza sloveno-carinziana. Nel 1957-1958 ha inglobato il comune soppresso di Oberd\u00f6rfl (in sloveno \"Zgornja Vesca\")."}
{"id": "1218286", "revid": "110157", "url": "https://it.wikipedia.org/wiki?curid=1218286", "title": "Magdalensberg", "text": "Magdalensberg \u00e8 un comune austriaco di 3 321 abitanti nel distretto di Klagenfurt-Land, in Carinzia; ha lo status di comune mercato (\"Marktgemeinde\"). \u00c8 stato istituito nel 1973 con la fusione dei comuni soppressi di Ottmanach e Sankt Thomas."}
{"id": "1218288", "revid": "599013", "url": "https://it.wikipedia.org/wiki?curid=1218288", "title": "Eds", "text": ""}
{"id": "1218290", "revid": "124437115", "url": "https://it.wikipedia.org/wiki?curid=1218290", "title": "Maria Rain", "text": "Maria Rain (fino al 1895 Toppelsdorf, in sloveno \"\u017dihpolje\") \u00e8 un comune austriaco di 2 500 abitanti nel distretto di Klagenfurt-Land, in Carinzia."}
{"id": "1218297", "revid": "115269798", "url": "https://it.wikipedia.org/wiki?curid=1218297", "title": "Maria W\u00f6rth", "text": "Maria W\u00f6rth \u00e8 un comune austriaco di 1 545 abitanti nel distretto di Klagenfurt-Land, in Carinzia; si trova sulla riva meridionale del W\u00f6rthersee, il lago al quale d\u00e0 il nome. \u00c8 stato istituito nel 1903 per scorporo dal comune di Schiefling am See, inglobando anche il comune catastale di Reifnitz fino ad allora appartenuto al comune di Keutschach am See. \u00c8 gemellata con la citt\u00e0 italiana di Codroipo (Friuli-Venezia Giulia)."}
{"id": "1218299", "revid": "73843", "url": "https://it.wikipedia.org/wiki?curid=1218299", "title": "Ritratto di Maria Anna d'Austria", "text": "Ritratto di Maria Anna d'Austria \u00e8 un dipinto di Diego Vel\u00e1zquez, a olio su tela (231x131 cm), quest'opera fu realizzata tra il 1652 ed il 1653. Oggi l'opera \u00e8 conservata al Museo del Prado.\nAntefatti.\nLa prima moglie di Filippo IV di Spagna, Elisabetta di Borbone, mor\u00ec nel 1644 all'et\u00e0 di 41 anni. La coppia ebbe un unico figlio, Baltasar Carlos, che mor\u00ec di vaiolo due anni dopo, lasciando il re senza alcun erede. Alla morte di suo figlio Filippo aveva pi\u00f9 di quarant'anni: decise quindi di sposare Maria Anna, sua nipote (sua madre Maria Anna d'Asburgo era la sorella di Filippo), all'epoca quattordicenne. Figlia dell'imperatore Ferdinando III, era precedentemente destinata ad essere la sposa di Baltasar."}
{"id": "1218302", "revid": "388659", "url": "https://it.wikipedia.org/wiki?curid=1218302", "title": "Mensari", "text": "I mensari furono un gruppo di cinque aristocratici cittadini che nella Roma del IV secolo a.C. si adoperarono per aiutare i cittadini plebei che, a causa di difficolt\u00e0 economiche dovute al protrarsi delle guerre, rischiavano di cadere sotto le prescrizioni del \"nexum\", la schiavit\u00f9 per debiti.\nSituazione economica.\nCon l'approvazione delle leggi Licinie-Sestie che permettevano anche a un plebeo l'accesso alla massima magistratura, il consolato, Roma vide aprirsi uno iato nel conflitto degli Ordini con il conseguente periodo di pace sociale.\nRimanevano per\u00f2 i problemi dei creditori che non riuscivano a rifondere i prestiti ottenuti e cadevano quindi nella soggezione al nexum, la schiavit\u00f9 per debiti. \nIl problema si trascinava da secoli se ricordiamo come le secessioni della plebe sul Monte Sacro e sull'Aventino derivavano per la massima parte da questa forma di rivalsa dei creditori verso i debitori. Massimamente odioso questo costume soprattutto se si tiene presente che i debitori per la massima parte si riducevano in condizioni economiche disperate per effetto delle continue guerre. Le potenti legioni romane, essendo costituite da cittadini-agricoltori-soldati, non lasciavano il tempo, ai loro componenti, di lavorare le proprie terre. I campi dei fanti erano per lo pi\u00f9 piccoli poderi, gestiti in economia dalle singole famiglie e appena sufficienti al loro sostentamento. \nMentre i patrizi e in genere l'aristocrazia terriera occupava i terreni conquistati nelle guerre con i popoli vicini arricchendosi e dandoli in gestione al lavoro schiavile con relativo abbassamento dei costi di produzione, l'agricoltore diretto romano, plebeo, dopo aver combattuto per la patria era spesso costretto a indebitarsi pesantemente per non aver potuto curare la sua produzione agricola. Non possibile che tutto fosse lasciato in gestione alle donne di famiglia e quasi nessuno dei legionari-contadini era in grado di acquistare qualche animale da lavoro (buoi, asini - non parliamo poi di cavalli) o qualche schiavo da adibire ai lavori pesanti. Solo in pochi casi la preda delle razzie nei territori durante le incessanti guerre veniva dal console lasciata alle truppe; spessissimo la maggior parte del bottino finiva all'Erario per le necessit\u00e0 dello Stato.\nCome risultato la plebe romana si sentiva doppiamente defraudata; primo per dover combattere per lo Stato, sotto una disciplina ferrea, con immani sacrifici e a rischio della vita senza poter attendere alle proprie occupazioni; poi per la soggezione al \"nexum\" a causa dell'impoverimento dovuto proprio al servizio dello Stato. Una situazione che si avvolgeva in un circolo vizioso di pesante effetto sociale.\nL'interesse unciario.\nNel 357 a.C., essendo consoli Gaio Marcio Rutilo e Gneo Manlio Capitolino Imperioso, i Tribuni della plebe Marco Duilio e Lucio Menenio presentarono -e fu approvata- una legge per combattere l'usura che soffocava i debitori. La nuova legge stabiliva che i prestiti avrebbero dovuto essere restituiti con un tasso di interesse pari a un'oncia per asse. Ovvero un dodicesimo del capitale (in ragione di anno - che ancora veniva calcolato con una divisione decimale). Gi\u00e0 le Leggi delle XII tavole prescrivevano questo interesse ma, evidentemente, le usanze si sovrapponevano al dettami legislativi e, naturalmente, favorivano l'aristocrazia detentrice del potere economico, politico e giudiziario.\nNel 354 a.C. la situazione doveva essere veramente pesante se, dopo guerricciole contro i Tiburtini e i Tarquiniesi, la plebe, pur sollevata dall'applicazione dell'interesse unciario, era talmente oppressa economicamente per la pura restituzione del capitale da far s\u00ec che Tito Livio ne descriva l'atteggiamento in questi termini:\nOvvero la plebe rinunciava, in pratica, a quanto aveva ottenuto dopo secoli di asperrime lotte con l'aristocrazia: il diritto a portare un suo componente alla massima carica dello Stato, il diritto alla cittadinanza completa.\nE doveva essere davvero ripreso il conflitto sociale se addirittura:\nFinalmente il Senato cedette e ordin\u00f2 all'ultimo interr\u00e9 Lucio Cornelio Scipione di far applicare la legge Licinia Sestia. Vennero eletti Publio Valerio Publicola, patrizio ma democratico (e da non confondere con l'antenato, cofondatore della Repubblica assieme a Bruto). L'altro console Gaio Marcio Rutilo, proveniva dalla classe plebea.\nI \"mensari\".\nLa bont\u00e0 della scelta di un plebeo (attento alle necessit\u00e0 del suo Ordine) e di un patrizio la cui famiglia per secoli aveva tenuto un atteggiamento favorevole al popolo rese la concordia alla citt\u00e0 di Roma. E i risultati si fecero subito sentire. Cessato l'irrigidimento del muro contro muro, i consoli:\nCio\u00e8 \"banchieri\" (\"mensario\" deriva da \"mensa\" che conta fra i suoi significati anche \"banco\" e quindi \"banca\").\nLa loro opera fu di enorme portata sociale visto che Livio ci informa che \"i loro nomi furono ricordati da tutti gli annalisti\". E anche Livio non si sottrae alla celebrazione. I mensari furono: Caio Duilio, Publio Decio Mure, Marco Papirio, Quinto Publilio e Tito Emilio.\nIn effetti i mensari si accinsero a compiere un dovere difficilissimo:\nRifinanziamento.\nSi scopr\u00ec (almeno cos\u00ec afferma Livio) che la maggior parte dei problemi derivava da \"trascurataggine\" dei debitori piuttosto che da mancanza di denaro. Per quanto probabile sia il tentativo del \"gruppo\" dei debitori di cercare di non restituire i prestiti creando situazioni di tensione sociale, \u00e8 anche probabile che la situazione economica non fosse cos\u00ec rosea come Livio (noto conservatore) tende a dipingerla. \nQuale che fosse la situazione, i \"mensari\" liquidarono le partite attingendo all'Erario per coprire le somme messe a disposizione dalle \"Banche\" collocate nel Foro. Naturalmente non bastava la copertura pubblica, il danaro veniva prestato anche con una stima ragionevole e non da usura dei beni immobiliari dei debitori. Quello che oggi verrebbe definito un rifinanziamento con copertura fondiaria. Il tasso di interesse era stato mantenuto entro termini ragionevoli che Livio non specifica ma che tutto lascia supporre legati all'interesse unciario e il valore degli immobili valutato con equanimit\u00e0.\nTito Livio non accenner\u00e0 pi\u00f9 a questo tipo di atteggiamento di conciliazione economica fra patriziato e plebe. D'altra parte il \"nexum\" che tanto pesava sui debitori, venne abolito relativamente poco tempo dopo, 312 a.C. dopo che gi\u00e0 dal 342 a.C. Appio Claudio Cieco aveva posto mano ad una prima riforma per favorire il reclutamento di truppe durante le Guerre sannitiche. Roma ritrov\u00f2 la pace interna che le permise di riprendere la lotta per la supremazia. Le coincidenze temporali furono favorevoli; si avvicinavano, appunto, le Guerre sannitiche."}
{"id": "1218304", "revid": "110157", "url": "https://it.wikipedia.org/wiki?curid=1218304", "title": "Poggersdorf", "text": "Poggersdorf (fino al 1896 Windisch Sankt Michael) \u00e8 un comune austriaco di 3 138 abitanti nel distretto di Klagenfurt-Land, in Carinzia; ha lo status di comune mercato (\"Marktgemeinde\"). Nel 1973 ha inglobato parte del comune soppresso di H\u00f6rtendorf."}
{"id": "1218305", "revid": "123674950", "url": "https://it.wikipedia.org/wiki?curid=1218305", "title": "Shtjef\u00ebn Kostantin Gje\u00e7ov", "text": "Biografia.\nFu il compilatore ed estensore in forma scritta del Kanun di Lek\u00eb Dukagjini, la maggiore raccolta di diritto consuetudinario albanese.\nNel 1892 ader\u00ec all'Ordine Francescano, studi\u00f2 teologia e diritto nelle universit\u00e0 di Innsbruck e di Lovanio. Verso gli inizi del XX secolo si dedic\u00f2 allo studio delle tradizioni e leggende albanesi (soprattutto quelle del nord) e cominci\u00f2 a trascriverle ed a pubblicarle, dal 1913 sulla rivista \"Stella del mattino\" (\"Hylli i drit\u00ebs\") che si stampava a Scutari.\nL'ultima versione del Kanun di Lek\u00eb Dukagjini fu stampata postuma nel 1933; nel 1929 il padre francescano era stato ucciso da un nazionalista serbo, in Kosovo."}
{"id": "1218307", "revid": "110157", "url": "https://it.wikipedia.org/wiki?curid=1218307", "title": "P\u00f6rtschach am W\u00f6rther See", "text": "P\u00f6rtschach am W\u00f6rther See \u00e8 un comune austriaco di 2 713 abitanti nel distretto di Klagenfurt-Land, in Carinzia; si trova sulla sponda settentrionale del W\u00f6rthersee."}
{"id": "1218311", "revid": "110157", "url": "https://it.wikipedia.org/wiki?curid=1218311", "title": "Sankt Margareten im Rosental", "text": "Sankt Margareten im Rosental (fino al 1902 Sankt Margareten, fino al 1957 Sankt Margarethen im Rosenthale) \u00e8 un comune austriaco di 1 068 abitanti nel distretto di Klagenfurt-Land, in Carinzia."}
{"id": "1218314", "revid": "767487", "url": "https://it.wikipedia.org/wiki?curid=1218314", "title": "Schiefling am W\u00f6rthersee", "text": "Schiefling am W\u00f6rthersee (fino al 1900 Schiefling, fino al 1\u00ba giugno 2010 Schiefling am See) \u00e8 un comune austriaco di 2\u00a0612 abitanti nel distretto di Klagenfurt-Land, in Carinzia; ha lo status di comune mercato (\"Marktgemeinde\").\nGeografia fisica.\nIl comune di Schiefling am W\u00f6rthersee si trova ai piedi delle Sattnitz, una catena collinare della Carinzia centro-meridionale. Il territorio \u00e8 posto a sud del lago W\u00f6rthersee e a nord del friume Drava.\nStoria.\nLa presenza umana nel territorio \u00e8 antichissima ed \u00e8 provata dal ritrovamento di reperti mesolitici appartenenti a cacciatori-raccoglitori (dal VI millennio a.C.) accanto ad altri, invece, di agricoltori paleolitici (dal III millennio a.C.). \u00c8 stato scoperto anche un insediamento della tarda Et\u00e0 del bronzo, legato alla Cultura di Hallstatt.\nTra il II e il V secolo d.C. un forte romano venne costruito su un altopiano di Sankt Kathrein, nel quale venne eretta nel corso del VI secolo d.C. una pieve paleocristiana dedicata a santa Caterina di Alessandria. Un cimitero con 53 sepolture \u00e8 stato rinvenuto sotto all'area fortificata. Nel corso del VI-VII secolo, ai tempi della nascita della Carantania, gruppi di Slavi si insediarono nella zona, legando culturalmente la zona collinare di Sattnitz con la storia del popolo sloveno.\nLe prime testimonianze toponomastiche rimandano all'anno 1150, quando in un documento si riporta il nome di \"Albenesdorf\" (l'odierna Albersdorf). Schiefling, il capoluogo, compare per la prima volta nella forma \"Sch\u00fcflich\" in una bolla del duca di Carinzia Ulrico III Spanheim del 1256. Il documento in latino riporta: \u00ab\"Septem mansus sitos in villa Sch\u00fcflich\"\u00bb (\"sette case [o fattorie] si trovano nell'abitato di Sch\u00fcflich\").\nIntorno al 1700 \u00e8 iniziata la costruzione della nuova chiesa parrocchiale dedicata a san Michele Arcangelo. L'attivit\u00e0 di estrazione della lignite nel bosco di Turianwald fu molto importante tra il 1814 e il 1899.\nNel 1850 il tribunale distrettuale sito nel castello di Leonstein (oggi in rovina, sito a P\u00f6rtschach am W\u00f6rther See) defin\u00ec il comune di Schiefling unendo i territorio delle quattro localit\u00e0 di Maria W\u00f6rth, Sankt Kathrein, Schiefling e Techelweg. Nel 1900 il nome venne cambiato in \"Schiefling am See\", nel 1903 Maria W\u00f6rth venne scorporato e divenne un comune indipendente. Nel 2006 Schiefling am See ha ricevuto lo status di comune mercato e il 1\u00ba giugno 2010 il nome del comune venne cambiato in \"Schiefling am W\u00f6rthersee\".\nGeografia antropica.\nSuddivisioni amministrative.\nIl territorio del comune \u00e8 ripartito in tre comuni catastali (Sankt Kathrein, Schiefling am W\u00f6rthersee e Techelweg) e 14 localit\u00e0 (tra parentesi il numero di abitanti al 1\u00ba gennaio 2015): Aich (111), Albersdorf (151), Auen (298), Farrendorf (202), Goritschach (117), Ottosch (15), Penken (207), Raunach (26), Roach (143), Roda (88), Sankt Kathrein (98), Schiefling (862), Techelweg (127) e Zauchen (171).\nEconomia.\nOggi il territorio, da sempre a vocazione agricola, sta reindirizzando la sua economia al turismo estivo.\nSociet\u00e0.\nAl 1\u00ba gennaio 2016 il comune di Schiefling am W\u00f6rthersee contava 2\u00a0612 abitanti, di cui il 93,1% con cittadinanza austriaca, il 3,6% tedesca e l'1,2% croata. Il 5,8% della popolazione appartiene alla minoranza di lingua slovena; il nome in sloveno del comune \u00e8 \"\u0160kofi\u010de\".\nL'84,2% dei residenti aderisce alla Chiesa cattolica, il 3,6% appartiene alla Chiesa protestante e l'8,4% si dichiara aconfessionale. I servizi religiosi cattolici sono tenuti sia in lingua tedesca sia in lingua slovena."}
{"id": "1218321", "revid": "110157", "url": "https://it.wikipedia.org/wiki?curid=1218321", "title": "Techelsberg am W\u00f6rther See", "text": "Techelsberg am W\u00f6rther See (fino al 1939 Sankt Martin am Techelsberg, fino al 1968 Techelsberg) \u00e8 un comune austriaco di 2 191 abitanti nel distretto di Klagenfurt-Land, in Carinzia."}
{"id": "1218325", "revid": "28530", "url": "https://it.wikipedia.org/wiki?curid=1218325", "title": "Michail Bachtin", "text": ""}
{"id": "1218326", "revid": "767487", "url": "https://it.wikipedia.org/wiki?curid=1218326", "title": "Zell (Austria)", "text": "Zell \u00e8 un comune austriaco di 600 abitanti nel distretto di Klagenfurt-Land, in Carinzia. Abitato anche da sloveni della Carinzia, \u00e8 un comune bilingue; il suo nome in sloveno \u00e8 Sele."}
{"id": "1218329", "revid": "48479", "url": "https://it.wikipedia.org/wiki?curid=1218329", "title": "Tetragrammaton", "text": ""}
{"id": "1218332", "revid": "2044650", "url": "https://it.wikipedia.org/wiki?curid=1218332", "title": "Laura Allen", "text": "Biografia.\nVita.\nAllen \u00e8 nata a Portland nell'Oregon da Julie e David Allen. Insieme alle sue due sorelle, di cui \u00e8 quella di mezzo, \u00e8 cresciuta a Bainbridge Island (Washington), dove si \u00e8 dedicata completamente alla comunit\u00e0 locale insieme alla sua famiglia. Allen ha frequentato la scuola superiore di Bainbridge, successivamente il Wellesley College dove studi\u00f2 criminologia e si laure\u00f2 nel 1996.\n\u00c8 sposata con Bruce Weyman dal 2006 e nel maggio 2008 ha annunciato di essere incinta.\nCarriera.\nAllen \u00e8 meglio conosciuta dai suoi fans come Laura Kirk-English DuPres nella soap opera La valle dei pini, subentrando al posto di Lauren E. Roman. Dalla sua dipartita dallo show nel 2002, Allen interpreta il ruolo di Lily Tyler nella serie televisiva The 4400. Il personaggio viene eliminato dallo show prima della terza stagione. Nel 2006, compare come guest star nella serie televisiva dr.House nell'episodio Tutto per tutto interpretando Sarah, una madre di un bambino malato di 6 anni.\nAllen ha recitato anche nella serie Dirt insieme a Courteney Cox e Ian Hart, interpretava il ruolo dell'attrice tossicodipendente \"Julia Mallory\".\nDoppiatrici italiane.\nNelle versioni in italiano dei suoi lavori, Laura Allen \u00e8 stata doppiata da:"}
{"id": "1218338", "revid": "287204", "url": "https://it.wikipedia.org/wiki?curid=1218338", "title": "35446 Stana", "text": ""}
{"id": "1218339", "revid": "36426", "url": "https://it.wikipedia.org/wiki?curid=1218339", "title": "Santissima Annunziata di Firenze", "text": ""}
{"id": "1218340", "revid": "109261248", "url": "https://it.wikipedia.org/wiki?curid=1218340", "title": "Nihil difficile volenti", "text": "La locuzione latina nihil difficile volenti (anche: \"volenti nihil difficile\") significa letteralmente: \"nulla \u00e8 arduo per colui che vuole\".\nQuesta massima latina, di dubbia attribuzione, sottolinea l'importanza della forza di volont\u00e0 nella realizzazione degli obiettivi. In italiano potrebbe essere resa con \"volere \u00e8 potere\".\nIn Italia rappresenta il motto ufficiale del reparto ATPI (Antiterrorismo Pronto Impiego) della Guardia di Finanza."}
{"id": "1218341", "revid": "110157", "url": "https://it.wikipedia.org/wiki?curid=1218341", "title": "Althofen", "text": "Althofen \u00e8 un comune austriaco di 4 791 abitanti nel distretto di Sankt Veit an der Glan, in Carinzia; ha lo status di citt\u00e0 (\"Stadtgemeinde\"). Nel 1973 ha inglobato il comune soppresso di T\u00f6schelsdorf, che era stato istituito nel 1873 per scorporo dalla citt\u00e0 di Friesach."}
{"id": "1218343", "revid": "2179318", "url": "https://it.wikipedia.org/wiki?curid=1218343", "title": "Franz Halder", "text": "Biografia.\nHalder nacque a W\u00fcrzburg, in Baviera, figlio del generale Max Halder. Nel 1902 si arruol\u00f2 nel terzo reggimento di artiglieria da campagna bavarese a Monaco. Dopo aver frequentato la scuola militare di Monaco fu promosso, nel 1904, al grado di tenente, in seguito frequent\u00f2 la scuola d'artiglieria (nel 1906\u20131907) e l'Accademia militare bavarese (1911\u201314), entrambe a Monaco.\nPrima guerra mondiale.\nAllo scoppio della prima guerra mondiale, Halder entr\u00f2 in servizio presso lo Stato Maggiore del terzo corpo d'armata bavarese. Nell'agosto del 1915 divenne capitano presso lo stato maggiore del Principe Rupert di Baviera al comando della 6\u00aa divisione di fanteria bavarese. Nel 1917 fu in servizio presso lo Stato Maggiore della 2\u00aa armata, prima di essere trasferito alla 4\u00aa armata.\nFra le due guerre.\nFra il 1919 e il 1920 Halder lavor\u00f2 presso la sezione addestramento del ministero della guerra. Dal 1921 al 1923 insegn\u00f2 tattica al Wehrkreis VII a Monaco. A marzo del 1924 Halder fu promosso maggiore e dal 1926 fu Direttore Operativo (Oberquartiermeister: O.Qu.I.) nello Stato Maggiore della Wehrkreis VII. A febbraio 1929 divenne Oberstleutnant (tenente colonnello), e da ottobre 1929 fino al 1931 fu nel dipartimento addestramento dell'ufficio del ministro della guerra. Promosso colonnello nel dicembre 1931, Halder divenne capo di Stato Maggiore della Wehrkreis Kdo VI, a M\u00fcnster (Vestfalia) carica che mantenne fino all'inizio del 1934.\nNegli anni trenta la Wehrmacht credeva che la Polonia progettasse di invadere l'enclave tedesca della Prussia orientale, perci\u00f2 in questo periodo Halder si occup\u00f2 di piani d'invasione della Polonia. Promosso maggiore generale ad ottobre 1934, Halder divenne comandante della settima divisione di fanteria di stanza a Monaco. Distintosi come ottimo pianificatore e logista, ad agosto 1936 Halder fu promosso al grado di Generalleutnant (tenente generale). In seguito divenne direttore del reparto strategico. Poco dopo direttore del reparto addestramento (Oberquartiermeister dell'addestramento, O.Qu.II), dello Stato Maggiore generale a Berlino fra l'ottobre 1937 ed il febbraio 1938. Durante questo periodo diresse le pi\u00f9 grandi manovre d'esercitazione dalla reintroduzione della coscrizione nel 1935.\nIl 1\u00ba febbraio 1938 Halder divenne generale d'artiglieria. In quel periodo il generale Wilhelm Keitel stava tentando di riorganizzare i comandi della Wehrmacht. Keitel chiese ad Halder di diventare capo di Stato Maggiore dell'esercito (Oberquartiermeister delle operazioni, addestramento e logistica; O.Qu.I) ma voleva nominare comandante in capo Walther von Reichenau. Halder rifiut\u00f2 dicendo di non poter lavorare con Reichenau a causa di contrasti personali. Keitel, riconosciute le superiori capacit\u00e0 di Halder convinse Hitler a nominare Walther von Brauchitsch come comandante in capo della Wehrmacht. Halder accett\u00f2 allora la carica di capo di Stato Maggiore dell'esercito (Oberkommando des Heeres) il 1\u00ba settembre 1938, divenendo successore del generale Beck.\nUna settimana pi\u00f9 tardi Halder present\u00f2 ad Hitler i piani d'invasione della Cecoslovacchia con un movimento a tenaglia delle truppe dei generali Gerd von Rundstedt e Wilhelm Ritter von Leeb. Hitler modific\u00f2 i piani progettando di mandare Reichenau a fare una dimostrazione di forza a Praga. Ma il piano non fu necessario in quanto il primo ministro britannico Neville Chamberlain promosse gli accordi di Monaco che costrinsero la Cecoslovacchia a cedere la regione di confine dei Monti Sudeti. Poco prima degli accordi, Halder \u2014 per evitare la guerra \u2014 discusse con molti altri generali la possibilit\u00e0 di rimuovere Hitler dal potere, i piani di Halder caddero dopo l'incruento successo tedesco.\nSeconda guerra mondiale.\nDurante la primavera del 1939 Halder partecip\u00f2 alla pianificazione della campagna di Polonia. Halder disistimava l'esercito polacco e predisse che la campagna sarebbe durata due o tre settimane. Il 1\u00ba settembre 1939 la Germania inizi\u00f2 la seconda guerra mondiale invadendo la Polonia. Il 10 settembre 1939 Halder annot\u00f2 nel diario di aver avuto notizia dal generale delle SS Reinhard Heydrich che le sue unit\u00e0 stavano iniziando una campagna di \"pulizia\" della Polonia dagli ebrei e dai pi\u00f9 importanti esponenti della societ\u00e0 polacca.\nHalder fu oggetto delle critiche degli storici visto che lui era a conoscenza dei massacri in Polonia pi\u00f9 di molti altri esponenti della societ\u00e0 tedesca. Halder annot\u00f2 nel suo diario i suoi dubbi sulle \"misure prese da Heinrich Himmler\". Nel novembre 1939, Halder inizi\u00f2 a cospirare col generale Brauchitsch promettendogli il suo supporto se avesse tentato di fermare i piani di Hitler di muovere guerra ad altri paesi, ma il piano fall\u00ec (cosiddetto complotto di Zossen). Malgrado si opponesse ai piani espansionistici di Hitler, Halder era trattenuto dal compiere azioni contro di lui poich\u00e9 gli aveva prestato giuramento di fedelt\u00e0 (come tutti gli altri soldati della Wehrmacht).\nAlla fine del 1939 Halder lavor\u00f2 ai piani d'invasione di Francia, Paesi Bassi e Balcani, dubitando inizialmente della possibilit\u00e0 che la Germania riuscisse ad invadere la Francia. Ma il piano del generale Erich von Manstein d'invadere la Francia attraverso le Ardenne permise di conquistare rapidamente il paese. Il 19 luglio 1940 Halder fu promosso Generaloberst (Colonnello generale). Ad agosto inizi\u00f2 a lavorare all'Operazione Barbarossa, l'invasione dell'URSS. Poco tempo dopo, per limitare il potere di Halder in seno all'esercito, Hitler decise di affidargli la sola pianificazione dell'invasione della Russia, impedendogli di occuparsi degli altri fronti. Halder apparve il 29 giugno 1942 sulla copertina del Time magazine.\nDurante l'estate del 1942 Halder disse ad Hitler che stava sottostimando il numero delle divisioni russe; Hitler affermava invece che i russi erano al collasso. Poco dopo Hitler non grad\u00ec le obiezioni di Halder sull'invio dell'undicesima armata del generale Manstein a coadiuvare l'attacco a Leningrado. Halder pensava anche che l'attacco al Caucaso fosse destinato al fallimento. Alla fine a causa dei continui contrasti fra Halder ed Hitler sulla condotta della guerra, Hitler si convinse che il generale non avesse una \"mentalit\u00e0 bellica aggressiva\", ed il 24 settembre 1942 lo esoner\u00f2 dall'incarico.\nIl 20 luglio 1944 un gruppo di ufficiali della Wehrmacht tent\u00f2 di assassinare Hitler nel suo quartier generale di Rastenburg in Prussia Orientale. Il giorno dopo Halder fu arrestato dalla Gestapo, malgrado non fosse implicato nell'attentato. Poich\u00e9 Hitler considerava Halder un possibile leader in grado di rimpiazzarlo decise di farlo imprigionare nei campi di Flossenb\u00fcrg e (per qualche tempo) Dachau. Il 31 gennaio 1945 Halder fu ufficialmente congedato dall'esercito. Alla fine di aprile dello stesso anno venne trasferito insieme ad altri 140 prigionieri illustri a Villabassa, in Alto Adige dove il 4 maggio fu liberato dalle truppe statunitensi. Halder pass\u00f2 i successivi due anni in un campo per prigionieri di guerra.\nDopo la guerra.\nNegli anni cinquanta, Halder lavor\u00f2 come consulente presso il dipartimento di storia militare dell'esercito statunitense. Mor\u00ec nel 1972 ad Aschau im Chiemgau, in Baviera.\nPubblicazioni.\nHalder scrisse \"Hitler signore della guerra\" (1949) e i suoi \"Diari\" (1976): questi ultimi furono usati dallo storico statunitense William Shirer come fonte primaria del suo monumentale lavoro \"The Rise and Fall of the Third Reich\" (\"L'ascesa e la caduta del terzo Reich\"), insieme con altri documenti e carte riservate.\nLo storico militare inglese Hugh Trevor-Roper parlando della personalit\u00e0 di Halder scrisse: \"Halder \u00e8 un militare snob, infatti pensa che i dilettanti non possano capire i misteri della guerra\". Kenneth Macksey scrisse: \"Rapido, accorto ed arguto, fu un brillante specialista in materia di addestramento ed operazioni militari e figlio di un importante generale. Support\u00f2 la resistenza di Beck ad Hitler, ma alla fine non fu di effettivo aiuto\"."}
{"id": "1218350", "revid": "287204", "url": "https://it.wikipedia.org/wiki?curid=1218350", "title": "Karl Aage Praest", "text": ""}
{"id": "1218351", "revid": "116465802", "url": "https://it.wikipedia.org/wiki?curid=1218351", "title": "Marie Anne de Vichy-Chamrond", "text": "Nata da una famiglia nobile ma povera, fu cresciuta a Parigi in un monastero benedettino. Nel 1718 venne data in sposa al Marchese du Deffand, il quale era molto pi\u00f9 anziano di lei. Si vide presto circondata da ammiratori ed era famosa per la sua rara bellezza ed il suo elegante spirito. Condusse una vita molto libertina nel periodo della R\u00e9gence. Un suo aforisma: \"la fede \u00e8 un credere fermamente a ci\u00f2 che non si comprende\".\nVenne presentata dal suo amante, nonch\u00e9 amico della Regina, Charles-Jean-Fran\u00e7ois H\u00e9nault alla Corte di Sceaux presso la Duchessa del Maine. In quel mondo libertino conobbe Voltaire il quale sar\u00e0 suo amico per tutta la vita. Dal 1742 inizi\u00f2 una corrispondenza con delle figure eminenti del secolo: Voltaire, D'Alembert, la propria nipote Julie de Lespinasse, Horace Walpole e altre figure significative dell'epoca. La sua \"Correspondance\" si rivel\u00f2 un buon esempio di letteratura classica, per lo spirito raffinato ma anche spontaneo, per l'effusione di sentimenti e di rivelazioni dell'Io romantico, per i precisi e profondi ritratti psicologici.\nDopo la morte di suo marito si stabil\u00ec in una residenza vicino ad un convento parigino. Nel 1749 apr\u00ec il suo salotto famoso per esser tappezzato da bottoni d'oro. Dotata di una grande intelligenza e del dono della conversazione, il suo circolo attir\u00f2 soprattutto intellettuali. A cinquantasei anni divenne quasi cieca: in quel momento decise di prendere sua nipote Julie de Lespinasse come sua lettrice. Le due, prima grandi amiche, divennero nemiche agguerrite per via di ragioni amorose riguardanti Julie e altri ospiti del salone. Il loro rapporto termin\u00f2 bruscamente.\nOltre agli ospiti abituali quali Voltaire e D'Alembert, altri importanti frequentatori furono Fontenelle, Marivaux, Sedaine, Helv\u00e9tius, i pittori Van Loo e Vernet, ed enciclopedisti come Andr\u00e9 Morellet e molti altri."}
{"id": "1218354", "revid": "1793900", "url": "https://it.wikipedia.org/wiki?curid=1218354", "title": "Meadowlands del New Jersey", "text": "I Meadowlands del New Jersey \u00e8 un nome generico per l'ecosistema di palude nel New Jersey, nel nord degli Stati Uniti d'America. I Meadowlands sono famosi per essere il sito di discariche e decenni di maltrattamento dell'ambiente. Corrono principalmente lungo il fiume Hackensack e il fiume Passaic prima di fluire nella Baia di Newark. Consistono di 34 km\u00b2 di terra aperta e non sviluppato oltre alle vaste aree sviluppate."}
{"id": "1218356", "revid": "44297", "url": "https://it.wikipedia.org/wiki?curid=1218356", "title": "Meadowlands di New Jersey", "text": ""}
{"id": "1218363", "revid": "113777347", "url": "https://it.wikipedia.org/wiki?curid=1218363", "title": "Oceanografia chimica", "text": "L'oceanografia chimica \u00e8 la disciplina scientifica che si occupa dello studio degli aspetti e dei processi legati agli elementi chimici presenti nelle acque oceaniche della Terra. L'oceano rappresenta un sistema chimico particolare e \"unico\" in quanto contiene, in quantit\u00e0 maggiori o minori, quasi tutti gli elementi della tavola periodica.\nParticolare importanza assume, nell'ambito della oceanografia chimica, la descrizione dei cicli biogeochimici di questi elementi sia all'interno dell'oceano che in relazione con le altre sfere terrestri. Questi cicli sono solitamente caratterizzati come flussi quantitativi tra le riserve oceaniche e come tempi di residenza nell'oceano. Di particolare interesse globale e climatico sono i cicli che riguardano gli elementi biologicamente attivi come il carbonio, l'azoto e il fosforo, cos\u00ec come quelli che riguardano importanti elementi in tracce come il ferro.\nUn'altra importante area di studio della oceanografia chimica \u00e8 rappresentata dalla natura degli isotopi (vedi geochimica isotopica) e dal loro utilizzo come traccianti per la comprensione dei processi oceanografici e climatici presenti e passati. Per esempio, l'incidenza di 18O (isotopo pesante dell'ossigeno) pu\u00f2 essere utilizzata quale indicatore dell'estensione degli inlandsis polari, mentre gli isotopi del boro sono indicatori chiave del pH e del contenuto di anidride carbonica degli oceani nei tempi passati."}
{"id": "1218366", "revid": "256896", "url": "https://it.wikipedia.org/wiki?curid=1218366", "title": "AIGSEC-FSE", "text": ""}
{"id": "1218370", "revid": "287204", "url": "https://it.wikipedia.org/wiki?curid=1218370", "title": "Montreal Manic", "text": ""}
{"id": "1218374", "revid": "30445", "url": "https://it.wikipedia.org/wiki?curid=1218374", "title": "Bacino pannonico", "text": ""}
{"id": "1218378", "revid": "36426", "url": "https://it.wikipedia.org/wiki?curid=1218378", "title": "Predella", "text": "La predella \u00e8 una fascia dipinta divisa in pi\u00f9 riquadri che di solito faceva da corredo alle pale d'altare dipinte su legno.\nLa sua funzione era da un lato quella di coprire lo zoccolo inferiore della cornice, dall'altro di corredare con scene accessorie la pittura principale.\nTipico \u00e8 per esempio il caso di polittici con figure dei santi nella cui predella venivano dipinte scene della loro vita o anche scene della vita di Cristo in qualche modo collegate.\nLa predella pi\u00f9 antica della quale si abbia traccia in Italia \u00e8 quella della \"Maest\u00e0\" dipinta da Duccio di Buoninsegna per l'altare maggiore del Duomo di Siena nel 1308. La sua origine comunque deriva dalle decorazioni poste sui troni greci (\"pronos\"), nei quali erano raffigurati scene mitologiche o modanature geometriche.\nNon necessariamente predella e pala erano dipinte dallo stesso autore: a volte erano curate da allievi, altre dal maestro stesso, altre ancora poteva venir aggiunta in un secondo momento. A volte poi la predella dava l'opportunit\u00e0 di misurarsi con rappresentazioni pi\u00f9 originali rispetto al soggetto principale della pala, magari canonizzato dalle richieste dei committenti.\nCon il frequente smembramento e dispersione dei polittici tre-quattrocenteschi la predella era uno degli elementi che pi\u00f9 facilmente veniva staccato, diviso e alienato.\nTra le storie di predella famose c'\u00e8 quella con le Storie di san Giuliano dipinta da Masaccio nel 1423, di straordinaria vitalit\u00e0 espressiva."}
{"id": "1218382", "revid": "228587", "url": "https://it.wikipedia.org/wiki?curid=1218382", "title": "Ferrovia Bologna-Firenze (direttissima)", "text": "La ferrovia Bologna-Firenze, conosciuta storicamente come Direttissima, \u00e8 una linea ferroviaria italiana che collega Bologna a Prato e Firenze, valicando l\u2019Appennino tosco-emiliano nella Grande galleria dell'Appennino. \u00c8 gestita dal 2001 da Rete Ferroviaria Italiana.\nStoria.\nIl primo e importante collegamento diretto tra le ferrovie toscane e la dorsale padano-adriatica venne realizzato nel 1864 quando fu aperta la linea ferroviaria di valico \"Porrettana\" tra Bologna e Pistoia. Il successo del nuovo itinerario fu immediato ma ci si rese subito conto che l'ardita linea, pur superando il secolare ostacolo costituito dagli Appennini, era inadeguata alle richieste di traffico che in breve tempo erano divenute elevate. E la linea, a binario unico, con elevate pendenze e con una \"Galleria dell'Appennino\" che si era rivelata terribile per la trazione a vapore, non permetteva alcun ulteriore sviluppo di traffico.\nI progetti di ulteriori valichi si susseguirono a getto continuo, e furono realizzate, nel 1892, la \"Pontremolese\" per intercettare il traffico verso sud a Parma e, nel 1893, la \"Faentina\" come alternativa a Faenza ma sia le nuove realizzazioni sia gli studi proposti soffrivano del solito problema di base: erano linee di montagna, quindi tortuose, a binario unico, soggette ai capricci del tempo nei mesi invernali.\nGli anni passavano, la richiesta di traffico aumentava ma per fortuna aumentava anche la capacit\u00e0 tecnica di perforare gallerie sempre pi\u00f9 lunghe, quindi si potevano studiare percorsi pi\u00f9 diretti con minore quota di valico.\nNel 1882 il progettista della \"Porrettana\", l'ingegner Jean Louis Protche, venne incaricato dagli enti interessati direttamente al nuovo collegamento ferroviario di esaminare alcuni progetti tra cui uno risalente al 1871, dell'ingegnere Antonio Zannoni, che proponeva una direttrice di \"attacco\" della nuova linea pi\u00f9 ad est allo scopo di abbassare la quota di valico.\nIl Protche scelse un itinerario diverso passante per le vallate dei fiumi Setta e Bisenzio e il superamento dell'Appennino con una galleria di 18.032\u00a0m, con quota di valico a 328\u00a0m e pendenza massima del 12 per mille.\nNel 1902 venne istituita un'apposita commissione, la \"Commissione Colombo\", per studiare le molteplici proposte degli ingegneri, Zannoni, Protche, Sugliano, De Gaetani, Naldoni e Mercanti. Nel 1908 il governo dispose con la legge 444 uno stanziamento di 150 milioni di lire per gli studi definitivi per la costruzione dell'opera. L'approvazione del progetto definitivo della \"Direttissima\" comunque si trascin\u00f2 tra discussioni e dibattiti fino al 1911.\nIl progetto infine approvato fu quello con un tracciato a doppio binario e trazione elettrica, stazioni molto distanziate l'una dall'altra, 31 gallerie, che da sole costituiscono il 37% del percorso, e numerosi viadotti.\nRealizzazione.\nI lavori, spesso su terreni instabili, si protrassero dal 1913 al 1934, rallentati dalla prima guerra mondiale, crisi economiche e politiche e dalla complessit\u00e0 dell'opera. La sola Grande Galleria dell'Appennino con i suoi 18,5 chilometri richiese 11 anni di lavori e soppiant\u00f2 per lunghezza (permessa dall'avvento della trazione elettrica) la precedente Galleria dell'Appennino, la prima galleria ferroviaria transappenninica sita sulla Porrettana. Da qui la necessit\u00e0 di rinominarla \"Grande\" per diversificarla dalla \"piccola antesignana\" di soli 2.727 m costruita ai tempi delle vaporiere.\nI cantieri, ed in particolare la galleria centrale, furono funestati da molti incidenti mortali e lasciarono in eredit\u00e0 un lungo strascico di malati di silicosi; nonostante tutto costituirono anche un momento di riscatto per gli abitanti delle montagne, spesso costretti all'emigrazione.\nIl 22 aprile 1934 la linea era aperta al traffico: costituiva un vanto per l'Italia ed era una rivoluzione per i collegamenti, cos\u00ec come 70 anni prima lo era stata la \"Porrettana\".\nPrimati.\nLa \"galleria dell'Appennino\" era la seconda del mondo come lunghezza, solo 1300 metri meno del Sempione, e resta tutt'oggi tra le prime 20 al mondo, superata solo alla fine del XX secolo dai \"mostri\" di 50 chilometri e oltre.\nRimane rara seppur non unica la stazione sotterranea, denominata \"Precedenze\" e dismessa negli anni sessanta per motivi di sicurezza e scarsit\u00e0 di traffico. Destinata principalmente al sorpasso dei convogli lenti, disponeva di due binari di precedenza lunghi 450 metri scavati in gallerie parallele al tunnel principale. Era comunque adibita anche al traffico passeggeri locale, collegata con l'esterno da un tunnel inclinato di 27 gradi sull'orizzonte, attrezzato con ben 1836 gradini; percorrendolo si sbucava in localit\u00e0 Ca' di Landino, borgo sito nel comune di Castiglione dei Pepoli, edificato ad hoc per accogliere gli operai addetti allo scavo. La denominazione attuale \u00e8 \"Posto di Comunicazione Precedenze\".\nCaratteristiche.\nImpatto della nuova linea.\nLa linea nasceva subito \"moderna\", a doppio binario con trazione elettrica, curve ampie e ben raccordate. Rispetto alla \"Porrettana\" il percorso si era accorciato da 131 a 97 chilometri, anche perch\u00e9 era stata tagliata fuori Pistoia, la pendenza massima scendeva dal 26 al 12 per mille, la quota di valico si abbassava da 615 a 322 metri, la velocit\u00e0 massima saliva da 75 a 180\u00a0km/h.\nIl tempo di percorrenza tra Bologna e Firenze, che dalle 5 ore del 1864 si era ridotto a 3 ore nel primo dopoguerra e nel 1927 con l'elettrificazione della \"Porrettana\" a 2:30, con la nuova linea direttissima si dimezzava di colpo a 1:15. Dopo l'ulteriore immissione in servizio di materiale rotabile pi\u00f9 potente e veloce il tempo di percorrenza si ridusse a 55 minuti.\nCon l'apertura nel 2009 della tratta ad alta velocit\u00e0 realizzata quasi totalmente in galleria, affiancando il percorso della direttissima e abbassando ulteriormente i tempi di percorrenza fino a 37 minuti, la linea ha perso il primato di ferrovia principale nei collegamenti tra Bologna e Firenze, pur rimanendo un percorso importante di collegamento tra Bologna e Prato. La linea svolge inoltre un servizio importante per i comuni delle vallate del Setta e del Savena nell'ambito del progetto di Servizio Ferroviario Metropolitano di Bologna: a tale scopo sono state attivate negli ultimi anni le fermate di Bologna San Vitale, Bologna Mazzini, Rastignano e Musiano-Pian di Macina.\nPercorso.\nLa linea presenta le seguenti pendenze partendo da Bologna:\nSi congiunge con la linea per Portomaggiore e la dorsale adriatica al km 96+578 presso la Cabina B, con la linea Bologna-Firenze (DD) presso San Ruffillo e con la ferrovia Maria Antonia presso la stazione di Prato Centrale. "}
{"id": "1218392", "revid": "287204", "url": "https://it.wikipedia.org/wiki?curid=1218392", "title": "Tristana", "text": ""}
{"id": "1218395", "revid": "767487", "url": "https://it.wikipedia.org/wiki?curid=1218395", "title": "Arnefrido", "text": "Alla morte del padre Lupo, ucciso in battaglia dagli Avari che avevano invaso il ducato del Friuli su richiesta del re longobardo Grimoaldo (che aveva cos\u00ec voluto punire la ribellione del duca), Arnefrido reclam\u00f2 per s\u00e9 il trono ducale. Grimoaldo, tuttavia, si trovava ancora nel ducato con il suo esercito, restio a consegnare un ducato strategicamente importante ad una famiglia che non gli era stata fedele, specie in una estenuazione di precariet\u00e0 politica per Grimoaldo; cos\u00ec Arnefrido, temendolo, cerc\u00f2 rifugio pressi i vicini Slavi, a Carnunto. Da qui mosse, alla testa degli stessi Slavi, verso l'Italia, con l'intenzione di riconquistare il ducato; furono per\u00f2 gli stessi Longobardi friulani a fermarlo, assalendolo e uccidendolo presso il castello di Nimis, non lontano da Cividale (663). Al suo posto, Grimoaldo insedi\u00f2 come duca il fedele Vectari."}
{"id": "1218399", "revid": "99064", "url": "https://it.wikipedia.org/wiki?curid=1218399", "title": "Transcending", "text": ""}
{"id": "1218405", "revid": "33689", "url": "https://it.wikipedia.org/wiki?curid=1218405", "title": "Vectari", "text": "Originario di Vicenza, \"uomo probo, che esercitava con dolcezza il governo sul popolo\" secondo Paolo Diacono, fu insediato sul trono di Cividale da re Grimoaldo al posto del ribelle duca Lupo, ucciso in battaglia dagli Avari chiamati dallo stesso sovrano. La sua ascesa fu preceduta dal tentativo del figlio di Lupo, Arnefrido, di entrare in possesso del dominio paterno grazie all'appoggio degli Slavi.\nAssalito e ucciso dai friulani Arnefrido e insediato Vectari, gli Slavi tentarono nuovamente di occupare il ducato, approfittando di un viaggio del duca nella capitale del regno, Pavia. Gli invasori progettavano di mettere sotto assedio la capitale del ducato, Cividale, con il forte esercito che avevano raccolto e accampato presso la citt\u00e0 (a Broxas, sul Natisone). Vectari, tuttavia, era rientrato a Cividale (\"per divina disposizione\", scrive ancora Paolo Diacono) la sera prima dell'attacco. La gran parte del suo seguito era per\u00f2 gi\u00e0 tornato alle proprie residenze sparse sul territorio, cos\u00ec il duca si risolse a marciare contro gli Slavi con soli venticinque guerrieri. Gli invasori schernirono lo sparuto drappello, paragonandolo a un gruppo di chierici; quando per\u00f2 Vectari si tolse l'elmo e si rese riconoscibile (grazie alla sua caratteristica calvizie), gli Slavi si turbarono, interpretando anch'essi il suo improvviso apparire come un segno divino. Atterriti, si diedero alla fuga; nello scompiglio che ne segu\u00ec, Vectari e i suoi uomini poterono infierire contro di loro, uccidendone un gran numero, secondo Paolo Diacono, un tanto ragguardevole quanto inverosimile numero di cinquemila.\nGli successe Landari."}
{"id": "1218406", "revid": "104458", "url": "https://it.wikipedia.org/wiki?curid=1218406", "title": "Wechtari", "text": ""}
{"id": "1218407", "revid": "767487", "url": "https://it.wikipedia.org/wiki?curid=1218407", "title": "Fight for Your Life", "text": "Fight For Your Life \u00e8 il primo full-length degli Odin, uscito nel 1988 per l'Etichetta discografica Victor Records."}
{"id": "1218408", "revid": "104458", "url": "https://it.wikipedia.org/wiki?curid=1218408", "title": "Vectari del Friuli", "text": ""}
{"id": "1218410", "revid": "116455931", "url": "https://it.wikipedia.org/wiki?curid=1218410", "title": "Festival di Monterey", "text": "Il Festival Internazionale di Musica Pop di Monterey (Monterey Pop Festival) \u00e8 stato un festival musicale che si \u00e8 svolto dal 16 giugno al 18 giugno 1967. Vi parteciparono pi\u00f9 di 200.000 persone ed esso \u00e8 anche riconosciuto come uno degli apici del movimento hippie e il precursore del festival di Woodstock, che si svolse due anni pi\u00f9 tardi.\nIl festival.\nAllestito vicino al paese di Monterey, California in un'arena naturale che aveva per anni ospitato il Monterey Jazz Festival, la manifestazione fu organizzata dal produttore discografico Lou Adler, dai cantanti Paul Simon, Michelle Phillips e John Phillips dei The Mamas &amp; the Papas, dal produttore Alan Pariser e da Derek Taylor.\nLa scaletta del festival incluse membri dei Beatles e dei Beach Boys. Il poster pubblicitario fu disegnato dall'art director Tom Wilkes. Fu creato per l'occasione un \u201ccomitato di garanti\u201d di cui facevano parte fra gli altri Donovan, Paul McCartney, Mick Jagger, Smokey Robinson e Brian Wilson.\nGli artisti suonarono gratis e tutto il ricavato fu donato in beneficenza, con l'unica eccezione di Ravi Shankar che fu pagato 3.000 dollari per la sua lunga performance pomeridiana con il sitar\nIl biglietto di ingresso costava un dollaro. Il festival \u00e8 tipicamente ricordato (con l'album \"Sgt. Pepper's Lonely Hearts Club Band\" uscito due settimane prima) come l'apice della cosiddetta \"Summer of Love\".\nIl festival entr\u00f2 nella storia anche per la prima grande apparizione statunitense di Jimi Hendrix, permessa grazie all'insistenza di Paul McCartney e degli Who e la cui esibizione venne presentata al pubblico da Brian Jones.\nFu anche il debutto di Janis Joplin, che apparve come membro dei Big Brother and the Holding Company, e Otis Redding, nei Booker T. &amp; the M.G.'s. Redding sarebbe morto pochi mesi dopo."}
{"id": "1218411", "revid": "767487", "url": "https://it.wikipedia.org/wiki?curid=1218411", "title": "By the Gods", "text": "By the Gods \u00e8 un album raccolta degli Odin, uscito nel 2001 per l'Etichetta discografica Perris Records.\nIl disco raccoglie tutte le tracce dei 3 EP \"Caution\", \"Don't Take No for an Answer\", e \"The Gods Must Be Crazy\"."}
{"id": "1218412", "revid": "2110599", "url": "https://it.wikipedia.org/wiki?curid=1218412", "title": "Maest\u00e0 del Duomo di Siena", "text": "La Maest\u00e0 del Duomo di Siena era il polittico della Cattedrale senese, dipinta tra il 1308 e il 1311 dall'iniziatore della scuola senese Duccio di Buoninsegna. \u00c8 il capolavoro dell'artista ed uno dei dipinti pi\u00f9 importanti dell'arte pre-rinascimentale italiana.\nStoria.\nL'opera si trova oggi collocata nel Museo dell'Opera Metropolitana, dopo essere stata esposta nel Duomo, anche se fra vari spostamenti, fino al 1878.\nL'opera andava a sostituire un'icona della Vergine particolarmente cara ai senesi, perch\u00e9 era legata alla vittoria della Battaglia di Montaperti (1260): con questa nuova grandiosa pala volevano omaggiare ancora maggiormente la loro protettrice, alla quale era dedicata anche la Cattedrale. Il 9 giugno 1311 venne posta nella Cattedrale, con una solenne processione alla quale parteciparono le massime autorit\u00e0 cittadine sia religiose che civili, che inizi\u00f2 dallo studio del pittore e si concluse in Duomo. Un testimone scrisse:\nLa pala d'altare rimase al suo posto fino al 1506. Per il mutato gusto in fatto d'arte sacra, nel 1771 venne trasferita alla chiesa della Carceri di Sant'Ansano nella zona di Castelvecchio, dove venne smontata per essere ripartita tra due altari e segata in pi\u00f9 porzioni: in quell'occasione numerosi pannelli andarono perduti. Mentre i pannelli pi\u00f9 grandi tornarono in Duomo nel 1795 e da l\u00ec vennero musealizzati nel 1878, molti altri, appartenenti soprattutto alle parti accessorie come le predelle e le cuspidi, vennero dispersi. La predella, fronte-retro, \u00e8 la prima conosciuta nell'arte italiana.\nDescrizione.\nIl lato della \"Maest\u00e0\" e delle \"Storie della vita della Vergine\".\nSi tratta di una grande tavola (425x212 cm.) a due facce, anche se oggi si presenta tagliata lungo lo spessore secondo l'intervento del 1711 che non manc\u00f2 di creare alcuni danni. Il lato principale, quello originariamente rivolto ai fedeli, era dipinto con una monumentale Vergine con Bambino in trono, circondata da un'affollata teoria di santi e angeli su fondo oro. Tra questi si riconoscono inginocchiati in primo piano i quattro santi protettori di Siena (Sant'Ansano, San Savino, San Crescenzio e San Vittore), mentre ai due lati sono raffigurate le due sante protettrici in piedi (Santa Caterina d'Alessandria e Sant'Agnese), avvolte da manti con un panneggio di linee nervosamente spezzate, che ricordano i goticismi della \"Madonna Rucellai\".\nAltri quattro santi stanno in secondo piano (San Paolo e San Giovanni evangelista a sinistra, San Giovanni Battista e San Pietro a destra), mentre tutto intorno si dispone con rigida simmetria un appiattito coro di venti angeli alati. Pi\u00f9 in alto altre figure di santi pi\u00f9 piccoli a mezzo busto (gli altri dieci apostoli) sono opere di bottega.\nLa predella.\nLa predella da questo lato presentava alcune storie dell'infanzia di Cristo, nelle quali la protagonista \u00e8 Maria, alternate a figure di \"Profeti\" (\"Isaia\", \"Ezechiele\", \"Salomone\", \"Malachia\", \"Geremia\", \"Osea\"). Queste le sette tavolette conservate:\nIl coronamento.\nNel coronamento trovavano posto invece alcune Storie della Vergine dopo la morte di Cristo, quasi tutte conservate a Siena:\nPer quanto riguarda la grande \"Madonna in trono col Bambino, a\" parte gli angeli, Duccio si sforz\u00f2 di caratterizzare individualmente le fisionomie, raggiungendo il vertice nei volti delle divinit\u00e0. La Madonna \u00e8 seduta su un ampio e sfarzoso trono, che accenna ad una spazialit\u00e0 tridimensionale secondo le novit\u00e0 gi\u00e0 praticate da Cimabue, ed \u00e8 dipinta con una cromia morbida, che d\u00e0 naturalezza al dolce incarnato. Anche il bambino esprime una profonda tenerezza, ma il suo corpo non sembra generare peso e le mani di Maria che lo reggono sono piuttosto innaturali.\nSul basso gradino alla base del trono, vi \u00e8 in latino l'invocazione/dedica dell'artista alla Madonna:\n\"MATER S(AN)CTA DEI / SIS CAUSA SENIS REQUIEI SIS DUCIO VITA TE QUIA / PINXIT ITA\"\n(\"Madre Santa di Dio, sii motivo di pace per Siena, sii Vita per Duccio perch\u00e9 ti ha dipinta cos\u00ec\").\nIl lato delle \"Storie di Cristo\".\nSul retro della \"Maest\u00e0\", destinato alla visione del clero, erano rappresentate 26 \"Storie della Passione e Resurrezione di Cristo\", divise in formelle pi\u00f9 piccole, uno dei pi\u00f9 ampi cicli dedicati a questo tema in Italia. \nLa predella.\nLe \"Storie\" cominciavano dalla predella, poi smembrata, nella quale erano rappresentati alcuni episodi della vita pubblica di Cristo, dei quali si sono conservati:\nNella grande tavola principale il posto d'onore, al centro, \u00e8 dato dalla \"Crocefissione\", di larghezza maggiore e altezza doppia, come anche la formella doppia nell'angolo in basso a sinistra con l\"'Entrata a Gerusalemme\" (da dove inizia la lettura), dove forse il tiburio gotico che sporge dalle mura \u00e8 una citazione fantasiosa della cupola del Duomo di Siena. Le scene si leggono dall'angolo sinistro procedendo nella fascia inferiore verso destra dal basso verso l'alto.\nDopo il pannello centrale (\"Preghiera nel Getsemani e Bacio di Giuda\") la narrazione riprende nell'angolo in basso opposto, procedendo verso sinistra, sempre dal basso verso l'alto. Questo espediente, gi\u00e0 usato da secoli, serve per convogliare la lettura verso la scena centrale della Crocefissione. La fascia superiore invece si legge da sinistra verso destra, sempre dal basso verso l'alto fino alla \"Crocefissione\".\nL'ultimo riquadro \u00e8 pi\u00f9 complesso: a sinistra in basso la \"Deposizione dalla Croce\" sovrastata dalla \"Sepoltura\", poi si prosegue per due riquadri a sinistra, poi in basso, infine a destra dove \u00e8 presente il \"Ritorno di Cristo\" che resuscita i morti e sconfigge il demonio.\nIn varie scene Duccio diede prova di essere aggiornato rispetto alle \"prospettive\" dei fondali architettonici di Giotto. Uno dei pi\u00f9 notevoli esempi si ha nella scena di \"Ges\u00f9 davanti al Sommo sacerdote\", dove \u00e8 rappresentato un edificio che continua nella formella inferiore, il \"Tradimento di Pietro\", collegato da una verosimile scalinata con tanto di pianerottolo tra le due scene, ravvivato da un'elegante bifora.\nLo spazio per\u00f2 per Duccio non \u00e8 mai condizione \"sine qua non\", anzi in talune scene deroga volontariamente alla raffigurazione spaziale per mettere in risalto particolari che gli premono, come la tavola apparecchiata nella scena dell\"'Ultima cena\" (troppo inclinata rispetto al soffitto) o come il gesto di Ponzio Pilato nella \"Flagellazione\", che \u00e8 in primo piano rispetto a una colonna nonostante i suoi piedi poggino su un piedistallo che \u00e8 collocato dietro. Duccio non sembra quindi interessato a complicare eccessivamente le scene con regole spaziali assolute, anzi talvolta la narrazione \u00e8 pi\u00f9 efficace proprio in quelle scene dove un generico paesaggio roccioso tradizionale lo libera dalla costrizione della rappresentazione tridimensionale.\nDisposizione delle scene secondo l'ordine di lettura:\nIl coronamento.\nNel coronamento le Storie cristologiche si concludevano con episodi \"post mortem\" (tutti conservati a Siena; manca la tavoletta centrale, forse con una \"Ascensione\"):\nAltri pannelli.\nLa \"Maest\u00e0\" era decorata, oltre che da guglie, pinnacoli e altri elementi di carpenteria, anche da altri pannelli dipinti cuspidati, con busti di angeli; alcuni di questi sono stati riconosciuti in collezioni e musei stranieri:"}
{"id": "1218413", "revid": "767487", "url": "https://it.wikipedia.org/wiki?curid=1218413", "title": "Tristana (romanzo)", "text": "Tristana \u00e8 un romanzo dello scrittore spagnolo Benito P\u00e9rez Gald\u00f3s, pubblicato nel 1892.\nCriticata negativamente e subito relegata fra le opere \"minori\" del popolare scrittore, per lungo tempo l'opera non god\u00e9 di particolare considerazione da parte del pubblico e degli esperti.\nLa sua rivalutazione \u00e8 avvenuta nel corso della seconda met\u00e0 del Novecento, anche grazie alla fortunata riduzione cinematografica, opera di Luis Bu\u00f1uel, nel 1970: tanto che \"Tristana\" \u00e8 considerato oggi uno dei massimi capolavori del suo autore."}
{"id": "1218417", "revid": "767487", "url": "https://it.wikipedia.org/wiki?curid=1218417", "title": "The Gods Must Be Crazy", "text": "The Gods Must Be Crazy \u00e8 un EP degli Odin, uscito nel 1987 per l'Etichetta discografica Victor Records."}
{"id": "1218420", "revid": "78273", "url": "https://it.wikipedia.org/wiki?curid=1218420", "title": "The Mamas &amp; The Papas", "text": ""}
{"id": "1218423", "revid": "1005847", "url": "https://it.wikipedia.org/wiki?curid=1218423", "title": "Jean-Paul Fitoussi", "text": "Biografia.\n\u00c8 docente all'istituto di studi politici di Parigi (\"Sciences Po\") dal 1982 e dal 1989 presiede l'osservatorio francese sulle congiunture economiche (OFCE). \u00c8 membro del consiglio scientifico dell\"'Istituto \"Fran\u00e7ois Mitterrand\"\". \nI suoi lavori riguardano le teorie dell'inflazione, la disoccupazione, le economie aperte e il ruolo delle politiche macroeconomiche. \u00c8 un critico della rigidit\u00e0 nelle politiche di bilancio e di economia monetaria, per gli effetti negativi sulla crescita dell'economia e sui livelli di occupazione. I suoi lavori recenti riguardano i rapporti tra democrazia e sviluppo economico. \n\u00c8 presidente del consiglio scientifico dell'IEP-Institut d'\u00e9tudes politiques di Parigi dal 1997 e membro del Consiglio di analisi economica del Primo ministro francese.\nFa parte del consiglio di amministrazione di Telecom Italia e del consiglio di sorveglianza di Banca Intesa Sanpaolo.\n\u00c8 docente di \"International Economics\" e di \"Introduction to the Economics of European Integration\" presso la LUISS di Roma.\nDall'anno accademico 2010/11 partecipa all'insegnamento in \"International Relations\", prima laurea magistrale in lingua inglese della LUISS."}
{"id": "1218429", "revid": "1869172", "url": "https://it.wikipedia.org/wiki?curid=1218429", "title": "Divisa", "text": ""}
{"id": "1218430", "revid": "1305772", "url": "https://it.wikipedia.org/wiki?curid=1218430", "title": "Panno (disambigua)", "text": ""}
{"id": "1218435", "revid": "287204", "url": "https://it.wikipedia.org/wiki?curid=1218435", "title": "Bruno Ludke", "text": ""}
{"id": "1218440", "revid": "138365", "url": "https://it.wikipedia.org/wiki?curid=1218440", "title": "Reinhold Timme", "text": ""}
{"id": "1218441", "revid": "138365", "url": "https://it.wikipedia.org/wiki?curid=1218441", "title": "B. Callum", "text": ""}
{"id": "1218444", "revid": "2730", "url": "https://it.wikipedia.org/wiki?curid=1218444", "title": "Bruno L\u00fcdke", "text": "Fu condannato a morte per 51 omicidi senza processo, esclusivamente a causa del suo aspetto fisico che racchiudeva gli stereotipi tipici del delinquente per come sostenuto dalla teoria della fisiognomica, allora notevolmente accreditata che vedeva in Cesare Lombroso uno dei principali sostenitori.\nBruno L\u00fcdke fu la pi\u00f9 celebre vittima delle teorie lombrosiane dell'antropologia criminale.\nBiografia.\nConsiderato un \"ritardato\" con piccoli precedenti penali per furto, non si era mai allontanato dal quartiere natale fino all'et\u00e0 di dodici anni, poich\u00e9 non in grado di provvedere a se stesso. Era stato sterilizzato dal governo nazista in quanto conduceva una \"vita indegna\". Lavorante presso una lavanderia, fu fermato dalla polizia berlinese il 18 marzo 1943 e accusato dell'omicidio di una donna.\nIl mostro.\nIl suo inquisitore, il commissario Franz, lo interrog\u00f2 per ore in assenza di testimoni percuotendolo e minacciandolo fino a fargli confessare venti omicidi. Successivamente Bruno L\u00fcdke fu idealizzato come \"mostro\" e gli furono attribuiti ben cinquantuno omicidi che corrispondono a circa un terzo dei delitti commessi in Germania dal 1926 al 1943 e rimasti irrisolti sino ad allora.\nNon vi era nessuna prova a suo carico e i delitti non avevano tratti in comune ma egli fu accusato di tutti gli efferati omicidi irrisolti al fine di dimostrare che chi ha una determinata fisionomia \u00e8 un essere umano inferiore e pericoloso, con tendenze e devianze delinquenziali, secondo le teorie naziste di allora che muovevano dall'atavismo. Il suo fisico e le sue movenze furono definite quelle di una scimmia antropomorfa e fu paragonato all'Uomo di Neanderthal. Secondo la classificazione nazista L\u00fcdke possedeva tutte le caratteristiche del \"criminale nato\".\nDa detenuto fu sottoposto a numerose sedute fotografiche al fine di definire e cogliere quelli che si pensava fossero i tratti distintivi esteriori del criminale. L\u00fcdke divent\u00f2 il \"modello\" di una grandissima raccolta fotografica in tre grossi album tuttora conservati a Berlino. \nDopo l'arresto e la detenzione a Berlino, fu trasferito presso l'istituto di medicina legale di Vienna gestito dalla polizia dove sub\u00ec numerosi e raccapriccianti \"esperimenti\" tra cui iniezioni di alcol. Anche qui fu fotografato nudo e della sua testa si realizz\u00f2 un calco completo. Bruno L\u00fcdke fu giustiziato con un'iniezione letale nel 1944.\nOggi la fisiognomica \u00e8 ritenuta una pseudoscienza e Bruno L\u00fcdke \u00e8 stato riconosciuto completamente estraneo ai reati di cui \u00e8 stato accusato. Infatti nel 1995 Jan A. Blaauw, ex capo di polizia nonch\u00e9 ex capo delle brigate di investigazione criminale della citt\u00e0 di Rotterdam, ha per primo riportato alla ribalta la storia di Bruno L\u00fcdke dimostrandone l'innocenza."}
{"id": "1218445", "revid": "9695712", "url": "https://it.wikipedia.org/wiki?curid=1218445", "title": "Trasporti ed infrastrutture di Berlino", "text": ""}
{"id": "1218446", "revid": "9695714", "url": "https://it.wikipedia.org/wiki?curid=1218446", "title": "Trasporti a Berlino", "text": ""}
{"id": "1218447", "revid": "339392", "url": "https://it.wikipedia.org/wiki?curid=1218447", "title": "Ispettore Callaghan il caso Scorpio \u00e8 tuo", "text": ""}
{"id": "1218449", "revid": "767487", "url": "https://it.wikipedia.org/wiki?curid=1218449", "title": "Spaur-Messe", "text": "Spaur-Messe \u00e8 il titolo con cui veniva fino a poco tempo fa chiamata la \"Missa brevis \"in Do maggiore KV 258 composta da Wolfgang Amadeus Mozart nel 1776. Il ritrovamento della partitura originale della Messa appartenuta al Conte-Vescovo von Spaur ha definitivamente confermato i dubbi che, invece, si trattasse della Missa \"Credo\" KV 257.\nStoria.\nLa messa fu scritta da Mozart nel 1776 in occasione della consacrazione di Ignaz von Spaur (da cui il nome dell'opera) al titolo di vescovo di Bressanone. Successivamente, il musicista e compositore della corte Antonio Salieri la diresse il 28 agosto del 1791, alla presenza dello stesso Mozart, come parte del programma musicale per i festeggiamenti per l'incoronazione dell'imperatore Leopoldo II, avvenuta a Praga.\n qualche incertezza se l'appellativo \"Spaur-Messe\" fosse da attribuire, come finora, alla Missa brevis in do maggiore KV 258, e non piuttosto la Missa \"Credo\" KV 257 o la \"Missa longa\" KV 262, essendo state composte tutte e tre nello stesso anno e nella tonalit\u00e0 Do maggiore.\nGi\u00e0 nel 1987 il musicologo britannico Alan Tyson era arrivato alla conclusione che dovesse trattarsi della KV 257 e di recente, nel 2007 questa teoria ha trovato conferma col ritrovamento della partitura autografa della Missa KV 257 nell'Archivio del Duomo di Bressanone. Spaur, infatti, prima di essere consacrato vescovo, era stato canonico del Duomo di Salisburgo dal 1755 e, a partire dal 1763, anche canonico del Duomo di Bressanone, dove mor\u00ec, poi, nel 1779.\n\u00abQuando decise di rientrare a Bressanone dopo gli anni salisburghesi Ignaz von Spaur port\u00f2 con s\u00e9 la \"sua\" messa confidando in una possibile esecuzione\u00bb. Quindi proprio il ritrovamento a Bressanone della \"sua\" partitura originale, \u00abconsente di dedurre con certezza che la Spaur-Messe \u00e8 la Messa KV 257\u00bb, che fu cio\u00e8 questa, e non la KV 258, ad essere eseguita in quell'occasione."}
{"id": "1218453", "revid": "1987129", "url": "https://it.wikipedia.org/wiki?curid=1218453", "title": "Fustagno", "text": "Il fustagno \u00e8 un tessuto resistente con armatura a saia a 3 o a 4.\nAdatto alla confezione di abbigliamento maschile, da lavoro e da caccia, era usato per biancheria da letto e fodere previa sbiancatura. Variet\u00e0 di fustagno sono il beaverteen, il moleskin e il doeskin che imita le pelle di daino.\nEtimologia.\nPrende il nome da \"El Fustat\", sobborgo de Il Cairo, in Egitto; a sua volta, il toponimo deriva dal latino \"fossatum\", nome dell\u2019epoca romana.\nStoria.\nConosciuto sin dal Medioevo era un tessuto pregiato per la sua componente di cotone, che essendo importato dall'India dai mercanti veneziani, risultava notevolmente pi\u00f9 costoso del lino di produzione europea. Dall'Italia si diffuse nel XIII secolo, attraverso la Francia, nel resto d'Europa: il pi\u00f9 pregiato, almeno tra i secoli XVI e XVIII, era prodotto a Milano.\nDal XV secolo la zona di Chieri si specializza nella produzione di un fustagno di colore blu, tinto con il guado (Isathis tinctoria), grazie anche alle misure protezionistiche dei duchi di Savoia, i quali per\u00f2 non avevano un porto idoneo al commercio su vasta scala (nonostante gli approdi di Nizza e di Villafranca). Pertanto il commercio era quasi monopolizzato da mercanti genovesi: fino alla met\u00e0 del XVIII secolo, dal porto di Genova, il fustagno veniva trasportato nei principali porti dell'Atlantico, soprattutto nei Paesi Bassi, in Inghilterra e in America.\nIl cotone, con la diminuzione del costo, pass\u00f2 dall'essere tessuto pregiato a stoffa per abiti da lavoro; in fustagno sono fatti gli abiti dei butteri toscani.\nCaratteristiche.\nAnticamente era realizzato con un ordito in lino e la trama in cotone, oggi interamente in cotone o in lana. Le sue caratteristiche sono la robustezza e resistenza (per i materiali usati) unite alla morbidezza (per l'armatura a saia) e alla mano scamosciata (per il finissaggio ottenuto con la smerigliatura), che gli d\u00e0 l'aspetto vellutato.\nIl fustagno \u00e8 molto simile al tessuto denim dei jeans, che probabilmente ne \u00e8 una derivazione. La differenza tra loro \u00e8 data dal colore dell'ordito: nel fustagno trama e ordito sono del medesimo colore, nel denim la trama \u00e8 bianca o \u00e9cru e l'ordito blu."}
{"id": "1218454", "revid": "158913", "url": "https://it.wikipedia.org/wiki?curid=1218454", "title": "Histoire d'O", "text": "Histoire d'O pu\u00f2 essere"}
{"id": "1218456", "revid": "146092", "url": "https://it.wikipedia.org/wiki?curid=1218456", "title": "Basilica di Santa Maria della Sapienza", "text": ""}
{"id": "1218458", "revid": "76204", "url": "https://it.wikipedia.org/wiki?curid=1218458", "title": "Diocesi di R\u00edo Cuarto", "text": ""}
{"id": "1218459", "revid": "1543377", "url": "https://it.wikipedia.org/wiki?curid=1218459", "title": "James Norris Memorial Trophy", "text": "Il James Norris Memorial Trophy \u00e8 un premio istituito dalla National Hockey League ed assegnato al \"difensore che dimostra nel corso della stagione le migliori capacit\u00e0 nel suo ruolo\". Il James Norris Memorial Trophy \u00e8 stato consegnato 59 volte a 25 diversi giocatori fin dalla sua istituzione nel 1954. Al termine delle stagione i membri della Professional Hockey Writers' Association votano per determinare qual \u00e8 stato il miglior difensore nel corso della stagione regolare.\nStoria.\nIl trofeo prende il suo nome da quello di James E. Norris, proprietario della franchigia della National Hockey League dei Detroit Red Wings dal 1932 al 1952. Il trofeo fu consegnato per la prima volta alla fine della stagione 1953-54.\nBobby Orr dei Boston Bruins conquist\u00f2 il titolo per otto stagioni consecutive (1968-75). Doug Harvey e Nicklas Lidstr\u00f6m hanno vinto il trofeo in sette edizioni, mentre Ray Bourque nel corso della sua carriera lo ha vinto per cinque volte. I giocatori dei Boston Bruins hanno vinto il Norris Trophy per 14 volte, mentre quelli dei Montreal Canadiens sono secondi con 12 titoli.\nNella storia solo due giocatori sono riusciti a vincere nello stesso anno il Norris e l'Hart Memorial Trophy: Bobby Orr, il quale centr\u00f2 la doppietta nelle stagioni 1969-70, 1970-71 e 1971-72, e Chris Pronger, capace di vincere Hart e Norris nella stagione 1999-2000.\nSette difensori riuscirono a vincere l'Hart Trophy prima della istituzione del Norris Trophy: Billy Burch, Eddie Shore (quattro volte), Herb Gardiner, Albert Siebert, Ebbie Goodfellow, Tommy Anderson e Babe Pratt.\nIl voto, condotto al termine della regular season dagli esperti della Professional Hockey Writers Association, prevede che ciascun giurato esprima cinque preferenze, indicando per ognuno di essi un diverso punteggio basato sulla scala 10-7-5-3-1."}
{"id": "1218469", "revid": "729019", "url": "https://it.wikipedia.org/wiki?curid=1218469", "title": "Isola Bridgeman", "text": "L'isola Bridgeman (in inglese \"Bridgeman Island\" o \"Bridgemans's Island\" o \"Bridgman Island\" o \"Helena Island\") \u00e8 un'isola antartica localizzata ad una latitudine di 62\u00b0 04' sud e ad una longitudine di 56\u00b0 44' ovest. L'isola \u00e8 stata scoperta nel gennaio 1820 da Edward Bransfield e intitolata al capitano della marina britannica Charles O. Bridgeman. Il territorio fa parte dell'arcipelago delle Shetland meridionali e la sovranit\u00e0 \u00e8 sospesa ai sensi del trattato antartico.\nL'isola \u00e8 di origine vulcanica ed ha una lunghezza di circa 800 metri. Di forma quasi circolare raggiunge un'altezza massima di 240 metri.\nIl cono vulcanico \u00e8 attualmente di dimensioni minime rispetto a quelle originali, sintomo di una lunga inattivit\u00e0 e dell'azione erosiva degli elementi. Le cronache nel XIX secolo che riportano emissioni di vapori dall'isola Bridgeman si riferiscono probabilmente alla vicina e pi\u00f9 giovane isola Penguin."}
{"id": "1218470", "revid": "146644", "url": "https://it.wikipedia.org/wiki?curid=1218470", "title": "Bridgeman Island (South Shetland Islands)", "text": ""}
{"id": "1218472", "revid": "146644", "url": "https://it.wikipedia.org/wiki?curid=1218472", "title": "Bridgeman Island", "text": ""}
{"id": "1218473", "revid": "146644", "url": "https://it.wikipedia.org/wiki?curid=1218473", "title": "Bridgeman island", "text": ""}
{"id": "1218474", "revid": "146644", "url": "https://it.wikipedia.org/wiki?curid=1218474", "title": "Bridgemans's Island", "text": ""}
{"id": "1218475", "revid": "146644", "url": "https://it.wikipedia.org/wiki?curid=1218475", "title": "Bridgemans's island", "text": ""}
{"id": "1218476", "revid": "146644", "url": "https://it.wikipedia.org/wiki?curid=1218476", "title": "Bridgman Island", "text": ""}
{"id": "1218477", "revid": "146644", "url": "https://it.wikipedia.org/wiki?curid=1218477", "title": "Helena Island", "text": ""}
{"id": "1218478", "revid": "146644", "url": "https://it.wikipedia.org/wiki?curid=1218478", "title": "Helena island", "text": ""}
{"id": "1218480", "revid": "146644", "url": "https://it.wikipedia.org/wiki?curid=1218480", "title": "Isola di Bridgeman", "text": ""}
{"id": "1218497", "revid": "729019", "url": "https://it.wikipedia.org/wiki?curid=1218497", "title": "Isola Cornwallis (Shetland Meridionali)", "text": "L'isola Cornwallis (in inglese \"Cornwallis Island\" o \"Michailoff's Island\") \u00e8 localizzata ad una latitudine di 61\u00b0 04' sud e ad una longitudine di 54\u00b0 28' ovest. L'isola \u00e8 stata scoperta nel 1821. Il territorio fa parte dell'arcipelago delle Shetland meridionali e la sovranit\u00e0 \u00e8 sospesa ai sensi del trattato antartico."}
{"id": "1218498", "revid": "146644", "url": "https://it.wikipedia.org/wiki?curid=1218498", "title": "Cornwallis Island (South Shetland Islands)", "text": ""}
{"id": "1218500", "revid": "146644", "url": "https://it.wikipedia.org/wiki?curid=1218500", "title": "Isola di Cornwallis", "text": ""}
{"id": "1218501", "revid": "146644", "url": "https://it.wikipedia.org/wiki?curid=1218501", "title": "Cornwallis Island", "text": ""}
{"id": "1218502", "revid": "146644", "url": "https://it.wikipedia.org/wiki?curid=1218502", "title": "Cornwallis island", "text": ""}
{"id": "1218503", "revid": "287204", "url": "https://it.wikipedia.org/wiki?curid=1218503", "title": "Cory Booker", "text": "Biografia.\nBooker nasce a Washington, e cresce ad Harrington Park, nel New Jersey, 32\u00a0km a nord di Newark. I suoi genitori, Carolyn Rose (nata Jordan) e Cary Alfred Booker, sono stati tra i primi dirigenti di colore della IBM.. Booker ha dichiarato di essere cresciuto in una famiglia religiosa e che ha frequentato una piccola chiesa episcopale metodista africana nel New Jersey.\nStudia alla Northern Valley Regional High School all'Old Tappan, dove gioca anche a football entrando nella squadra di football americano USA Today All-USA del 1986. Si laurea alla Stanford University in scienze politiche nel 1991 e prende un master in sociologia l'anno successivo. Mentre \u00e8 a Stanford, gioca sempre a football come tight end ed \u00e8 compagno di squadra di Brad Muster e Ed McCaffrey;; fa parte anche del team All-Pacific-10 Academic. Dopo Stanford, Booker ottiene una borsa di studio Rhodes per studiare all'Universit\u00e0 di Oxford, dove consegue la laurea con lode nella storia degli Stati Uniti nel 1994 come membro del Queen's College. Nel 1997 consegue il dottorato in giurisprudenza presso la Yale Law School, dove gestisce cliniche legali gratuite per residenti a basso reddito di New Haven, nel Connecticut.\nInizia come procuratore legale per l'Urban Justice Center di New York e coordinatore del programma del Newark Youth Project. Nel 1998 vince un seggio nel Consiglio municipale di Newark e per attirare l'attenzione sui problemi dello spaccio di droga a cielo aperto e della violenza associata, fa uno sciopero della fame di 10 giorni vivendo in un primo tempo in una tenda e in seguito in un camper vicino alle aree di spaccio della droga della citt\u00e0. In consiglio Booker propone iniziative sull'edilizia, i giovani, l'ordine, l'efficienza e la trasparenza del municipio, ma \u00e8 regolarmente messo in minoranza.\nPolitico del Partito Democratico, attivista comunitario, ex consigliere comunale di Newark, ha concorso, senza successo, alla carica di sindaco nel 2002 contro il sindaco \"storico\", Sharpe James.\nBooker si \u00e8 candidato nuovamente nel 2006, vincendo contro Ronald Rice e diventando sindaco di Newark. Il suo primo mandato ha visto il raddoppiamento degli alloggi a prezzi accessibili e la riduzione del deficit del bilancio cittadino da 180 milioni a 73 milioni di dollari. \u00c8 stato rieletto nel 2010. Ha corso contro il repubblicano Steve Lonegan nelle elezioni generali dell'ottobre 2013 negli Stati Uniti con il 55% contro il 44%, diventando cos\u00ec il primo senatore afroamericano ad essere eletto al Senato dopo Barack Obama. La notte prima della sua vittoria, Booker visit\u00f2 la tomba del rabbino Menachem M. Schneerson, dove offr\u00ec le sue preghiere e accese una candela di veglia in memoria del padre.\nIl 1\u00ba febbraio 2019 annuncia la sua candidatura per la nomina democratica alla presidenza nelle elezioni del 2020, che abbandona il 13 gennaio 2020: incapace di connettersi con la base del partito, fallisce ancor prima di partecipare alle primarie, essendo sempre rimasto per un anno a percentuali bassissime nei sondaggi.\nVita privata.\nDal 1992 \u00e8 vegetariano e dal 2014 \u00e8 vegano.\nDal 2019 ha una relazione con l'attrice Rosario Dawson. Nel 2020, tramite un programma televisivo, viene a sapere di essere cugino di primo grado della drag queen statunitense RuPaul."}
{"id": "1218504", "revid": "146644", "url": "https://it.wikipedia.org/wiki?curid=1218504", "title": "Michailoff's Island", "text": ""}
{"id": "1218505", "revid": "146644", "url": "https://it.wikipedia.org/wiki?curid=1218505", "title": "Michailoff's island", "text": ""}
{"id": "1218507", "revid": "146644", "url": "https://it.wikipedia.org/wiki?curid=1218507", "title": "Michailoff island", "text": ""}
{"id": "1218508", "revid": "146644", "url": "https://it.wikipedia.org/wiki?curid=1218508", "title": "Michailoff Island", "text": ""}
{"id": "1218512", "revid": "8596", "url": "https://it.wikipedia.org/wiki?curid=1218512", "title": "Anna Rita Spinaci", "text": ""}
{"id": "1218518", "revid": "115233", "url": "https://it.wikipedia.org/wiki?curid=1218518", "title": "Oneiromanzia", "text": ""}
{"id": "1218519", "revid": "1543377", "url": "https://it.wikipedia.org/wiki?curid=1218519", "title": "Accipiter nisus wolterstorffi", "text": "Lo sparviere della Corsica o sparviere sardo (\"Accipiter nisus wolterstorffi\", Kleinschmidt 1901) \u00e8 un uccello rapace della famiglia Accipitridae, endemico della Sardegna e della Corsica.\nDescrizione.\nIn confronto alla sottospecie tipo (\"A. nisus nisus\"), lo sparviere della Corsica ha un piumaggio pi\u00f9 scuro, dimensioni minori e barrature orizzontali del petto e dei fianchi pi\u00f9 fitte.\nIl maschio adulto ha il piumaggio con una colorazione scura di colore ardesia nelle parti dorsali, tendente al bruno sulla coda. Sono presenti alcune fasce scure trasversali sulle timoniere, terminanti con un apice bianco. Sulle regioni ventrali (gola, petto, ventre, calzoni) prevale la colorazione bianca. La gola mostra delle striature scure, le altre parti mostrano una fitta barratura orizzontale bruna, che in volo si presenta di colore arancio. Il sottocoda \u00e8 bianco e la coda mostra le stesse bande trasversali scure della parte dorsale, alternate al bianco.\nLa femmina si differenzia principalmente per la colorazione grigio-bruna, con tonalit\u00e0 tendenti al castano nella coda; il capo ha un sopracciglio bianco e la nuca con striature bianche; la barratura ventrale \u00e8 leggermente accennata anche nel sottocoda.\nIl becco \u00e8 nero-bluastro, con cera gialla, le zampe gialle.\nIl giovane ha una colorazione che tende al marrone, con testa pi\u00f9 chiara rispetto all'adulto. Le parti ventrali hanno tonalit\u00e0 biancastre, con barratura orizzontale scura meno fitta e pi\u00f9 irregolare rispetto all'adulto.\nIn merito alla taglia, le femmine sono pi\u00f9 grandi, delle dimensioni di un gheppio, e maschi pi\u00f9 piccoli di circa un terzo. L'apertura alare varia dai 55 ai 70\u00a0cm. Le ali sono ampie e arrotondate.\nIl volo \u00e8 caratterizzato da battiti rapidi alternati a brevi planate e volteggi. Nella planata e nel volteggio le ali sono tenute piatte e orizzontali, leggermente protese in avanti, la coda poco aperta o completamente chiusa.\nHabitat e diffusione.\nL'habitat tipico dello sparviere \u00e8 quello delle foreste, ma a differenza dell'astore sardo si adatta anche a formazioni boschive e di macchia pi\u00f9 degradate e di estensione pi\u00f9 circoscritta, spingendosi anche fino alle pinete litoranee. Il suo areale \u00e8 dunque meno frammentato, anche se prevalentemente s'identifica con le regioni montuose.\nEtologia.\nL'epoca del corteggiamento e della riproduzione cade nel mese di marzo e la deposizione delle uova ha luogo ad aprile-maggio, con 3-6 uova. Il nido \u00e8 costruito sugli alberi, raramente su cespugli. L'incubazione dura poco pi\u00f9 di mese, i piccoli restano sul nido per quattro settimane, abbandonandolo in piena estate.\nLa sua dieta \u00e8 prevalentemente composta da altri uccelli di piccole o medie dimensioni e da grossi insetti (Coleotteri e Ortotteri) e, secondariamente, da piccoli mammiferi e raramente da rettili. L'attivit\u00e0 predatoria \u00e8 svolta prevalentemente fra gli alberi.\nIn sostanza occupa la stessa nicchia ecologica dell'astore, comportandosi come suo competitore, anche se tende a predare specie pi\u00f9 piccole.\nFattori di rischio.\nLa popolazione dello sparviere \u00e8 stimata nell'ordine di 200 coppie in Sardegna. Il principale fattore di minaccia \u00e8 rappresentato dalla riduzione della superficie boschiva dovuta a disboscamenti e incendi, tuttavia la sua maggiore versatilit\u00e0 di adattamento rende questa sottospecie meno minacciata rispetto all'astore sardo, risultando classificata solo nella categoria VU (vulnerabile).\nLo status di protezione \u00e8 definito dalla Legge n. 503 del 1981 Allegato III (che recepisce la Convenzione di Berna) e dalla Legge regionale n. 23 del 1998."}
{"id": "1218521", "revid": "1305772", "url": "https://it.wikipedia.org/wiki?curid=1218521", "title": "Kienberg", "text": ""}
{"id": "1218523", "revid": "1305772", "url": "https://it.wikipedia.org/wiki?curid=1218523", "title": "Kirchdorf", "text": ""}
{"id": "1218524", "revid": "1342360", "url": "https://it.wikipedia.org/wiki?curid=1218524", "title": "1. divisjon 1989", "text": "L'edizione 1989 della 1. divisjon vide la vittoria finale del Lillestr\u00f8m.\nCapocannoniere del torneo fu Mini Jakobsen (Rosenborg), con 18 reti."}
{"id": "1218525", "revid": "1342360", "url": "https://it.wikipedia.org/wiki?curid=1218525", "title": "1. divisjon 1988", "text": "L'edizione 1988 della 1. divisjon vide la vittoria finale del .\nCapocannoniere del torneo fu Jan \u00c5ge Fj\u00f8rtoft (Lillestr\u00f8m), con 14 reti."}
{"id": "1218527", "revid": "1652635", "url": "https://it.wikipedia.org/wiki?curid=1218527", "title": "Cattedrale dei Santi Pietro e Paolo (San Pietroburgo)", "text": "La cattedrale dei Santi Pietro e Paolo \u00e8 una cattedrale che si trova a San Pietroburgo, all'interno dell'omonima fortezza ed \u00e8 consacrata ai santi Pietro e Paolo, patroni della fortezza (e il primo anche della citt\u00e0).\nStoria e descrizione.\nUna prima chiesa, in legno, venne costruita in questo luogo subito dopo la fondazione della citt\u00e0, fu consacrata nell'aprile 1704 da Iov, arcivescovo di Novgorod.\nL'edificio attuale, la prima chiesa in pietra della citt\u00e0, fu progettato da Domenico Trezzini e costruito fra il 1712 e il 1733 e termina con una guglia dorata che raggiunge un'altezza di 122,5 metri, sulla cui vetta \u00e8 posto un angelo che regge una croce, ritenuto uno dei simboli pi\u00f9 importanti di San Pietroburgo. Nel 1997 i restauratori, che stavano pulendo l'angelo, trovarono una nota protetta da un involucro rigido in una piega della tunica: nella nota i restauratori del 1953 si scusavano per il loro lavoro, ritenuto frettoloso e scadente: in quell'anno Chru\u0161\u010d\u00ebv aveva voluto che l'angelo fosse velocemente restaurato per il duecentocinquantesimo anniversario della citt\u00e0. I restauratori del 1997 lasciarono un altro messaggio per le generazioni future, il cui contenuto non \u00e8 stato rivelato.\nL'interno si caratterizza anche per un'iconostasi (lo schermo che separa la navata della chiesa dal santuario) unica. Nella chiesa ortodossa l'iconostasi \u00e8 normalmente una parete o uno schermo piano con tre porte, quello centrale usato solo per le cerimonie molto solenni: nella cattedrale dei Santi Pietro e Paolo, \u00e8 invece una specie di torretta sopra il santuario.\nLa cattedrale fu chiusa nel 1919 e trasformata in un museo nel 1924. Bench\u00e9 sia ancora oggi un museo, le cerimonie religiose hanno ripreso ad essere celebrate nell'anno 2001.\nTombe degli zar.\nLa cattedrale ospita i resti di quasi tutti i sovrani di Russia da Pietro il Grande a Nicola II e la sua famiglia (questi ultimi vennero infine qui sepolti nel luglio 1998). Dei sovrani successivi a Pietro, solo Pietro II e Ivan VI non sono sepolti qui: il primo riposa nella cattedrale dell'Arcangelo Michele al Cremlino, il secondo fu ucciso e sepolto nella fortezza di Shlisselburg. La cattedrale ha anche un tipico carillon fiammingo, un regalo della citt\u00e0 di Malines, nelle Fiandre.\nIl 28 settembre 2006, 78 anni dopo la sua morte, Maria Feodorovna, imperatrice di Russia, venne sepolta nella cattedrale dei Santi Pietro e Paolo. Moglie dello zar Alessandro III e madre di Nicola II, Maria Feodorovna, mor\u00ec il 13 ottobre 1928 in esilio nella natia Danimarca, e fu sepolta nella cattedrale di Roskilde. Nel 2005 il governo danese e quello russo giunsero ad un accordo per far tornare a San Pietroburgo la salma, in ottemperanza al desiderio dell'imperatrice di essere sepolta vicino al marito.\nLa cattedrale era la chiesa cattedrale (cio\u00e8, la sede del vescovo: la cattedrale-\"sobor\" (\u0441\u043e\u0431\u043e\u0440) in russo pu\u00f2 anche indicare la sede di un vescovo o una chiesa grande o importante) della citt\u00e0 fino al 1859, quando lo divenne la cattedrale di Sant'Isacco.\nL'attuale cattedrale di San Pietroburgo \u00e8 la cattedrale di Kazan', sulla Prospettiva Nevskij."}
{"id": "1218528", "revid": "1342360", "url": "https://it.wikipedia.org/wiki?curid=1218528", "title": "1. divisjon 1987", "text": "L'edizione 1987 della 1. divisjon vide la vittoria finale del Moss.\nCapocannoniere del torneo fu Jan Kristian Fj\u00e6restad (Moss), con 18 reti.\nClassifica finale.\nsolamente per l'edizione del 1987 venne introdotta una regola che aboliva il pareggio. Se al termine del tempo regolamentare la partita terminava in pareggio venivano tirati i calci di rigore per stabilire la squadra vincente. Nella classifica qui riportata, pertanto:"}
{"id": "1218529", "revid": "1342360", "url": "https://it.wikipedia.org/wiki?curid=1218529", "title": "1. divisjon 1986", "text": "L'edizione 1986 della 1. divisjon vide la vittoria finale del Lillestr\u00f8m. La squadra campione cominciava il torneo con quattro sconfitte nelle prime cinque partite. Dopodici\u00f2 una serie di 11 vittorie ha invece portato il Lillestr\u00f8m a vincere il suo quarto campionato.\nCapocannoniere del torneo fu Arve Seland (Start), con 12 reti."}
{"id": "1218531", "revid": "73843", "url": "https://it.wikipedia.org/wiki?curid=1218531", "title": "Ciclismo ai Giochi della XVI Olimpiade", "text": "Le competizioni di ciclismo dei Giochi della XVI Olimpiade si svolsero dal 3 al 6 dicembre 1956 al \"Olympic Park Velodrome\" per le competizioni su pista mentre le competizioni su strada si svolsero il giorno 7 dicembre 1956 su un circuito a Melbourne.\nCome ad Helsinki 1952 si disputarono due eventi su strada e quattro su pista."}
{"id": "1218532", "revid": "73843", "url": "https://it.wikipedia.org/wiki?curid=1218532", "title": "Ciclismo ai Giochi della XV Olimpiade", "text": "Le competizioni di ciclismo dei Giochi della XV Olimpiade si svolsero dal 28 al 31 luglio 1952 al \"Helsingin Velodromi\" per le competizioni su pista mentre le competizioni su strada si svolsero il giorno 2 agosto 1952 su un circuito ad Helsinki.\nCome a Londra 1948 si disputarono due eventi su strada e quattro su pista."}
{"id": "1218533", "revid": "73843", "url": "https://it.wikipedia.org/wiki?curid=1218533", "title": "Ciclismo ai Giochi della XIV Olimpiade", "text": "Le competizioni di ciclismo dei Giochi della XIV Olimpiade si svolsero dal 7 all'11 agosto 1948 al Velodromo di Herne Hill per le competizioni su pista mentre le competizioni su strada si svolsero il giorno 13 agosto 1948 al \"Windsor Great Park\" di Londra."}
{"id": "1218534", "revid": "1543377", "url": "https://it.wikipedia.org/wiki?curid=1218534", "title": "Ciclismo ai Giochi della XI Olimpiade", "text": "Le competizioni di ciclismo dei Giochi della XI Olimpiade si svolsero dal 6 all'8 agosto 1936 al Velodromo olimpico di Berlino per le competizioni su pista mentre le competizioni su strada si svolsero il giorno 10 agosto 1936 nei dintorni di Berlino con partenza e arrivo allo \"Automobil-Verkehrs- und \u00dcbungsstra\u00dfe\"."}
{"id": "1218537", "revid": "1305772", "url": "https://it.wikipedia.org/wiki?curid=1218537", "title": "Kirchheim", "text": ""}
{"id": "1218538", "revid": "121069020", "url": "https://it.wikipedia.org/wiki?curid=1218538", "title": "Potenziale di Morse", "text": " \nIl potenziale di Morse, dal nome del fisico statunitense Philip M. Morse, \u00e8 un conveniente modello per l'energia potenziale di una molecola biatomica. \u00c8 una migliore approssimazione per descrivere la struttura vibrazionale delle molecole rispetto all'oscillatore armonico quantistico in quanto include esplicitamente gli effetti della rottura del legame chimico, come l'esistenza di stati non legati. Rende conto anche dell'anarmonicit\u00e0 dei legami reali e la probabilit\u00e0 di transizione non nulla delle bande di overtone e di combinazione.\nEspressione dell'energia potenziale.\nL'energia potenziale di Morse ha la forma:\ndove formula_2 \u00e8 la distanza fra gli atomi, formula_3 \u00e8 la distanza all'equilibrio, formula_4 profondit\u00e0 del potenziale (definita rispetto agli atomi non legati), ed formula_5 controlla la larghezza del potenziale. L'energia di dissociazione del legame pu\u00f2 essere calcolata sottraendo l'energia al punto zero dalla profondit\u00e0 del potenziale. La costante di forza del legame pu\u00f2 essere determinata considerando la derivata seconda della funzione dell'energia potenziale, dalla quale si dimostra che il parametro formula_5 vale\ndove formula_8 \u00e8 la costante di forza al minimo del potenziale.\nNaturalmente, lo zero di energia potenziale \u00e8 arbitrario, e l'equazione per il potenziale di Morse pu\u00f2 essere riscritta in qualsiasi modo addizionando o sottraendo un valore costante.\nEnergia vibrazionale.\nGli stati stazionari sul potenziale di Morse hanno autovalori\ndove formula_10 \u00e8 il numero quantico vibrazionale formula_11, e formula_12 ha le dimensioni della frequenza, ed \u00e8 matematicamente correlata alla massa della particella formula_13 e alle costanti di Morse tramite la relazione:\nMentre la distanza energetica tra i livelli vibrazionali nell'oscillatore armonico quantistico \u00e8 costante a formula_15, nell'oscillatore di Morse l'energia tra livelli adiacenti diminuisce all'aumentare di formula_10.\nMatematicamente, la distanza tra i livelli di Morse equivale a\nQuesto andamento rende conto dell'anarmonicit\u00e0 riscontrata nelle molecole reali. Tuttavia, questa equazione fallisce al di sopra di alcuni valori di formula_10 dove la differenza formula_19 risulta uguale a zero o negativa. Questo fallimento \u00e8 dovuto al numero \"finito\" di livelli di legame nel potenziale di Morse, e qualche formula_10 massimo, formula_21 rimane legato. Per energie superiori a formula_21, tutti i possibili livelli energetici sono permessi e l'equazione che esprime formula_23 non \u00e8 pi\u00f9 valida.\nAl di sotto di formula_21, formula_23 \u00e8 una buona approssimazione per la vera struttura vibrazionale in molecole biatomiche non ruotanti. Infatti, gli spettri molecolari reali generalmente seguono la relazione\nnella quale le costanti formula_27 e formula_28 possono essere direttamente correlate ai parametri per il potenziale di Morse.\nSoluzione dell'equazione di Schr\u00f6dinger per l'oscillatore di Morse.\nSimilmente all'oscillatore armonico quantistico, le energie e gli autostati del potenziale di Morse possono essere calcolati utilizzando metodi che sfruttano gli operatori. Uno di questi approcci applica il metodo di fattorizzazione all'hamiltoniano."}
{"id": "1218539", "revid": "36426", "url": "https://it.wikipedia.org/wiki?curid=1218539", "title": "Daimler Sovereign", "text": "La Daimler Sovereign \u00e8 un modello di berlina di lusso prodotta dalla Daimler.&lt;br&gt;\nProdotta a partire dal 1966 sulla base della Jaguar \"420\", nel corso degli anni ne sono state realizzate varie versioni fino al 2009, seguendo sempre il modello Jaguar di riferimento.\nStoria.\nQuando, nel 1960, la casa automobilistica Daimler venne acquistata dalla Jaguar, la produzione delle sue storiche e imponenti berline \"Majestic\" e \"Majestic Major\" venne progressivamente terminata e, a partire dal 1968, il logo \"Daimler\" divenne un semplice marchio delle versioni pi\u00f9 prestigiose dei modelli Jaguar.\nNel 1966, la \"Sovereign\" fu il primo modello Daimler ad essere realizzato sotto la nuova gestione, motivo per cui la prima versione fu realizzata sulla base della Jaguar \"420\". &lt;br&gt;\nDa questo modello in poi i successivi esemplari Daimler furono tutti realizzati sulla base di modelli Jaguar e si contraddistinsero sempre per pochi dettagli: oltre al monogramma \"D\" o al logo per esteso, i principali elementi distintivi erano la calandra e il porta targa posteriore caratterizzati dal tipico profilo ondulato.\nUna particolare attenzione fu destinata agli interni che prevedevano un allestimento molto curato e con un vasto uso di pelle pregiata, radica e l'apposizione del logo Daimler sulla calotta del volante o, nelle ultime versioni, realizzato a ricamo sul rivestimento in pelle dei poggiatesta. &lt;br&gt;\nIl nome \"Sovereign\" venne poi abbandonato nel 1986 quando, con il lancio della \"XJ\" \"Series III\", la Jaguar decise di utilizzarlo per i suoi modelli pi\u00f9 prestigiosi.\nLe versioni.\nLa \"Sovereign\" (\"420\").\nBasata sulla Jaguar \"420\" presentata al Salone dell'automobile di Londra del 1965, la \"Sovereign\" rimase in produzione per tre anni divenendo, di fatto, l'ammiraglia della Daimler e, nel 1967, vide affiancarsi la \"250 V8\", a sua volta basata sulla Jaguar \"240\".\nIl motore, montato anteriormente, era un \"XK6\" a marchio Jaguar: un 4,2 litri a sei cilindri in linea dotato di testata a condotti dritti e di alzata camme di 0,95 cm, con due carburatori e sviluppava 249 Cv (Sae) a 5.500 giri al minuto. La trasmissione disponibile di serie era manuale a quattro rapporti, mentre erano disponibili come accessorio l'overdrive oppure un cambio automatico a tre velocit\u00e0. La trazione era posteriore, come consuetudine della tradizione Jaguar.\nDi serie, rispetto alla Jaguar \"420\" vi era il servosterzo \"Marles Varamatic\".\nDi questa prima versione della \"Sovereign\" ne furono prodotti soltanto 5.824 esemplari, poco pi\u00f9 della met\u00e0 dell'analogo modello Jaguar prodotto fino al 1968, tuttavia la sua produzione prosegu\u00ec per circa un anno terminando nel 1969, quando venne sostituita dal nuovo modello basato sulla Jaguar \"XJ\".\nLa \"Sovereign\" (\"XJ\" \"Series I\").\nNel 1969 debutt\u00f2 la \"Sovereign 4.2\", basata sull'innovativa \"XJ Series I\". La meccanica era identica a quella della \"XJ6 4.2 Automatica\", con un propulsore a 6 cilindri in linea da 4.235 cm\u00b3 e 245 CV e cambio automatico.\nQuando nel 1972 venne lanciata la \"XJ12 5.3\", con motore V12 di 5.345\u00a0cm\u00b3 da 285 CV, l'edizione Daimler assunse il nome di \"Double Six\".\nA differenza della \"XJ\", la \"Double Six\" era disponibile anche con passo allungato di dieci centimetri denominata \"Saloon\".\nNel 1973, con la presentazione della \"Series II\" della \"XJ\", anche la versione Daimler venne aggiornata. La \"Sovereign\", disponibile soltanto a passo corto, disponeva ora di 167 CV, mentre la \"Double Six\", fu disponibile anche in versione \"Saloon\" da 272 CV. &lt;br&gt;\nNel 1974 arriv\u00f2 anche la \"Double Six Vanden Plas\" in versione \"Saloon\", con un allestimento particolarmente sofisticato.\nLa \"Coup\u00e9\" (\"XJ\" \"Series II\").\nDalla fine dello stesso anno venne resa disponibile anche l'elegante versione coup\u00e9 basata sulla \"Jaguar XJ12-C\" nelle versioni \"Sovereign\" e \"Double Six\" che divenne l'unica coup\u00e9\na marchio Daimler realizzata. Nel 1974 venne introdotta anche la \"Double Six Vanden Plas Coup\u00e9 5.3\", con un allestimento particolarmente sofisticato. &lt;br&gt;\nQuesta esclusiva versione coup\u00e9 rimase in listino fino al 1977, venendo realizzata soltanto sulla base della \"XJ\" \"Series II\" per una quantit\u00e0 complessiva di appena 2.084 esemplari.\nLa \"Double Six\" (\"XJ Series III\") e le successive versioni (\"XJ40\", \"X300\", \"X350\" e \"X358\").\nCon l'avvento delle \"XJ\" \"Series III\", la gamma comprendeva le \u201cDouble Six\u201d(anche a passo lungo), con potenza di 272 (fino al 1981) o 285 CV (versione \"HE\" post 1981) e le 4.2 \u201cSovereing\u201d, dotate di motore 6 cilindri capace di erogare 230 CV. Il nome \"Sovereign\", infatti, da allora fu utilizzato soltanto per le versioni pi\u00f9 ricche del marchio Jaguar.\nAnche il successivo modello \"XJ\" della Jaguar denominato \"XJ40\" fu proposto in versione Daimler: la \"4.0\" del 1989, basata sulla \"XJ Sovereign 4.0\" (223 CV). Soltanto nel 1992 arriver\u00e0 l'attesa riedizione della \"Double Six\", basata sulla corrispondente versione V12 della \"XJ40\"; fino a quel momento, infatti, era rimasta in produzione la \"Double Six\" con la vecchia carrozzeria \"Series III\". Il motore, con cilindrata incrementata a 6 litri, erogava 313 CV.\nLe sempre pi\u00f9 rare edizioni Daimler sono state proposte anche per le successive versioni della \"XJ\" ma soltanto a passo lungo: la \"6.0 V12\" da 318 CV e la \"4.0 Supercharged\" da 370 CV, fino alle serie \"X350\" e \"X358\", realizzando l'ultimo modello denominato \"Super Eight\".\nL'acquisizione da parte di Tata Motors.\nA seguito dell'acquisizione della Jaguar da parte della Tata Motors avvenuta nel 2008, non si hanno notizie in merito alle sorti future del marchio Daimler."}
{"id": "1218542", "revid": "767487", "url": "https://it.wikipedia.org/wiki?curid=1218542", "title": "Marco Bolis", "text": "Carriera.\nGiocatore.\nCresciuto calcisticamente nelle giovanili del , ha totalizzato complessivamente 191 partite del campionato di Serie B, segnando 11 reti, con le maglie di Milan (2 presenze nella stagione Serie B 1980-1981, chiusa dai rossoneri con la vittoria del campionato cadetto) e (con cui trascorrer\u00e0 gran parte della carriera, disputando con i brianzoli 10 campionati, 6 di B e 4 di Serie C1). \u00c8 tuttora terzo nella classifica di presenze in campionato con il Monza, alle spalle di Fulvio Saini e Sergio Magni.\nAllenatore.\nDopo aver allenato la Voluntas Osio Sotto, formazione di Eccellenza Lombarda, ha guidato il MapelloBonate, in Serie D. Ha ricoperto anche il ruolo di consigliere tecnico nella societ\u00e0 calcistica dilettante di Mozzo.\nNel marzo 2016 si \u00e8 seduto sulla panchina della , vincendo a fine stagione il campionato di Promozione. La stagione seguente \u00e8 passato al , in Serie D, restando alla guida della squadra per quattro stagioni. Per la stagione 2020-21 viene ingaggiato dal Villa Valle, club di serie D, venendo per\u00f2 esonerato il 4 febbraio 2021."}
{"id": "1218545", "revid": "254059", "url": "https://it.wikipedia.org/wiki?curid=1218545", "title": "Battaglia di Marino", "text": "La battaglia di Marino fu una battaglia campale combattuta il 30 aprile 1379 nella vallata sottostante il castello di Marino, allora nello Stato della Chiesa. Durante la battaglia, inquadrata nell'ambito della guerra seguita allo Scisma d'Occidente, si fronteggiarono le truppe mercenarie italiane, fedeli a Papa Urbano VI, tra cui era il condottiero Mostarda da Forl\u00ec, truppe capitanate da Alberico da Barbiano, e le truppe mercenarie francesi e bretoni fedeli all'Antipapa Clemente VII, capitanate dal Conte di Montoje e da Bernardino di Sala. La vittoria fu di Alberico e la conseguenza dello scontro fu la fuga di Clemente VII da Fondi per ritirarsi ad Avignone. Il castello di Marino venne in seguito alla battaglia assediato ed espugnato dal comandante pontificio Giacomo Orsini il 2 giugno 1379.\nAntefatto.\nIl Conclave del 1378 (7-9 aprile 1378).\nGregorio XI mor\u00ec il 27 maggio 1378, lasciando Roma in tumulto.\nLa Santa Sede era tornata a Roma da Avignone solo da pochissimi mesi, e i prelati francesi erano quanto mai intenzionati a tornarsene in Francia. Il popolo romano temeva le trame dell'Arcivescovo di Arles, nonch\u00e9 Camerlengo di Santa Romana Chiesa, Roberto di Ginevra, a loro volta i cardinali temevano il popolo ed i baroni. La sera del 7 aprile, inizio del conclave in Vaticano, il corteo dei prelati che sfilava in Basilica fu accolto da grida di \"\u201clo volemo romano o almanco italiano!\u201d\".\nI voti si addensarono sull'Arcivescovo di Bari, il napoletano Vice-cancelliere Bartolomeo de Prignano, ovvero su di un italiano amico degli angioini filo-francesi. L'8 aprile il popolo, alla falsa notizia che i cardinali avessero eletto un Papa romano nella persona del cardinal Tibaldeschi, irruppe in Vaticano festante suscitando lo sgomento dei prelati, che vestirono da Pontefice il Tibaldeschi e nascosero il vero Papa nei Sacri Palazzi. Mentre il popolo osannava il finto Papa, i cardinali fuggirono trafelati: sei ripararono direttamente in Castel Sant'Angelo, presidiato da milizie bretoni, quattro scapparono nell'Agro (a Zagarolo, Vicovaro ed Ardea) ed altri rientrarono indisturbati nelle proprie dimore. Ma poi si scopr\u00ec l'inganno ed il 9 aprile la cittadinanza rese omaggio al vero Pontefice che, se non era romano, almeno era italiano.\nLo Scisma d'Occidente.\nIl 18 aprile 1378 Bartolomeo de Prignano saliva al Soglio col nome di Urbano VI.\nTrovava subito, a causa dei suoi propositi riformatori, molti nemici nei cardinali stranieri, specie quelli francesi. Cos\u00ec, mentre i bretoni che presidiavano Castel Sant'Angelo dai tempi di Gregorio XI si rifiutavano di cedere al Papa il castello, i cardinali francesi si ritiravano ad Anagni dove, con l'appoggio dei Caetani nemici del Pontefice e di alcune milizie straniere, iniziarono a far guerra ad Urbano ritiratosi, a sua volta, a Tivoli, che aveva dalla sua i romani.\nIl 16 luglio 1378 i romani filo-papalini furono sconfitti dai bretoni nella \"battaglia di ponte Salario\": caddero 500 uomini. I romani allora si vendicarono trucidando ogni straniero presente a Roma.\nIl 6 agosto i tre cardinali italiani fedeli ad Urbano, si incontavano a Palestrina con i delegati dei 13 prelati francesi dissidenti, che sollevarono la tesi dell'invalidit\u00e0 dell'elezione. Numerosi autorevoli prelati e giuristi per\u00f2 sostennero la validit\u00e0 dell'elezione di Urbano VI ma i veri motivi della scissione in atto nella Chiesa stavano ancora nella frattura tra italiani e francesi.\nIl 20 settembre 1378 nel Duomo di Fondi il cardinale Roberto di Ginevra saliva al Soglio col nome di Clemente VII, venendo subito considerato dai giuristi un Antipapa.\nFrattanto, attorno ad Urbano si radunarono nuove forze: oltre a Giordano Orsini del Monte, che era passato col Papa, lo sostenevano le milizie mercenarie italiane guidate da Alberico da Barbiano e Galeazzo Pepoli.\nAppoggiavano invece l'antipapa Clemente VII i Caetani, Conti di Fondi e gli Orsini: inoltre vagavano nell'Agro e presidiavano ancora Castel Sant'Angelo truppe bretoni, comandate dal conte di Montoje nipote dell'antipapa e da Bernardo di Sala.\nLa battaglia di Marino.\nI miliziani francesi si accamparono nell'area dell'attuale Ciampino, lasciando i toponimi di \"Mura dei Francesi\" e \"Casale dei Francesi\".\nPoi per\u00f2, con l'avanzata delle truppe di Alberico da Barbiano, il Montoje ordin\u00f2 la ritirata verso Marino, retta da Giordano Orsini, imparentato con i Caetani e sostenitore dell'antipapa.\nAlla fine le truppe si trovarono faccia a faccia nella stretta vallata sotto le mura del castello, i bretoni accampati sotto Marino, gli italiani su Colle Cimino, altura fortificata all'epoca da Castel de Paolis.\nAlberico divise la sua compagnia in due schiere: una al proprio comando e una comandata da Galeazzo de' Pepoli.\nL'esercito bretone invece era diviso in tre schiere (Piero di Sagra, Bernardon de la Salle e Luigi di Montjoie)\nNella prima fase della battaglia una delle schiere bretoni attacc\u00f2 l'esercito di Alberico e all'inizio la prima linea bretone riusc\u00ec a penetrare nelle prime linee nemiche ma l'attacco venne respinto dalla fanteria di seconda linea nella quale si distinsero in combattimento le fanterie Romane dotate di un gran numero di balestrieri (\"Felix societas pavesatorum et balistrar, alme Urbis\").\nDopo aver Respinto l'assalto Alberico condusse i suoi mercenari all'attacco e riusc\u00ec ad avere una rapida vittoria sulla seconda schiera bertone, ma lo scontro con la terza schiera fu pi\u00f9 lungo e si risolse con la vittoria di Alberico solo a sera quando le riserve della cavalleria pontificia presero al fianco i Bretoni.\nMolti Bretoni caddero durante la battaglia e i capi, presi prigionieri, furono portati a Roma e pochi giorni dopo si arrese anche Castel Sant'Angelo, che era da tempo assediato dai soldati pontifici.\nIl Gregorovius, nella sua \"Storia della Citt\u00e0 di Roma nel Medioevo\", esulta per questa vittoria italiana scrivendo: \u201cper la prima volta le armi nazionali vinsero le compagnie di ladroni stranieri; l'Italia si dest\u00f2 alla fine dal suo letargo, sicch\u00e9 da quella giornata di Marino si pu\u00f2 dire che cominci l'era di una nuova milizia italiana e di una nuova arte di guerra\u201d.\nAlberico da Barbiano rientr\u00f2 in Roma trionfalmente, ed ottenne da Urbano VI uno stendardo con scritto in caratteri d'oro \u201cL'Italia dai barbari liberata\u201d .\nConseguenze della battaglia di Marino.\nConseguenze militari.\nLo stesso giorno in cui a Marino gli italiani sconfiggevano le truppe di Clemente VII, cadeva anche Castel Sant'Angelo, difeso fino ad allora da 75 bretoni.\nMarino invece cadde in mano di Giacomo Orsini, figlio di Giordano e nemico del padre (ch\u00e9 sosteneva il Papa), il 2 giugno 1379, e Giordano fugg\u00ec a Torre Astura dal nipote Onorato I Caetani, che era anche lui un sostenitore dell'antipapa. Caddero in potere dei pontifici anche Rocca di Papa e, il 4 giugno, Cisterna.\nConseguenze politiche.\nClemente VII cos\u00ec si trov\u00f2 a mal partito, e fugg\u00ec a Gaeta e di l\u00ec a Napoli, ospite della regina Giovanna. Ma il popolo napoletano insorse contro lo straniero che cingeva indebitamente una finta tiara, e Clemente ritorn\u00f2 a Gaeta per scappare di l\u00ec in Francia, nazione dove aveva ancora l'appoggio del popolo e dei governanti.\nLo Scisma d'Occidente cesser\u00e0 solo con il Concilio di Costanza del 1417, che elever\u00e0 al Soglio Martino V."}
{"id": "1218547", "revid": "287204", "url": "https://it.wikipedia.org/wiki?curid=1218547", "title": "Centro Giovanile Virescit Boccaleone", "text": "Il Centro Giovanile Virescit Boccaleone, meglio noto come Virescit Boccaleone o semplicemente Boccaleone, \u00e8 stata una societ\u00e0 calcistica italiana, con sede a Bergamo, nel quartiere di Boccaleone.\nFondata nel 1949, disput\u00f2 diversi campionati professionistici per poi fondersi nel 1993 con l', andando cos\u00ec a creare l'.\nIl livello pi\u00f9 alto raggiunto dal club \u00e8 stata la Serie C1, terza divisione del Campionato italiano di calcio, ove il miglior piazzamento ottenuto \u00e8 stato un terzo posto. Nel suo palmar\u00e8s pu\u00f2 vantare la conquista di una Coppa Italia Serie C.\nStoria.\nLe origini.\nLa fondazione della \"Virescit\" risale all'8 dicembre 1912, quando \"Bergamasca di Ginnastica e Scherma\" e \"Atalanta\" non avevano ancora istituito delle proprie sezioni dedicate al calcio. Grazie al \"factotum\" Testa, la societ\u00e0 si afferm\u00f2 in molte manifestazioni sportive cittadine, anche in campo ginnico. Durante la Grande Guerra cont\u00f2 diversi atleti e soci caduti in battaglia: Paganoni, il tenente Vacchelli, il tenente Dolci e il sergente Brolis.\nRicostituita nel 1918, alla fine delle ostilit\u00e0 belliche, termin\u00f2 seconda nel \"Torneo dei Boys\" organizzato dalla Bergamasca di Ginnastica e Scherma, in cui si distinsero diversi dei suoi ragazzi poi cresciuti nella pi\u00f9 nota : Camillo Fenili, Nino Filippini Fantoni, Francesco Malagni e Giuseppe Scarpa.\n\u00c8 fra le societ\u00e0 che costituirono nel 1922 il Comitato ULIC di Bergamo organizzando diversi tornei, sempre a carattere giovanile, grazie al giovane presidente e mecenate Riccardo Barbier. Oltre alla sezione calcistica, poteva allora contare su sezioni di filodrammatica, alpina e ginnastica.\nDalla rinascita alla Serie D.\nNuovamente ricostituitasi al termine della seconda guerra mondiale col nome di \"Unione Sportiva Oratorio Boccaleone\", si affili\u00f2 al CSI nel 1949. La squadra prendeva il nome da un oratorio della citt\u00e0 di Bergamo, e solitamente scendeva in campo con la tradizionale maglia viola e calzoncini bianchi. Affiliatasi alla FIGC all'inizio della stagione sportiva 1970-1971, sotto la presidenza di Pietro Mangili, part\u00ec dalla Terza Categoria e ottenne la promozione in Seconda Categoria nel campionato 1971-1972, vincendo il girone C di Under-21 bergamasco.\nA dare la svolta al club viola fu il presidente Alessandro Ghisleni, subentrato a Mangili all'inizio della stagione 1977-1978, il quale cambi\u00f2 il nome della societ\u00e0 in \"Centro Giovanile Virescit Boccaleone\", ottenendo due promozioni consecutive dalla Prima Categoria alla Serie D.\nI campionati professionistici.\nVinse quindi la Serie D 1980-1981 ottenendo l'accesso tra i professionisti. Al primo anno in Serie C2 i bergamaschi arrivarono sedicesimi e vennero retrocessi a causa di una classifica avulsa sfavorevole. Tornata nei dilettanti la Virescit termin\u00f2 il campionato Interregionale al secondo posto ma la vittoria del torneo arriv\u00f2 l'anno seguente, prevalendo sul nel decisivo spareggio (2-0 dopo i tempi supplementari) e venne cos\u00ec promossa in Serie C2, torneo sorprendentemente vinto da matricola. Cos\u00ec facendo, in soli due anni i viola si trovarono addirittura in Serie C1, a sfidare squadre blasonate a livello nazionale come , , e ; l'impatto con la nuova categoria fu comunque molto positivo, ottenendo un inaspettato quinto posto nel campionato 1985-1986.\nLa stagione 1987-1988 rappresent\u00f2 il punto pi\u00f9 alto della Virescit Boccaleone: chiuso al terzo posto il proprio girone, and\u00f2 quindi a giocare a Perugia, contro la , lo spareggio per l'approdo in Serie B, anche se il risultato finale sorrise ai calabresi (2-0).\nIl ritorno nei dilettanti e lo scioglimento.\nLa favola dei viola, che tanto rapidamente era sorta, altrettanto rapidamente stava per finire: la \"Virescit Bergamo\" \u2014 cos\u00ec la societ\u00e0 si chiam\u00f2 dal 1988 in poi \u2014 in soli quattro anni torn\u00f2 a disputare i campionati dilettantistici, sfiorando tuttavia il ritorno tra i professionisti nella stagione 1992-1993, l'ultima prima dello scioglimento, tramite fusione con il \"Football Club Alzano\", che port\u00f2 alla nascita del nuovo .\nColori e simboli.\nColori.\nIl colore sociale della Virescit Boccaleone era il viola.\nSimboli ufficiali.\nStemma.\nLo stemma della Virescit Boccaleone aveva disegnato al suo interno un leone, il simbolo del quartiere bergamasco.\nStrutture.\nStadio.\nLa Virescit Boccaleone ha giocato fino al 1984 al campo dell'Oratorio di Boccaleone. Con l'immediato ritorno tra i professionisti la squadra ha traslocato a Bergamo, nello stadio Comunale, che verr\u00e0 lasciato nel 1992, quando la squadra ritorn\u00f2 nei dilettanti e al precedente campo da gioco.\nCentro di allenamento.\nLa Virescit Boccaleone disputava i propri allenamenti all'Oratorio Boccaleone.\nTifoseria.\nStoria.\nLa Virescit Boccaleone aveva un tifo ridotto, legato al quartiere di provenienza, a causa della presenza in citt\u00e0 di una squadra di tradizione sportiva molto superiore e anche per la permanenza per quasi tutta la sua storia in campionati dilettantistici.\nA livello di tifoseria organizzata erano due i gruppi principali; la \"Torcida Viola\" e la \"Fossa dei Leoni\".\nGemellaggi e rivalit\u00e0.\nI tifosi della Virescit intrattenevano un gemellaggio con quelli del , infatti in alcune occasioni si recavano al seguito della squadra rossonera.\nLe rivalit\u00e0 erano invece con squadre bergamasche e bresciane."}
{"id": "1218548", "revid": "287204", "url": "https://it.wikipedia.org/wiki?curid=1218548", "title": "Kirchham", "text": ""}
{"id": "1218550", "revid": "1305772", "url": "https://it.wikipedia.org/wiki?curid=1218550", "title": "Kohlberg", "text": ""}
{"id": "1218551", "revid": "7", "url": "https://it.wikipedia.org/wiki?curid=1218551", "title": "Giangirolamo de' Rossi", "text": ""}
{"id": "1218552", "revid": "287204", "url": "https://it.wikipedia.org/wiki?curid=1218552", "title": "K\u00f6nigsdorf", "text": ""}
{"id": "1218556", "revid": "1543377", "url": "https://it.wikipedia.org/wiki?curid=1218556", "title": "Philadelphia Daily News", "text": "Il Philadelphia Daily News \u00e8 un tabloid che cominci\u00f2 ad essere pubblicato il 31 marzo 1925 sotto la guida del fondatore Lee Ellmaker. Appartiene a Philadelphia Media Holdings L.L.C. Ha una tiratura di 113.951 copie."}
{"id": "1218559", "revid": "599013", "url": "https://it.wikipedia.org/wiki?curid=1218559", "title": "Ihm", "text": ""}
{"id": "1218560", "revid": "105788", "url": "https://it.wikipedia.org/wiki?curid=1218560", "title": "Un uragano di pap\u00e0", "text": ""}
{"id": "1218562", "revid": "104458", "url": "https://it.wikipedia.org/wiki?curid=1218562", "title": "Lachen", "text": ""}
{"id": "1218563", "revid": "599013", "url": "https://it.wikipedia.org/wiki?curid=1218563", "title": "Carrosserie Hess", "text": "Carrosserie Hess AG \u00e8 un'azienda svizzera, con sede a Bellach, nel canton Soletta, che realizza veicoli commerciali e di trasporto su strada.\nStoria.\nFondata da Heinrich Hess nel 1882, produceva inizialmente carrozzerie per auto.\nLa societ\u00e0 cominci\u00f2 a realizzare autobus soltanto nel 1919 e pi\u00f9 tardi, nel 1940, in collaborazione con altre societ\u00e0 svizzere come la \"Saurer\", costru\u00ec i primi filobus per le citt\u00e0 di Basilea e Bienne.\nDal 1961, avvalendosi della collaborazione con la \"Franz Brozincevic &amp; Cie, Wetzikon\", si specializz\u00f2 nella produzione di veicoli articolati (autosnodati e filosnodati).\nNel 1991 \u00e8 cominciata la costruzione di mezzi di trasporto con pianale ribassato e nel 2003 ha realizzato il primo jumbofilobus (o filobus biarticolato), costituito da 3 elementi raccordati."}
{"id": "1218565", "revid": "486946", "url": "https://it.wikipedia.org/wiki?curid=1218565", "title": "Fortezza dei Santi Pietro e Paolo", "text": ""}
{"id": "1218567", "revid": "729019", "url": "https://it.wikipedia.org/wiki?curid=1218567", "title": "Isole Aitcho", "text": "Le isole Aitcho (in inglese \"Aitcho Islands\", dalla pronuncia delle lettere \"H.O.\", iniziali di \"Hydrographic Office\") sono un gruppo di isole minori antartiche localizzate nell'arcipelago delle Shetland meridionali tra l'isola Greenwich e l'isola Robert (parte nord dell'English Strait). Le isole sono state mappate nel 1935 durante un'esplorazione oceanografica effettuata dal \"Discovery Committee\" per conto dell'Ammiragliato britannico. La sovranit\u00e0 \u00e8 sospesa ai sensi del trattato antartico.\nLa maggior parte dei nomi delle \"isole Aitcho\" sono stati attribuiti durante le spedizioni antartiche cilene tra gli anni 1949 e 1951. I principali territori sono:\nDurante l'estate australe le isole sono sovente meta delle navi da crociera per consentire ai turisti di ammirare la fauna antartica."}
{"id": "1218569", "revid": "28592", "url": "https://it.wikipedia.org/wiki?curid=1218569", "title": "Zarina Caterina II", "text": ""}
{"id": "1218572", "revid": "287204", "url": "https://it.wikipedia.org/wiki?curid=1218572", "title": "Caterina I", "text": ""}
{"id": "1218573", "revid": "28592", "url": "https://it.wikipedia.org/wiki?curid=1218573", "title": "Zar Nicola I", "text": ""}
{"id": "1218579", "revid": "228587", "url": "https://it.wikipedia.org/wiki?curid=1218579", "title": "Anna Jwanowna", "text": ""}
{"id": "1218584", "revid": "110157", "url": "https://it.wikipedia.org/wiki?curid=1218584", "title": "Lautertal", "text": "Lautertal \u00e8 un comune tedesco di 4.157 abitanti, situato nel land della Baviera."}
{"id": "1218585", "revid": "88740", "url": "https://it.wikipedia.org/wiki?curid=1218585", "title": "Pisorno", "text": "Pisorno era il nome degli stabilimenti cinematografici di Tirrenia, frazione di Pisa.\nStoria.\nNel 1933, l'Ente autonomo Tirrenia costruisce, su progetto dell'architetto Antonio Valente, un complesso di stabilimenti cinematografici a cui viene dato il nome \"Tirrenia Film\". L'anno seguente, Giovacchino Forzano rileva la struttura e la rinomina Pisorno, nome che origina dalla fusione di Pisa e Livorno essendo equidistante dalle due citt\u00e0. Giovacchino Forzano era amico e collaboratore fidato di Benito Mussolini e gli stabilimenti dovevano servire a produrre film di propaganda. Pisorno \u00e8 stata la prima citt\u00e0 del cinema d'Italia prima che fosse creata Cinecitt\u00e0 nel 1937.\nDurante la seconda guerra mondiale gli studi furono requisiti dalle truppe americane che ne fecero il pi\u00f9 grande deposito del Mediterraneo fino al 1948. Nel 1961 furono poi acquistati dalla Cosmopolitan Film di Carlo Ponti e ne presero il nome. L'attivit\u00e0 degli studi Cosmopolitan si interrompe definitivamente nel 1969.\nRecitarono negli stabilimenti della Pisorno tra gli altri: Sophia Loren, Marcello Mastroianni, Claudia Cardinale, Domenico Modugno, Vittorio Gassman, Klaus Kinski, Philippe Noiret, Eduardo, Peppino e Titina De Filippo, Alida Valli, Amedeo Nazzari, Ugo Tognazzi, Fred Astaire, Macario, Edwige Fenech. Tra i registi: Mario Monicelli, Joseph Losey, Mauro Bolognini, Vittorio De Sica, Sergio Corbucci, Marco Ferreri, Elio Petri, Roberto Faenza, Luigi Zampa.\nUn aspetto rilevante della Pisorno fu inoltre la formazione di nuove professionalit\u00e0 fino ad allora scarsamente rappresentate in Italia: tecnici del suono e fonici, direttori e ispettori di produzione, molti dei quali, come la \"dinastia dei truccatori Mecacci\", si trasferirono successivamente negli stabilimenti di Cinecitt\u00e0.\nNegli anni ottanta il nome \"Pisorno\" fu proposto per la creazione di un'unica squadra di calcio rappresentativa delle citt\u00e0 di Pisa e Livorno (storicamente nemiche dal punto di vista sportivo) dall'allora presidente del Pisa Sporting Club Romeo Anconetani: la squadra avrebbe dovuto vestire un'uniforme con i colori di entrambe le squadre (amaranto per il Livorno, nerazzurro per il Pisa) e avrebbe dovuto giocare in un nuovo stadio da costruire ex novo al confine delle due province nei pressi di Coltano.\nNel 1987 i fratelli Paolo e Vittorio Taviani fanno riaprire gli studi per girarvi \"Good Morning Babilonia\", storia di due artigiani toscani che partono a cercare fortuna nel cinema americano. Nei teatri di posa della Pisorno viene ricostruita la Hollywood pionieristica di David Wark Griffith. \nDopo decenni di abbandono, nel ventunesimo secolo le strutture della Pisorno sono in fase di ristrutturazione, soprattutto per la realizzazione di residenze alberghiere.\nNel romanzo inglese \"Cooking with Fernet Branca\" di James Hamilton-Paterson, l'azione si svolge ad un certo momento nei vecchi studi di Pisorno, che vengono restaurati per girare un film ambientato negli anni trenta."}
{"id": "1218590", "revid": "767487", "url": "https://it.wikipedia.org/wiki?curid=1218590", "title": "Trenincorsa", "text": "I Trenincorsa sono un gruppo folk italiano, principalmente acustico, formatosi nel 2001 e basato a Luino (VA).\nI loro brani sono caratterizzati dalle numerose contaminazioni rock, pop, e country, oltre che da numerosi riferimenti alle musiche tradizionali irlandesi. Da notare \u00e8 inoltre l'interessante connubio tra fisarmonica e percussioni africane. Nei loro testi vi \u00e8 un frequente uso della lingua lombarda come strumento poetico e suggestivo, oltre che espressivo.\nStoria.\nIl gruppo si costituisce nell'ottobre 2001 da un'idea di Matteo Carassini (voce e chitarra acustica), che nel giro di qualche mese riunisce il primo nucleo del gruppo: il fisarmonicista Giovanni Bruno e il percussionista Fabio Ferrari.\nDurante il primo \"Festival della musica di Mantova\" (2003) incontrano la Toast Records nella persona di Giulio Tedeschi, con cui inizia una collaborazione a livello nazionale e verso l'Europa del Nord.\nTra le differenti collaborazioni, da citare quelle con il cantautore lombardo Davide Van de Sfroos, con Nanni Svampa ed Enrico \"Erriquez\" Greppi, della Bandabard\u00f2. Alla band si deve inoltre il brano \"Var\u00e9s\", inciso nel 2012 in onore del e adottato quale inno ufficiale della squadra tre anni dopo, nel 2015.\nFormazione.\nLa formazione ha sub\u00ecto vari cambiamenti negli anni. Da maggio 2013 essa comprende 7 elementi:\nProduzione.\nLuoghi dentro.\nNel 2014 i trenincorsa sono autori e interpreti della parte musicale dello spettacolo teatrale \"Luoghi Dentro\" scritto dal loro leader Matteo Carassini in collaborazione con l'attrice e regista Silvia Sartorio. Lo spettacolo \u00e8 liberamente tratto dal racconto autobiografico \"Petali nel vento\" dello scrittore ticinese Nadir Fieni che \u00e8 da sempre stato legato al gruppo da un rapporto di stima e amicizia reciproca.\nLo spettacolo ha visto diverse date in tutto il nord Italia con collaborazioni importanti, e ne \u00e8 stato tratto un DVD registrato live negli studi della RSI."}
{"id": "1218593", "revid": "72811", "url": "https://it.wikipedia.org/wiki?curid=1218593", "title": "Baek Doo San", "text": ""}
{"id": "1218594", "revid": "1573940", "url": "https://it.wikipedia.org/wiki?curid=1218594", "title": "Pseudotritonia", "text": "Pseudotritonia \u00e8 un genere di molluschi nudibranchi della famiglia Proctonotidae.\nTassonomia.\nIl genere comprende le seguenti specie:"}
{"id": "1218596", "revid": "1573940", "url": "https://it.wikipedia.org/wiki?curid=1218596", "title": "Pseudotritonia antarctica", "text": "Pseudotritonia antarctica () \u00e8 un mollusco nudibranchio della famiglia Proctonotidae."}
{"id": "1218597", "revid": "486946", "url": "https://it.wikipedia.org/wiki?curid=1218597", "title": "Telarma", "text": ""}
{"id": "1218600", "revid": "1573940", "url": "https://it.wikipedia.org/wiki?curid=1218600", "title": "Curnon granulosa", "text": "Curnon granulosa () \u00e8 un mollusco nudibranchio della famiglia Proctonotidae. \u00c8 l'unica specie nota del genere Curnon ."}
{"id": "1218601", "revid": "486946", "url": "https://it.wikipedia.org/wiki?curid=1218601", "title": "Charcotia", "text": ""}
{"id": "1218603", "revid": "767487", "url": "https://it.wikipedia.org/wiki?curid=1218603", "title": "Comunit\u00e0 montana del Gemonese, Canal del Ferro e Val Canale", "text": "La Comunit\u00e0 montana del Gemonese, Canal del Ferro e Val Canale comprendeva 15 comuni in provincia di Udine, la sede legale ed operativa si trovava a Pontebba, un'altra sede operativa a Gemona del Friuli. L'ente fu istituito nel 2003 col nome di Comprensorio (poi mutato nuovamente in Comunit\u00e0 montana), a seguito della soppressione della Comunit\u00e0 montana del Gemonese e della Comunit\u00e0 montana del Canal del Ferro e Val Canale. Scopo dell'ente era la valorizzazione umana, sociale ed economica della comunit\u00e0. Gli organi dell'ente erano il presidente, la giunta ed il consiglio.\nLa comunit\u00e0 montana \u00e8 stata soppressa il 1\u00ba agosto 2016 in attuazione della Legge regionale n. 26 del 2014 e delle modifiche apportate con la Legge regionale n. 10 del 2016, riguardanti il riordino degli enti locali. Le sue funzioni sono state prese in carico da due UTI (Unioni Territoriali Intercomunali), quella del Gemonese e quella del Canal del Ferro - Val Canale."}
{"id": "1218607", "revid": "72396", "url": "https://it.wikipedia.org/wiki?curid=1218607", "title": "Chris Vogler", "text": ""}
{"id": "1218613", "revid": "44297", "url": "https://it.wikipedia.org/wiki?curid=1218613", "title": "Bergen County", "text": ""}
{"id": "1218615", "revid": "21880", "url": "https://it.wikipedia.org/wiki?curid=1218615", "title": "Cloelia", "text": ""}
{"id": "1218623", "revid": "1305772", "url": "https://it.wikipedia.org/wiki?curid=1218623", "title": "Comunit\u00e0 montana del Friuli Occidentale", "text": "La Comunit\u00e0 montana del Friuli Occidentale era una Comunit\u00e0 montana che comprendeva tutti i 27 comuni montani della provincia di Pordenone. La sede centrale era a Barcis; un'altra sede operativa si trovava a Meduno. Scopo dell'ente era la valorizzazione umana, sociale ed economica della comunit\u00e0. Gli organi dell'ente erano il presidente, la giunta ed il consiglio.\nLa comunit\u00e0 montana \u00e8 stata soppressa il 1\u00ba agosto 2016 in attuazione della Legge regionale n. 26 del 2014 e delle modifiche apportate con la Legge regionale n. 10 del 2016, riguardanti il riordino degli enti locali. Le sue funzioni sono state prese in carico dalle rispettive UTI (Unioni Territoriali Intercomunali).\nAttrattive turistiche.\nAll'interno della comunit\u00e0 montana, si trovavano numerose attrattive e localit\u00e0 turistiche del Friuli occidentale, che erano:\nErano inoltre presenti\nInformazioni turistiche in Spilimbergo, Maniago, Toppo di Travesio, Piancavallo di Aviano, Barcis e Anduins."}
{"id": "1218625", "revid": "29244", "url": "https://it.wikipedia.org/wiki?curid=1218625", "title": "Aeolidina", "text": ""}
{"id": "1218626", "revid": "115087565", "url": "https://it.wikipedia.org/wiki?curid=1218626", "title": "Nini Giacomelli", "text": "Biografia.\nDal 1988 dirige il Centro Culturale Teatro Camuno.\nDal 1981 \u00e8 autrice di testi di canzoni, di testi teatrali per adulti e ragazzi, di libri di favole e di programmi radiofonici e televisivi. Nel 1988 fonda a Breno il CCTC - Centro Culturale Teatrale Camuno che propone spettacoli sia sul territorio nazionale che internazionale. Nel 1991 \u00e8 tra i soci fondatori di \"G.P.\" (\"Gati Pajassi\") una organizzazione finalizzata a ricercare, elaborare ed a proporre spettacoli che ruotano attorno al mondo delle fiabe.\nPer oltre dieci anni \u00e8 stata un membro del C.d.A. del C.T.B. - Teatro Stabile di Brescia.\nNel 2005, con Bibi Bertelli, d\u00e0 vita al festival di canzone umoristica d'autore Dallo Sciamano allo Showman di cui, nel 2009 diviene Direttore Artistico. A partire dal 1990 risulta essere tra i membri responsabili, in provincia di Brescia, del Sindacato Autori \"Associazione\" di Roma.\nNel 2018 riceve a Barcellona il Premio Amilcare Rambaldi 2018 come operatrice culturale.\nAttivit\u00e0 discografica.\nCome autrice di testi per canzoni, Nini Giacomelli ha collaborato a lungo con il noto paroliere e autore RAI Sergio Bardotti, scomparso nel 2007, e con il pianista e compositore argentino Luis Bacalov, Premio Oscar per la colonna sonora de \"Il postino\".\nLe sue prime produzioni risalgono al 1981, anno in cui ha collaborato con \"La gonna\" e \"Fandango\", all'LP di Ornella Vanoni \"2301 parole\".\nNel 1982 il suo nome era tra gli autori del noto brano \"Amico \u00e8\"\n, celebre brano che durante gli incontri del Campionato di Calcio 1982-83 \u00e8 stato cantato sulle gradinate degli stadi di tutta Italia, oltre ad essere stato inciso in ben 5 album (\"Les Oiseaux du Bonheur\" e \"Gold Vol. 2\" del 1994; \"C'\u00e8 pour vivre\" del 1997, \"Mon ami m'a quitt\u00e9e\" e nella \"Collection 1982-88\") da C\u00e9line Dion e tradotto in molte lingue, tra cui lo svedese, da Ingela Forsman. Un altro suo motivo di successo \u00e8 \"Grazie perch\u00e9\" (1983), sigla RAI TV cantata da Gianni Morandi e da Amii Stewart\nDopo un viaggio di studio e di lavoro in Brasile ha collaborato anche alle traduzioni di brani di noti esponenti della musica sudamericana, come Chico Buarque de Hollanda, Vin\u00edcius de Moraes, Toquinho. Nel 1989 ha scritto \"L'inventore\" per il CD \"Stella Nascente\" di Ornella Vanoni\ne 10 brani per l'LP \"Momenti s\u00ec, momenti no\" di Charles Aznavour e nel 1997 un brano per Tosca: \"Facendo i conti\".\nTra le sue produzioni figurano numerosi lavori per i ragazzi, come il libro con CD musicale e kit didattico \"Favole a pelo d'acqua\" (2004) prodotto per l'Assessorato alla Qualit\u00e0 dell'Ambiente della Regione Lombardia.\nNel 2018 \u00e8 tra i 5 finalisti (votati da una giuria di oltre 300 giornalisti) per la Targa Tenco con la canzone Ninna nanna in fondo al mare.\nAttivit\u00e0 teatrale.\nSono numerose le produzioni teatrali che, a partire dai primi anni ottanta, portano la firma di Nini Giacomelli, alla quale si deve anche la fondazione a Breno, nel 1988, del CCTC - Centro Culturale Teatro Camuno per l'organizzazione di laboratori e spettacoli per bambini e ragazzi, per adulti e anziani.\nNel 1996, sotto la sua direzione e per la regia di Gabriele Marchesini lo spettacolo \"L'ultimo desiderio\" scritto da Pietro Favari, \u00e8 approdato al Teatro Quirino di Roma, all'Arena del Sole di Bologna ed alla RAI.\nTra i suoi primi lavori teatrali figurano \"U.G.A. Unico Grande Amore\" (1988) e \"Status Single\" per Angela Baviera, entrambi con regia di Gabriele Marchesini del Teatro Perch\u00e9 di Bologna.\nNella sua produzione teatrale occupano un posto importante i lavori per i bambini come \"Peter Pan\", messo in scena nel 1987 con la regia di Lua Hadar per la Fondazione AIDA - Teatro Stabile di Verona ed i musical \"La bella addormentata\", \"Cappuccetto Rosso\" (1998) e l'ecospettacolo musicale \"Lattafoglia\", che ha partecipato a vari festival di teatro per ragazzi da Bolzano a Roma e che, nel 2001, \u00e8 stato ospitato\u00a0\u2013 come unica produzione straniera\u00a0\u2013 al CSU Summer arts Festival, organizzato dall'Universit\u00e0 di Stato di Fresno, in California.\nNel 1984 collabora, in qualit\u00e0 di autrice di canzoni, a \"Telecomando\", interpretato da Anna Identici per la regia di Velia Mantegazza presso il Teatro del Buratto di Milano per le canzoni \"Se fossi il tempo\" e \"La ballerina\".\nNel 1985 scrive con Janna Carioli \"Micromare\" per la Compagnia degli Alfredini di Portoferraio.\nNel 1991 e 1992 programma e coordina un corso annuale regionale di \"Pratica Teatrale per Animatori\", direttamente per la Regione Lombardia.\nDal 1998 ad oggi scrive tutte le produzioni teatrali musicali prodotte dal CCTC - Centro Culturale Teatro Camuno di Breno.\nNel 2008 scrive \"I cavalieri del Tempo\", per la regia di Sergio Galassi, del Teatro Stabile Ragazzi - Teatro Evento di Modena.\nNel 2010 scrive il copione de \"Il capomastro di Bensist\u00e0\" produzione del Centro Culturale Teatro Camuno\nNel 2011 scrive il copione del reading \"La scuola suonata\" co-produzione C.C.T.C. e Teatro Stabile C.T.B. di Brescia\nAttivit\u00e0 televisiva.\nSempre per i bambini, nella seconda met\u00e0 degli anni novanta, Nini Giacomelli \u00e8 stata co-sceneggiatrice, con Janna Carioli, per l'Antoniano, di un programma RAI: \"Musica, leggende e altre faccende\".\nNel 2005 e nel 2006 \u00e8 coautrice del programma \"Dallo Sciamano allo Showman - Festival della canzone umoristica d'autore\" inserito nel programma \"Palcoscenico: una carrellata dei momenti salienti del gi\u00e0 citato Festival della canzone umoristica d'autore\", in onda su Rai 2.\nAttivit\u00e0 pubblicistica.\nLa firma di Nini Giacomelli \u00e8 comparsa sulle pagine di varie testate giornalistiche (ad esempio \"Il cantautore\" e \"Notizie Mese\") e varie iniziative editoriali portano il suo nome tra cui \"La bella addormentata\", favola musicale di Charles Perrault con musiche e rielaborazioni originali (Edizioni Teorema, 1987); \"Fiori Disseccati\", una raccolta di racconti ispirata dal viaggio in Brasile (Edizioni CCTC, 1988) e l'antologia di poesie e racconti \"Donna, vorrei che tu, le altre ed io\" (1989).\nNel 1990 alcuni suoi racconti sono pubblicati in \"Raccontare il tempo\", antologia di racconti adita da AA.VV. nel 1997.\nNel 1997 esce \"Viaggio nella musica\" Edizioni Elmedi Paravia\n2001.\nNel 2001 il racconto \"Infiniti Ritorni\" \u00e8 pubblicato nel libro \"I roccoli dell'alta Valcamonica\".\nNel 2007 esce \"Seguendo Virgilio\", pubblicazione su Virgilio Savona a cura del Club Tenco di Sanremo per i tipi di Editrice Zona, che contiene gli atti di un convegno organizzato nel 2004 dal Club Tenco sulla canzone d'autore per bambini con la relazione fatta da Nini Giacomelli per l'occasione.\nL'attenzione all'universo dell'infanzia attraversa anche la sua attivit\u00e0 pubblicistica: il suo lavoro pi\u00f9 recente \u00e8 \"Fiabolario\" (Edizioni Liberodiscrivere), presentato alla Fiera del Libro di Torino nel maggio 2007.\nSempre nel 2007 il mensile nazionale per ragazzi \"La Giostra\" pubblica il racconto \"Il tamburo\".\nNel 2008 pubblica \"Un due tre, giallo rosso e bl\u00e8\", illustrato dall'artista loverese Renata Besola e curato da Edizioni CCTC e dall'Accademia Tadini di Lovere. \nSempre lo stesso anno realizza inoltre una lunga intervista alla madre e al fratello di Sergio Bardotti per il libro \"Se tutti fossero uguali a te\", pubblicato da Editrice Zona.\nNel 2009 scrive il racconto \"Jam Session\", inserito nel libro giallo \"Delitti e canzoni\", di Fabrizio Canciani e Stefano Covri, pubblicato da Edizioni Todaro.\nNel 2009 pubblica inoltre l'audiolibro \"Il ponte dell'affido\", con illustrazioni di Sergio Staino: edito da Rugginenti Edizioni Musicali, il libro contiene un DVD con la fiaba letta da Enzo Decaro, celebre attore coprotagonista con Massimo Troisi ne \"La smorfia\".\nA fine 2009, per l'Accademia Nazionale di Santa Cecilia di Roma, ha pubblicato l'audiolibro per ragazzi \"Ai due lati dell'arcobaleno\", scritto con Janna Carioli.\nA maggio 2010, per i tipi di Rugginenti Editore di Milano, pubblica il libro \"Occhi di ragazzo. Sergio Bardotti:un artista che non ha mai smesso di sognare\" con interventi di Silvana Antonioli Cameroni, Ornella Vanoni, Luis Bacalov, Pippo Baudo, Massimo Bardotti, Alberto Bazzurro, Bibi Bertelli, Roberto Bianchin, Luigi Bolognini, Marco Brogi, Sergio Cammariere, Ida Cassin, Max Cavezzali, Lucia Carenini, Roberto Coggiola, Simone Cristicchi, Luca Crovi, Enzo Decaro, Ezio de Oliveria Rocha, Mario Luzzatto Fegiz, Gilda Mattoso, Vincenzo Mollica, Mauro Pagani, Gino Paoli, Andrea Quartarone, Massimo Ranieri, Sergio Secondiano Sacchi, Franco Settimo, Sergio Staino e Giorgio Tura\nA novembre 2010, per i tipi di Zona Editrice, pubblica il libro con CD dal titolo \"Di Tempo e Terre\". Nel CD sono contenute canzone inedite cantate da: Ornella Vanoni, Alberto Patrucco, Joan Isaac, Peppe Voltarelli, Sismica, Stefano Covri, Alessio Lega e altri.\nA novembre 2011, per i tipi di Foschi Editore, pubblica il libro \"La scuola suonata.Maestronze e genitorazzi\".\nAd aprile 2018, per i tipi di Liberodiscrivere, pubblica il libro con CD \"Ninna nanna in fondo al mare\" . Testo di Nini Giacomelli, Illustrazioni di Marco Furlotti, traduzione in inglese di Audrey Martin. Per il CD: Testo di Nini Giacomelli, Musica di Alessio Lega , Canta Ginevra di Marco accompagnata dall'Orchestra Multietnica di Arezzo e Francesco Magnelli e Andrea Salvadori, interpreta la filastrocca Ascanio Celestini. Arrangiamenti di Rocco Marchi. Videoclip realizzato da Riccardo Pittaluga.\nAttivit\u00e0 di ricerca e didattica.\nL'attivit\u00e0 di ricerca e didattica \u00e8 il naturale corollario dell'attivit\u00e0 teatrale e pubblicistica. Risale cos\u00ec alla fine degli anni '90 la partecipazione di Nini Giacomelli al convegno \"L'emozione di conoscere\", organizzato dal Dipartimento di Scienze dell'Educazione dell'Universit\u00e0 di Bologna per il Progetto Erasmus denominato \"Laboratorio sulla comunicazione attiva\".\nUn'interessante collaborazione con gli Stati Uniti l'ha vista impegnata, tra il 1999 e il 2001, in seminari e laboratori sulla scrittura teatrale presso l'Universit\u00e0 di Stato della California di Fresno e con la John Gills School di Redwood City.\nPi\u00f9 di recente \u00e8 intervenuta al convegno \"Omaggio a Virgilio Savona: le canzoni per i bambini. Gli autori.\", organizzato a Sanremo nel corso dell'edizione 2004 del Premio Tenco. \nNini Giacomelli \u00e8 stata relatrice e coordinatrice di un \"Corso di Scrittura Creativa\" per l'Universit\u00e0 degli Studi di Milano-Bicocca.\nNel 2005 \u00e8 stata relatrice, presso il Corso di Economia dell'Universit\u00e0 Bocconi di Milano, di uno stage intitolato \"Strategia e governance di eventi\", per il Corso di Laurea Specialistica in Economia delle Arti, della Cultura e della Comunicazione."}
{"id": "1218627", "revid": "29244", "url": "https://it.wikipedia.org/wiki?curid=1218627", "title": "Aeolidoidea", "text": ""}
{"id": "1218629", "revid": "729019", "url": "https://it.wikipedia.org/wiki?curid=1218629", "title": "Marco Platania", "text": "Biografia.\nFiglio d'arte (il padre Davide milit\u00f2 nell') inizi\u00f2 a giocare all'et\u00e0 di otto anni nelle giovanili dello stesso club paterno.\nDebuttante in prima squadra nel 1991, con tale club milit\u00f2 1998, vincendo tre scudetti e una Coppa Italia; successivamente fu all'Amatori &amp; Calvisano quando quest'ultimo rilev\u00f2 il titolo sportivo dell'Amatori e ivi rimase fino al 2001; laureatosi in ingegneria, scelse di non passare professionista per intraprendere la carriera di dirigente d'azienda.\nCon la Nazionale maggiore disput\u00f2 4 incontri, con 2 mete, tra il 1994 e il 1996 e fu inserito da Georges Coste nella rosa per la in Sudafrica, nel corso della quale tuttavia non fu mai schierato.\nFu presidente della sezione Sport della Compagnia delle Opere, incarico ricoperto dal 2008 al 2013."}
{"id": "1218640", "revid": "112926619", "url": "https://it.wikipedia.org/wiki?curid=1218640", "title": "Madonna Rucellai", "text": "La Madonna Rucellai, o Madonna dei Laudesi, \u00e8 una Madonna col Bambino in trono (quindi una \"Maest\u00e0\") e sei angeli, dipinta da Duccio di Buoninsegna. \u00c8 una tempera su tavola e misura 450x290\u00a0cm. Proveniente dalla chiesa di Santa Maria Novella di Firenze, \u00e8 conservata alla Galleria degli Uffizi dove \u00e8 collocata in una sala scenografica con altre grandi maest\u00e0: la \"Maest\u00e0 di Santa Trinita\" di Cimabue e la \"Maest\u00e0 di Ognissanti\" di Giotto.\nStoria.\nLa pala venne commissionata a Duccio il 15 aprile 1285 dalla Compagnia dei Laudesi per la chiesa di Santa Maria Novella a Firenze. Anticamente si trovava nella cappella di questa compagnia, chiamata poi Cappella Bardi, dove alcuni affreschi tardo-duecenteschi, attribuiti allo stesso Duccio e riscoperti da poco sotto altri trecenteschi, furono probabilmente dipinti a suo coronamento.\nGi\u00e0 un commentatore trecentesco della \"Divina Commedia\" la riferiva per\u00f2 a Cimabue. Vasari conferm\u00f2 questa tradizione locale e descrisse un aneddoto che svi\u00f2 per secoli la corretta attribuzione: quando Carlo d'Angi\u00f2 era a Firenze, decise di visitare la casa-bottega del maggiore artista cittadino, Cimabue, situata nell'attuale piazza dei Ciompi, e che la scoperta della tavola ormai quasi ultimata provoc\u00f2 una tale allegria tra i vicini da far prendere alla zona il nome di Borgo Allegri.\nNel 1591 venne spostata nella vicina Cappella Rucellai, dalla quale prese il nome correntemente usato. Qui la vide nel 1750 Giuseppe Richa, autore di una monumentale descrizione delle chiese fiorentine. L'equivoco sull'attribuzione a Cimabue si trova ancora negli scritti della fine del XIX secolo (Strzygowski, Zimmermann, Thode tra gli ultimi), finch\u00e9 Wickoff, nel 1899, non la rifer\u00ec per primo a Duccio riscoprendo il documento del 1285, che tra l'altro era stato gi\u00e0 pubblicato da Vincenzo Fineschi nel 1790 e rimasto ignorato fino ad allora. Ancora negli anni venti vari studiosi cercarono di conciliare la tradizione con l'evidenza ammettendo una collaborazione, pi\u00f9 o meno spinta, da i due artisti (Fry, Rintelen, Chiappelli, Lionello Venturi, Sir\u00e9n). alcuni parlarono anche di un maestro indipendente (Perkins, Suida, Berenson, Cecchi e Toesca). Oggi, dopo aver meglio chiarito il confine tra i due artisti, soprattutto riguardo agli anni giovanili del senese, l'attribuzione \u00e8 riferita unanimemente a Duccio.\nLa pala rimase nella stessa collocazione fino al 1937, quando venne esposta in una grande mostra su Giotto a Firenze; nel 1948 venne trasferita agli Uffizi, dove si trova ancora oggi.\nL'opera fu revisionata nel 1947-1948 e restaurata nel 1989 da Alfio Del Serra.\nDescrizione e stile.\nLa tavola \u00e8 la pi\u00f9 grande che ci sia pervenuta riguardo al Duecento e venne dipinta dal pittore senese, allora giovane e in patria straniera (Firenze e Siena erano due repubbliche diverse).\nL'opera si ispira alla \"Maest\u00e0 del Louvre\" di Cimabue, dipinta circa cinque anni prima, con la stessa disposizione del trono in tralice, la stessa inclinazione dei volti, i medesimi gesti della madre col figlio, la stessa impostazione della cornice. Il tema per\u00f2 \u00e8 qui rappresentato con una nuova sensibilit\u00e0, pi\u00f9 \"gotica\", carico di ancora maggiore dolcezza nei volti e nella dolente umanit\u00e0 che supera i rigidi schematismi bizantini, facendo eco all'importanza tributata nel Duecento ai culti mariani.\nLa Madonna Rucellai di Duccio \u00e8 pi\u00f9 aristocratica e raffinata. I volti di tutti i personaggi, sebbene ancora enigmatici, sono pi\u00f9 dolci e gentili, secondo un distacco dall'opera di Cimabue che non era ancora evidente nell'antica \"Madonna Gualino\" di Duccio (1280-1283), divenendo percettibile nella \"Madonna di Crevole\" (1283-1284) e che in questa opera del 1285 diventa pi\u00f9 evidente: la Vergine sembra quasi abbozzare un sorriso. Ci\u00f2 d\u00e0 all'immagine un senso di maggiore aristocraticit\u00e0, innestata sulla solida maestosit\u00e0 e l'umana rappresentazione di Cimabue.\nCon tutta probabilit\u00e0 Duccio ebbe come ispirazione anche gli oggetti quali smalti, miniature e avori provenienti dalla Francia, di sapore innovativamente gotico. Sono molti infatti gli elementi di stile gotico presenti nell'opera: mancano le lumeggiature dorate dell'agemina, sostituite da delicate modulazioni di colore e pieghettature spesso cadenti che danno sostanza alle figure. Inoltre Duccio vi immise un nervoso ritmo lineare, come sottolineato dal capriccioso orlo dorato della veste di Maria, che disegna una complessa linea arabescata che va dal petto fino ai piedi, in opposizione alle rigide e astratte pieghe a zig zag della pittura bizantina. La gamma cromatica \u00e8 ricca e varia, come gi\u00e0 andava conquistando la scuola senese, e conta colori che si esaltano a vicenda come il rosa smalto, il rosso vinato e il blu chiaro. Le aureole della Madonna e del Bambino sono decorate da raffinati motivi che creano un'aura di impalpabile trasparenza. I sei angeli che circondano la Madonna sono perfettamente simmetrici (forse dipinti tramite sagome cartonate, i cosiddetti \"patroni\") e stanno irrealisticamente inginocchiati uno sopra l'altro ai lati del trono, senza una minima sensazione di piani in profondit\u00e0, come in Cimabue. Del resto anche nel trono sono pi\u00f9 curati i decori preziosi, con bifore e trifore gotiche e con il sontuoso drappo di seta sullo schienale.\nLa cornice modanata ha un ruolo fondamentale nella composizione, ribadito dal recente restauro. Essa \u00e8 in parte d'oro e in parte dipinta, con una fascia interrotta da clipei con busti di profeti biblici e santi domenicani, tra i quali il fondatore dei Laudesi san Pietro Martire. Queste figure, pur nelle dimensioni ridotte, presentano una notevole distinzione nelle singole fisionomie."}
{"id": "1218641", "revid": "287204", "url": "https://it.wikipedia.org/wiki?curid=1218641", "title": "NGC 6193", "text": "NGC 6193 (noto anche come C 82) \u00e8 un ammasso aperto piuttosto appariscente situato nella costellazione dell'Altare; fa parte di un'associazione OB nota come Ara OB1a ed \u00e8 associato alla nebulosa NGC 6188.\nOsservazione.\nSi individua nella parte settentrionale della costellazione; la stella pi\u00f9 vicina ben visibile a occhio nudo \u00e8 , situata circa 2 gradi a nordovest. Con un binocolo \u00e8 visibile solo la caratteristica pi\u00f9 importante, cio\u00e8 la presenza di una coppia di stelle di magnitudine 5 e 6 che domina su un gruppetto di stelle di magnitudine 9 e 10; con un telescopio amatoriale \u00e8 possibile risolvere completamente l'oggetto e con un riflettore di 200\u00a0mm di apertura si noter\u00e0 pure che le due componenti principali sono stelle doppie. Nelle foto a lunga esposizione si evidenzia inoltre una tenue nebulosit\u00e0 diffusa, illuminata dall'ammasso, conosciuta con la sigla NGC 6188.\nA causa della sua declinazione fortemente meridionale, quest'ammasso pu\u00f2 essere osservato soprattutto da osservatori situati nell'emisfero australe della Terra; la sua osservazione dall'emisfero nord \u00e8 possibile solo in vicinanza delle latitudini subtropicali. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nNGC 6193 \u00e8 stato scoperto da James Dunlop, il quale lo inser\u00ec nel suo catalogo edito nel 1827; venne in seguito riosservato da John Herschel, che lo descrisse come un ammasso di una dozzina di stelle di magnitudine compresa fra la 10 e la 11, situato vicino a una debole nebulosa molto estesa. Il New General Catalogue ne fornisce una descrizione simile, ma pi\u00f9 stringata.\nCaratteristiche.\nNGC 6193 costituisce il nucleo di una brillante associazione OB nota come Ara OB1a; la sua distanza, stimata attorno ai 1300\u00a0parsec (4240 anni luce), la colloca vicino al bordo esterno del Braccio del Sagittario, in primo piano rispetto alla vicina regione di Scorpius OB1.\nLe sue componenti fisiche sarebbero una sessantina, la maggior parte delle quali comprese fra le classi spettrali O, B e A; fra queste spicca HD\u00a0150135/6, la stella pi\u00f9 luminosa dell'ammasso, costituita in realt\u00e0 da un sistema doppio con componenti entrambe di classe O con un periodo orbitale di appena 2,66 giorni. La componente primaria sembra anche essere la stella pi\u00f9 vicina al Sole a possedere la classe spettrale O3. L'et\u00e0 delle componenti si aggira sui 3 milioni di anni appena. Studi condotti col telescopio Chandra hanno permesso di scoprire 43 sorgenti di raggi X con una massa pari ad almeno 1 massa solare, tutte racchiuse entro un raggio di 6,8' dalla stella centrale dell'ammasso.\nNumerose altre sorgenti di raggi X scoperte in questa regione possiedono anche una controparte visibile agli infrarossi e sono molto probabilmente membri effettivi dell'associazione. Sono state anche identificate 185 protostelle di Classe\u00a0II, associate sia all'ammasso che alla nebulosa NGC\u00a06188."}
{"id": "1218643", "revid": "4175", "url": "https://it.wikipedia.org/wiki?curid=1218643", "title": "Giambattista Croci", "text": "Biografia.\nCresciuto nel calcio, fu dirottato alla Sambenedettese Rugby a 17 anni in ragione della sua altezza, nel ruolo di seconda linea bench\u00e9, per sua stessa ammissione, a lungo ignaro delle regole del gioco.\nCon tale squadra esord\u00ec in serie C e successivamente, durante il servizio militare, gioc\u00f2 per la rappresentativa Interforze di Napoli (gruppo sportivo espressione di tutte le Forze dell'Ordine); durante una trasferta della squadra militare in Veneto fu notato dal che lo ingaggi\u00f2 nel 1988 e lo port\u00f2 alla ribalta nazionale.\nNel 1989 pass\u00f2 all', con il quale vinse tre titoli di campione d'Italia.\nNel 1990 esord\u00ec in Nazionale sotto la guida di Bertrand Fourcade, contro l'.\nIl momento pi\u00f9 rappresentativo della carriera sportiva di Croci \u00e8 legato alla vittoria, ottenuta il a Grenoble, contro la nella finale della Coppa FIRA 1995-97: egli fu autore della terza delle quattro mete italiane in tale incontro, importante perch\u00e9 fu quella che alter\u00f2 l'equilibrio della gara, in quel momento ferma sul 20-20, al termine di un'azione corale partita dai 22 metri azzurri, che vide protagonisti nell'ordine Vaccari, P\u00e9rtile, Dom\u00ednguez, ancora Vaccari, Marcello Cuttitta, Troncon e infine Croci.\nQuello fu l'incontro che, di fatto, apr\u00ec all'Italia l'ingresso nel rugby d\"\u00e9lite\" e la meta di Croci, ritenuta decisiva non tanto per il punteggio (fu Paolo Vaccari a marcare la meta della sicurezza, che portava l'Italia sul 40-20 a quattro minuti dalla fine) quanto perch\u00e9 il passaggio finale provenne da un'azione alla mano che impegn\u00f2 molti giocatori della squadra, fu presa a simbolo del passaggio del rugby italiano dal dilettantismo e semi-volontariato al professionismo e alla programmazione: come disse Corrado Sannucci nel 2005, \u00ab[la meta] che ha strappato il rugby italiano dalle parrocchie per consegnarlo alla BBC\u00bb.\nRitiratosi dal rugby attivo nel 2000, Croci vive a Roma e lavora per un istituto di credito; in occasione dell'incontro con tenutosi ad Ascoli Piceno durante la serie di \"test match\" autunnali della Nazionale italiana nell'autunno 2009, il comune di San Benedetto del Tronto confer\u00ec a Croci il premio \"Una vita per il rugby\"."}
{"id": "1218646", "revid": "63716", "url": "https://it.wikipedia.org/wiki?curid=1218646", "title": "Periodo Azuchi", "text": ""}
{"id": "1218648", "revid": "63716", "url": "https://it.wikipedia.org/wiki?curid=1218648", "title": "Periodo Momoyama", "text": ""}
{"id": "1218654", "revid": "599013", "url": "https://it.wikipedia.org/wiki?curid=1218654", "title": "Ewerthon", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nDopo aver esordito nel 1998 con il Corinthians, nel 1999 si trasferisce in prestito al Rio Branco. Tornato al Corinthians, rimane in rosa fino all'estate del 2001.\nNel 2001 si trasferisce infatti nella squadra tedesca del , dove rimarr\u00e0 per 4 stagioni prima di trasferirsi in Spagna, al Real Zaragoza per 2,3 milioni di euro.\nIn Spagna, segna 21 goal in 65 presenze. Due anni dopo viene mandato in prestito dapprima allo (rientrando a dicembre al Real Zaragoza), poi all'Espanyol, in cui si trasferisce nel gennaio 2008. Chiude la stagione col club catalano, prima di tornare nuovamente a Saragozza.\nNel 2010 scade il suo contratto con il club aragonese e torna in Brasile, al Palmeiras.\nIl 6 gennaio 2011 rescinde consensualmente il contratto in scadenza a fine anno.\nA luglio firma con il club ceceno del , squadra della Prem'er-Liga russa. La sua esperienza \u00e8 da dimenticare. Il 9 gennaio 2012 rescinde consensualmente il contratto con la societ\u00e0.\nIl 28 gennaio 2012 viene ingaggiato dall'Al-Ahly, club militante in Qatar Stars League. Qualche mese dopo viene ingaggiato dall'Am\u00e9rica-MG, facendo cos\u00ec ritorno in Brasile. Nel gennaio 2014 viene ingaggiato dall'Atl\u00e9tico Sorocaba.\nNazionale.\nHa esordito con la Nazionale brasiliana nel 2001, e ha partecipato alla Copa Am\u00e9rica 2001. Conta sette presenze in maglia verdeoro."}
{"id": "1218659", "revid": "1155", "url": "https://it.wikipedia.org/wiki?curid=1218659", "title": "Botiinae", "text": "La sottofamiglia Botiinae comprende alcune specie di pesci della famiglia Cobitidae.\nGeneri.\nLa sottofamiglia comprende 7 generi:"}
{"id": "1218660", "revid": "1155", "url": "https://it.wikipedia.org/wiki?curid=1218660", "title": "Chromobotia", "text": ""}
{"id": "1218667", "revid": "287204", "url": "https://it.wikipedia.org/wiki?curid=1218667", "title": "NGC 6397", "text": "NGC 6397 (noto anche come C 86) \u00e8 un ammasso globulare piuttosto appariscente posto nella costellazione dell'Altare.\nInvisibile ad occhio nudo, si rivela all'osservazione binoculare come una leggera macchia chiara. Per notare le sue componenti pi\u00f9 luminose, che sono di tredicesima magnitudine, occorrono telescopi con un'apertura non inferiore ai 180-200mm. \u00c8 uno degli ammassi globulari pi\u00f9 vicini conosciuti, essendo distante dal Sole 7200 anni-luce, ma non risulta essere il pi\u00f9 luminoso a causa della sua debole concentrazione (classe IX).\nOsservazione dei dati incrociati prodotti con i telescopi Hubble e Gaia al centro dell'ammasso evidenzierebbero la presenza di una massa non puntiforme che farebbe supporre la presenza di pi\u00f9 buchi neri di massa stellare, piuttosto che, come tipicamente avviene, un'unica massa concentrata originata molto presumibilmente da un unico buco nero di massa intermedia o massiva."}
{"id": "1218671", "revid": "287204", "url": "https://it.wikipedia.org/wiki?curid=1218671", "title": "Successione dello stato italiano", "text": "La successione dello stato a causa di morte \u00e8 un istituto giuridico dell'ordinamento civile italiano. Prevede la devoluzione dell'eredit\u00e0 allo Stato italiano nel caso in cui, al momento della morte, il defunto non abbia avuto eredi legittimi entro il sesto grado e, in vita, non abbia provveduto a nominare eredi testamentari. \nIn questo caso l'acquisto opera di diritto senza accettazione e non pu\u00f2 essere oggetto di rinunzia. Lo Stato non risponde mai dei debiti e dei legati oltre il valore dei beni acquistati. La disciplina \u00e8 dettata dall'articolo 586 del codice civile.\nL'istituto.\nLa \"ratio\" di questo tipo di successione a causa di morte va individuata non solo nell'esigenza di supplire alla mancanza di ogni successibile, ma anche nello sfavore del legislatore verso una successione ereditaria non fondata sul lavoro n\u00e9 sul risparmio e a vantaggio di soggetti non legati al \"de cuius\" da stretti rapporti di parentela.\nCi\u00f2 spiega perch\u00e9, mentre nel Codice abrogato del 1865 l'eredit\u00e0 si devolveva allo Stato solo in mancanza di congiunti entro il 10\u00ba grado, il Codice vigente del 1942 ha ridotto la successione dei parenti entro il 6\u00ba grado.\nPresupposto della successione dello Stato \u00e8 una \"eredit\u00e0 vacante\", fenomeno che ricorre quando manca ogni successibile legittimo e testamentario; la \"vacanza\" pu\u00f2 anche verificarsi qualora i successibili esistano ma abbiano perduto il diritto di accettare per rinunzia, prescrizione o decadenza.\nL'eredit\u00e0 vacante si distingue dall'eredit\u00e0 giacente perch\u00e9 quest'ultima presuppone la possibilit\u00e0 di una futura accettazione: al contrario, quella vacante presuppone accertato in modo definitivo che non vi siano pi\u00f9 successibili.\nQuanto alla natura giuridica di questa successione, una parte della dottrina (meno recente) riteneva che lo Stato non era n\u00e9 erede n\u00e9 legatario, ma che veniva ugualmente alla successione in quanto aveva la \"sovranit\u00e0\" su tutti i beni situati sul proprio territorio, i quali solo per \"concessione\" si ritenevano attribuiti in godimento ai singoli cittadini, e pertanto \u00aballa morte del concessionario i beni ritornavano allo Stato\u00bb. In contrario, si \u00e8 osservato che questa teoria non spiega come mai lo Stato non possa riprendere in ogni momento i \"suoi\" beni, ma debba attendere la mancanza di successibili.\nAltra parte della dottrina considera lo Stato come successore a titolo particolare, tenuto soprattutto conto della responsabilit\u00e0 \"intra vires\", del carattere necessario della successione, e della correlativa esclusione del potere di rinunzia.\nDottrina prevalente ritiene che lo Stato sia un vero e proprio successore legittimo e a titolo universale.\nLa tesi della successione a titolo di erede si basa sulla considerazione che lo Stato acquista l'eredit\u00e0 come universalit\u00e0: pertanto, la ragione della successione dello Stato \u00e8 nella sua funzione pubblica, ma questa funzione viene analizzata utilizzando il mezzo tecnico apprestato dal diritto privato, vale a dire la successione a titolo di erede.\nL'acquisto dello Stato opera \"di diritto\", senza bisogno di accettazione, e non pu\u00f2 farsi luogo a rinuncia (art. 586 del Codice civile). La necessit\u00e0 dell'acquisto importa la limitazione della responsabilit\u00e0 \"intra vires\". La norma che prevede una responsabilit\u00e0 limitata dello Stato (art. 586, comma 2, cod. civ.) non \u00e8 che l'adattamento alla particolare posizione dello Stato del principio stabilito dall'art. 473 del Codice civile per le persone giuridiche in genere.\nAllo Stato spetta anche il diritto di accettare l'eredit\u00e0 che eventualmente faccia parte del patrimonio del quale lo Stato \u00e8 erede (art. 479 cod. civ.); naturalmente, questa eredit\u00e0 (=quella \"contenuta\") non si acquista automaticamente, e quindi in linea di principio lo Stato pu\u00f2 accettarla o rinunziarvi.\n\u00c8 discusso se si possano trasmettere allo Stato i vantaggi di un'assicurazione sulla vita stipulata dal dante causa a favore degli eredi. La risposta \u00e8 negativa, poich\u00e9 ai sensi dell'art. 1920, ultimo comma, cod. civ., questo diritto non fa parte dell'asse ereditario, ma \u00e8 acquistata dal terzo beneficiario in base al contratto di assicurazione, cio\u00e8 con un atto \"inter vivos\"."}
{"id": "1218672", "revid": "486946", "url": "https://it.wikipedia.org/wiki?curid=1218672", "title": "Trettr\u00e8", "text": ""}
{"id": "1218681", "revid": "51323", "url": "https://it.wikipedia.org/wiki?curid=1218681", "title": "Legittima", "text": ""}
{"id": "1218685", "revid": "1540383", "url": "https://it.wikipedia.org/wiki?curid=1218685", "title": "Gran Premio della Malesia 2006", "text": "Il Gran Premio di Malesia 2006 fu la seconda gara del Mondiale 2006 e vide la seconda vittoria in due gare della Renault. A vincere la gara fu l'italiano Giancarlo Fisichella, davanti al compagno di squadra Fernando Alonso e all'inglese Jenson Button. Questo gran premio \u00e8 finora l'ultima gara di Formula 1 vinta da un pilota italiano.\nQualificazioni.\nQualifica 1.\nNella Q1 escono fuori le due Toro Rosso, le due Midland e le due Super Aguri.\nQualifica 2.\nAlla Q2 esce Felipe Massa perch\u00e9 non aveva fatto nessun tempo, \u00e8 viene anche penalizzato per aver sostituito due motori, cos\u00ec parte 21o. Anche Barrichello e Coulthard vengono penalizzati per aver sostituito il motore.\nQualifica 3.\nNella Q3 prende la Pole Position Fisichella, seguito da Button e incredibilmente da Rosberg. R.Schumacher parte in fondo allo schieramento per aver sostituito il motore dopo le qualifiche."}
{"id": "1218690", "revid": "1086846", "url": "https://it.wikipedia.org/wiki?curid=1218690", "title": "Societ\u00e0 Sportiva Lazio 2006-2007", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 2006-2007.\nStagione.\nAl termine della stagione 2005-2006 la Lazio, insieme ad altri club (tra cui Fiorentina, Juventus e Milan), viene coinvolta nello scandalo di \"Calciopoli\" riguardante un giro di partite truccate risalenti al 2004-2005. In prima istanza il club biancoceleste viene condannato alla retrocessione in Serie B, ma una confessione dell'arbitro Daniele Tombolini rende pi\u00f9 chiaro il quadro: Tombolini ammette che nell'unica partita incriminante la Lazio gli era stato richiesto di prestare attenzione (in quanto la squadra era stata vittima di torti in precedenza), ma egli non favor\u00ec i capitolini con la sua direzione di gara. A seguito di questa confessione, il giudice Sandulli revisiona la sentenza: la Lazio subisce una penalizzazione di 30 punti nel campionato 2005-2006 (perdendo la possibilit\u00e0 di partecipare alla Coppa UEFA, dopo essersi qualificata sul campo), e di 11 punti da scontare nel successivo torneo di Serie A.\nIl calciomercato vede gli arrivi di Makinwa dal Palermo e di Ledesma dal Lecce; durante la finestra di gennaio vengono ceduti il giovane Pasquale Foggia (al Cagliari) e il capitano Massimo Oddo (al Milan), quest'ultimo tra le contestazioni dei tifosi.\nIl Campionato 2006-2007 non inizia bene per la Lazio, che subisce due sconfitte nelle prime due giornate contro Milan e Palermo (entrambe col risultato di 2-1). Tuttavia nelle settimane seguenti una serie di vittorie e la restituzione di 8 degli 11 punti di penalizzazione (in seguito all'arbitrato del CONI) permettono alle \"Aquile\" di risalire in classifica. Il 10 dicembre 2006 la squadra di Delio Rossi riesce a vincere il derby di andata, rifilando un 3-0 alla Roma. Anche grazie a un positivo girone di ritorno la Lazio chiude il campionato al terzo posto, qualificandosi per i preliminari di Champions League: era dalla stagione 2002-2003 che la Lazio non terminava il campionato nelle prime quattro posizioni.\nIl percorso in Coppa Italia comincia eliminando il Rende (4-0) e il Monza (4-3 ai tiri di rigore), ma si interrompe al terzo turno contro il Messina (allenato dall'ex Bruno Giordano): i siciliani battono la Lazio ai tempi supplementari, col risultato di 4-3.\nMaglie e sponsor.\nIl 27 luglio 2006, sono state presentate le nuove maglie della Lazio da Marco Canigiani del marketing biancoceleste e Furio Focolari, responsabile delle relazioni esterne della Puma, presso la sala congressi dell'Hotel Avita di Bad Tatzmannsdorf. La divisa per le partite casalinghe mantiene i caratteristici colori bianco e celeste della squadra, quella di riserva con l'accostamento cromatico bianco/navy. Aerodinamica e raffinata, l'originale stampa mimetica tono su tono, le scritte e i numeri nel carattere PUMA Pace ne perfezionano la presenza sul campo. La nuova divisa introduce un nuovo tessuto antistrappo sviluppato in collaborazione con la \"Manchester Metropolitan University\", per una soluzione leggera a prescindere dalle condizioni atmosferiche o da quelle fisiche.\nLo sponsor ufficiale per la stagione 2006-2007 \u00e8 come quello dell'anno precedente, ossia \"INA Assitalia\", compagnia assicurativa appartenente al gruppo \"Assicurazioni Generali\" e operante sul mercato italiano.\nLa composizione delle divise \u00e8 la seguente:\nVa ricordato che, a seconda dei colori della squadra avversaria, i pantaloncini e i calzettoni possono essere abbinati in modo differente.\nOrganigramma societario.\nArea direttiva\nArea organizzativa\nArea tecnica\nArea sanitaria\nCalciomercato.\nDurante la sessione estiva del calciomercato vengono ingaggiati i portieri Libis Arenas dall'Envigado e Tommaso Berni dalla , il difensore svincolato Riccardo Bonetto, il difensore francese Modibo Diakit\u00e9, il centrocampista Massimo Mutarelli e l'attaccante nigeriano Stephen Makinwa dal Palermo, il centrocampista Alberto Quadri dall'Inter, il centrocampista argentino Cristian Daniel Ledesma dal Lecce e il centrocampista offensivo Pasquale Foggia dal Milan. Invece per quanto concerne le cessioni si svincolano Ousmane Dabo, che conclude il contratto con la societ\u00e0 capitolina e si accasa al , l'attaccante Paolo Di Canio e il centrocampista Fabio Liverani, mentre viene ceduto Christian Thielsen Keller allo Stab\u00e6k oltre a Mat\u00edas Lequi, il cui cartellino viene riscattato dal Celta Vigo.\nDurante la sessione invernale invece viene ingaggiato il solo Luis Jim\u00e9nez, in prestito dalla Ternana. Invece vengono ceduti il capitano Massimo Oddo al Milan a titolo definitivo e in prestito Libis Arenas all'Envigado, Pasquale Foggia alla e Alberto Quadri allo Spezia.\nStatistiche.\nStatistiche di squadra.\n\"Statistiche aggiornate al 27 maggio 2007\"."}
{"id": "1218691", "revid": "2180477", "url": "https://it.wikipedia.org/wiki?curid=1218691", "title": "Chromobotia macracanthus", "text": "Chromobotia macracanthus () \u00e8 un pesce d'acqua dolce, appartenente alla famiglia Cobitidae, unica specie del genere \"Chromobotia\". \u00c8 conosciuto comunemente come botia pagliaccio. Fino ad alcuni anni fa era classificato come \"Botia macracantha\".\nSono pesci estremamente longevi: alcuni esemplari hanno raggiunto in cattivit\u00e0 i 50 anni.\nDistribuzione e habitat.\nIl botia pagliaccio \u00e8 diffuso nelle acque fluviali dell'Indonesia, nelle isole di Sumatra e Borneo.\nDescrizione.\nIl corpo degli esemplari giovani \u00e8 allungato, compresso ai fianchi, con ventre piatto e dorso leggermente arcuato; pinne tozze, coda bilobata. Gli esemplari adulti presentano un profilo dorsale molto arcuato, con fronte alta. Il loro corpo \u00e8 tozzo, poco compresso ai fianchi. Una spina erettile (bene visibile da adulto) \u00e8 posizionata sotto l'occhio. &lt;br&gt;\nLa livrea vede un fondo arancio pi\u00f9 scuro sul dorso e tendente al bianco nel ventre, con 3 larghe fasce verticali che attraversano il corpo: la prima attraversa l'occhio, la seconda i fianchi e la terza la pinna dorsale, la radice del peduncolo caudale e la pinna anale. Le altre pinne sono rossastre. Gli adulti perdono il colore arancio vivo per un pi\u00f9 neutro giallo sporco, mantenendo per\u00f2 le pinne rossastre.\nComportamento.\nPesce abbastanza pacifico, vive in gruppo. Ha la particolarit\u00e0 di dormire sdraiato su un fianco. Si consiglia di tenerlo in gruppo in quanto da solo diventerebbe timido.\nRiproduzione.\nEssendo una specie longeva, si riproduce relativamente tardi. Non si conosce nel dettaglio la riproduzione, tuttavia sembra che pi\u00f9 esemplari si muovano verso le zone a corrente veloce dei fiumi, arrivando ad accoppiarsi perfino in gruppo. Le femmine prima della deposizione cambiano alimentazione, cibandosi di pesci e aumentando la loro circonferenza nel giro di pochi giorni. Dopo la fecondazione esterna le uova sono abbandonate al loro destino, non sono rari i casi in cui gli adulti si cibano delle proprie uova.\nAlimentazione.\nSi ciba di molluschi, vermi, crostacei e materiale vegetale.\nAcquariofilia.\nSpecie famosa in tutto il mondo, il botia pagliaccio \u00e8 venduto molto piccolo, circa 4 cm. Molto spesso viene acquistato da acquariofili che non conoscono la lunghezza e la mole che possono raggiungere questi pesci (circa 30 cm). Fortunatamente oggi si assiste ad una nuova generazione di acquariofili consapevoli che alleva questi pesci in gruppi, anche numerosi, in grosse vasche ben ossigenate e con pochi altri ospiti, in grado di sopportare la loro irruenza. Andrebbero tenuti in gruppi di 5-6 o pi\u00f9. Data la loro mole gli acquari dovrebbero avere un volume minimo di 280 to 450 litri. Questi pesci hanno delle escrescenze biforcute sotto gli occhi, che servono come sistema di difesa. Possono risultare pericolosi nel maneggiarli durante la cattura, possono rimanere menomati. Raccomandati quindi contenitori molto robusti per il trasporto. Quando sono tenuti in meno di 5 esemplari sono molto timidi. Puntius tetrazona e Corydoras panda si possono associare senza problemi. Possono emettere suoni quando sono eccitati o in fase di cibarsi. Questo rumore \u00e8 prodotto dalla macinazione dei loro denti faringei. Talvolta si vedono sul fondo della vasca su un lato, o capovolti, ma \u00e8 normale. Un buon ambiente domestico per la specie \u00e8 dato da zone d'ombra, piante vere, nascondigli. Attenzione a non dare molta luce inizialmente. Evitare vasche troppo vicine alle finestre. Acquari con ampi lati aperti alla luce del sole permettono al pesce di mostrare colori vivi e naturali. Utile \u00e8 anche una corrente d'acqua contro la quale essi possono nuotare, tale da riprodurre l'habitat naturale di corsi d'acqua montani. Preferiscono grandi rocce sotto le quali la notte riposano. Osservano altri pesci nel comportamento e imitano, quindi necessitano di specie tranquille e possibilmente non timide. In acquari nuovi \u00e8 meglio accompagnarli con pescolini colorati di poco costo.\nUn cibo specifico pu\u00f2 essere usato per tali pesci, e notare il loro comportamento durante il cibarsi. Altri pesci nell'acquario potrebbero portare via loro il cibo prima che raggiunga il fondo della vasca. In ambiente adatto sono dei grandi pulitori dando a loro stessi il nutrimento necessario. Accettano tutti i tipi di mangimi commerciali e altro, purch\u00e9 vario: vermi, crostacei, lumache, banana, vegetali (tubifex, specialmente se fortificati) e crostacei surgelati (da portare a temperatura vasca, ovviamente). La specie \u00e8 molto suscettibile a Ichthyophthirius multifiliis, o malattia delle macchie bianche.\nPesca.\nIn Indonesia \u00e8 pescato anche per l'alimentazione umana."}
{"id": "1218697", "revid": "92723", "url": "https://it.wikipedia.org/wiki?curid=1218697", "title": "Serhij Kljujev", "text": " \n\u00c8 un deputato della Verchovna Rada (il Parlamento ucraino) e membro della commissione parlamentare Banca e Finanza. Fa parte del Partito delle Regioni (da maggio 2006).\n\u00c8 coniugato con Irina; hanno una figlia, Ol'ha nata nel 1983, e un figlio, Andrij, nato nel 1992.\nFormazione.\nCompie i suoi studi presso l'Universit\u00e0 tecnica nazionale di Donec'k, dove nel 1992 si laurea in ingegneria mineraria. Da quel momento sviluppa e deposita 39 brevetti nei settori metallurgia non ferrosa, produzione di cavi ed elettrotecnica.\nAttivit\u00e0 politica.\nInizia una rapida e brillante carriera politica nel 2002, nominato vice presidente del Consiglio di zona di Donec'k e rimanendo in carica fino al 2005. Nel 2006 viene eletto deputato come rappresentante del Partito delle Regioni (n. 62 della lista) diventando parlamentare nella V legislatura. Da aprile 2006 entra a far parte della Delegazione parlamentare permanente per la pace.\nIn parlamento Kljujev inizia a svolgere un'intensa attivit\u00e0: \u00e8 presidente del gruppo di amicizia interparlamentare Ucraina\u2013Azerbaigian e Ucraina\u2013Giappone; \u00e8 inoltre membro della Commissione parlamentare per il sistema bancario e finanziario, all'interno della quale svolge il ruolo di presidente della Sottocommissione parlamentare per il sistema bancario e la politica monetaria. Dal 2007 infine \u00e8 membro del consiglio della Banca Nazionale Ucraina, nonch\u00e9 presidente del Gruppo di amicizia interparlamentare Austria \u2013 Ucraina."}
{"id": "1218698", "revid": "1543377", "url": "https://it.wikipedia.org/wiki?curid=1218698", "title": "NGC 3293", "text": "NGC 3293 \u00e8 un brillante ammasso aperto situato nella costellazione australe della Carena; \u00e8 visibile con facilit\u00e0 poco a nord-ovest della grande Nebulosa della Carena.\nOsservazione.\nNGC 3293 \u00e8 visibile anche ad occhio nudo come una stellina sfocata, meno di due gradi a nord-ovest della famosa stella , in un campo stellare che appare ricco e con la scia brillante della Via Lattea sullo sfondo; un binocolo 10x50 rivela le stelle principali, che appaiono molto concentrate. Con un Telescopio amatoriale l'oggetto appare completamente risolto in decine di stelle, ma \u00e8 solo nelle foto a lunga posa che risulta visibile la tenue nebulosa presente a nord dell'ammasso. Nonostante la sua luminosit\u00e0 e facilit\u00e0 di risoluzione, spesso passa in secondo piano nelle osservazioni amatoriali a causa della presenza della grande Nebulosa della Carena, visibile meno di 1\u00b0 a sud-est, e altri oggetti, come le Pleiadi del Sud e NGC 3532.\nLa sua declinazione \u00e8 fortemente australe e fa s\u00ec che quest'ammasso non sia osservabile da molte delle regioni abitate dell'emisfero boreale, come l'Europa e quasi tutto il Nordamerica; da alcune regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra gennaio e giugno.\nStoria delle osservazioni.\nNicolas Louis de Lacaille \u00e8 accreditato come lo scopritore dell'ammasso; \u00e8 inserito infatti all'ottavo posto nel suo catalogo edito nel 1755, frutto delle sue osservazioni dei cieli del sud condotte durante la sua permanenza a Citt\u00e0 del Capo. Nel 1826 l'oggetto fu riosservato da James Dunlop, che lo descrisse come un ammasso molto piccolo ma composto da molte stelle piccole e brillanti; entrambi comunque indicarono l'ammasso come \"nebuloso\", stranamente, dato che la nebulosit\u00e0 realmente si trova solo nel bordo settentrionale dell'oggetto. Sidney van den Bergh e i suoi collaboratori indicarono nel 1975 due nebulose a riflessione in questa regione, mentre in precedenza Colin Stanley Gum ne aveva indicata una soltanto.\nCaratteristiche.\nQuest'ammasso \u00e8 formato da una novantina di stelle dalla magnitudine molto simile fra loro e particolarmente compatte; le pi\u00f9 brillanti sono di ottava e nona grandezza, mentre diverse decine sono di decima e undicesima magnitudine. La sua distanza \u00e8 stimata sugli 2327\u00a0parsec (7590 anni luce) dal Sole, all'interno del Braccio del Sagittario e in posizione dunque non lontana dal grande complesso di nubi formanti la Nebulosa di Eta Carinae; infatti parte delle nubi di questo complesso lambiscono l'ammasso, che le illumina e le eccita diventando cos\u00ec nebulose a emissione. Inoltre l'ammasso stesso sarebbe legato fisicamente agli altri oggetti visibili nell'area, tutti correlati con la grande associazione OB Carina OB1.\nUlteriore indizio della sua appartenenza al complesso nebuloso \u00e8 la sua et\u00e0, stimata sui 10 milioni di anni appena; NGC 3293 contiene infatti un gran numero di supergiganti blu, pi\u00f9 una supergigante rossa. Secondo alcuni studi sembrerebbe che la formazione stellare nella regione della Nebulosa della Carena sia iniziata proprio nel suo settore nord-occidentale, pertanto quest'ammasso potrebbe essere l'esito dei primi fenomeni di formazione che hanno interessato la regione nebulosa; in seguito alla formazione di questo e del vicino ammasso IC 2581, gli episodi di formazione stellare si sarebbero spostati progressivamente verso sud-est, fino a raggiungere l'attuale posizione, a sud-est della Nebulosa della Carena. Secondo un altro studio datato 2003, la formazione stellare sarebbe comunque ancora attiva nella regione circostante l'ammasso, come testimoniato dalla presenza di alcune stelle di pre-sequenza principale qui scoperte."}
{"id": "1218707", "revid": "834", "url": "https://it.wikipedia.org/wiki?curid=1218707", "title": "DVB-MHP", "text": ""}
{"id": "1218714", "revid": "599013", "url": "https://it.wikipedia.org/wiki?curid=1218714", "title": "Mikki Moore", "text": "Carriera.\nMoore non \u00e8 stato chiamato in NBA con un draft, terminando cos\u00ec una carriera nell'Universit\u00e0 del Nebraska-Lincoln, che ha lasciato come miglior stoppatore di sempre.\n\u00c8 considerato un \"journeyman\" (letteralmente \"viaggiatore\", anche se l'espressione che rende di pi\u00f9 \u00e8 \"uomo con la valigia\"), avendo gi\u00e0 giocato per 7 franchigie dell'NBA, cio\u00e8 Detroit Pistons, Atlanta Hawks, Boston Celtics, New Jersey Nets, Utah Jazz, Los Angeles Clippers e Seattle SuperSonics. Ha anche giocato alcuni periodi all'estero cos\u00ec come in altre leghe professioniste statunitensi, come la CBA e la D-League, in cui ha giocato per i Roanoke Dazzle.\nDa notare, soprattutto, che ha fatto parte della prima squadra All-D-League e ha ricevuto gli onori di difensore dell'anno della D-League durante la stagione 2002-03.\nIl 27 giugno 2006 \u00e8 stato girato dai Sonics ai Nets in cambio di una scelta al secondo giro del draft 2009. Essendo occorso un infortunio che ha fatto terminare in anticipo la stagione al centro titolare Nenad Krsti\u0107, Moore ha avuto negli ultimi tempi pi\u00f9 possibilit\u00e0 di scendere in campo incappando in una delle migliori stagioni NBA della sua carriera. Ha avuto la media di 9,5 punti e 5,4 rimbalzi a partita con il 65,6% al tiro in 77 gare, 55 delle quali da titolare. Moore ha terminato la stagione come il primo giocatore di sempre non scelto al draft a essere il primo della NBA per percentuale di tiro dal campo, e solamente il terzo a finire nei primi cinque sin dal 1976-77.\nIl 13 luglio 2007 ha firmato un contratto con i Sacramento Kings.\nIl 19 febbraio 2009 \u00e8 stato tagliato dai Kings, per firmare con i Boston Celtics il 24 febbraio fino al termine della stagione.\nIl 31 agosto 2009, free agent, firma per i Golden State Warriors."}
{"id": "1218716", "revid": "767487", "url": "https://it.wikipedia.org/wiki?curid=1218716", "title": "Jean Chapelain", "text": "Biografia.\nFiglio di un notaio, Chapelain si fece presto una reputazione di poeta e di erudito: essendo infatti precettore dei figli del potente signore de La Trousse, bench\u00e9 non avesse scritto nulla, godeva di una certa autorit\u00e0 nel campo letterario. Pubblicate poi alcune odi e una traduzione del romanzo picaresco \"Guzman d'Alfarache\", divenne un autentico oracolo presso l'opinione pubblica.\nIl cardinale Richelieu lo nomin\u00f2 membro dell'Acad\u00e9mie fran\u00e7aise fin dalla sua fondazione, accordandogli una pensione di 3.000 franchi, lo incaric\u00f2 di stendere il piano del Dizionario dell'Accademia di Francia e di una grammatica dell'Accademia e di riscrivere la critica del \"Cid\" di Pierre Corneille. Jean-Baptiste Colbert lo incaric\u00f2 di redigere la lista degli scrittori e scienziati degni di ricevere gratifiche e liberalit\u00e0 da Luigi XIV.\nAnni dopo, per suggellare la sua precoce gloria letteraria, Chapelain prepar\u00f2 finalmente un grande poema epico, \"La Pucelle ou la France d\u00e9livr\u00e9e\", di cui anticip\u00f2 in pubblico pochi versi, accrescendo la propria fama ed eccitando ancor pi\u00f9 la curiosit\u00e0 dei circoli culturali.\nNel 1656 furono pubblicati i primi dodici canti del poema, fra la costernazione generale: gli altri dodici che concludevano l'opera non furono nemmeno pubblicati. Nicolas Boileau lo tempest\u00f2 di epigrammi che costituiscono tuttora l'unica notoriet\u00e0 di Chapelain.\nChapelain era estremamente avaro: si sostiene che si ammal\u00f2 della malattia che lo condusse alla morte per essersi bagnato i piedi attraversando un torrente per evitare di pagare il modico pedaggio dell'attraversamento del corso d'acqua sul ponticello."}
{"id": "1218722", "revid": "9699060", "url": "https://it.wikipedia.org/wiki?curid=1218722", "title": "Base incompleta", "text": ""}
{"id": "1218732", "revid": "767487", "url": "https://it.wikipedia.org/wiki?curid=1218732", "title": "Borgarfj\u00f6r\u00f0ur (comune)", "text": "Borgarfj\u00f6r\u00f0ur \u00e8 un comune dell'Islanda, che conta 141 abitanti, presso il fiordo omonimo, nella regione dell'Austurland."}
{"id": "1218733", "revid": "1573940", "url": "https://it.wikipedia.org/wiki?curid=1218733", "title": "Notaeolidia", "text": "Notaeolidia \u00e8 un genere di molluschi nudibranchi endemico dell'Antartide. \u00c8 l'unico genere della famiglia Notaeolidiidae.\nDescrizione.\nLe specie di questo genere posseggono una radula simile a quella del genere \"Flabellina\" ma oltre al dente centrale presenta da due a sei denti pi\u00f9 piccoli per lato. Altra caratteristica distintiva \u00e8 la disposizione dei cerata in file longitudinali sui margini dell'ampio mantello.\nTassonomia.\nIl genere comprende le seguenti specie:\nIn passato venivano riconosciute altre 5 specie (\"N. rufopicta\", \"N. robsoni\", \"N. subgigas\", \"N. alutacea\", \"N. flava\") oggi poste in sinonimia con \"N. depressa\"."}
{"id": "1218734", "revid": "2179318", "url": "https://it.wikipedia.org/wiki?curid=1218734", "title": "Torpedoboote Ausland", "text": "Le Torpedoboote Ausland (torpediniere straniere) denominate dalla sigla TA seguita da un numero furono dei piccoli cacciatorpediniere o delle grosse torpediniere catturate dai tedeschi e incorporate nella Kriegsmarine. La maggior parte di queste unit\u00e0 proveniva dalla Regia Marina e vennero catturate dopo l'armistizio dell'8 settembre 1943 ed utilizzate prevalentemente nell'Adriatico Il gruppo pi\u00f9 numeroso di queste unit\u00e0 italiane catturate era costituito dalle torpediniere della classe Ariete che vennero catturate mentre erano in allestimento o, in qualche caso, sugli scali prima del varo.\nUnit\u00e0.\nDa TA 1 a TA 6.\nErano una classe di cacciatorpediniere francesi ancora in costruzione in Francia, che non vennero mai completate per i tedeschi.\nUnit\u00e0 norvegesi.\nPiuttosto numeroso fu il numero di unit\u00e0 catturate ai norvegesi durante l'occupazione.\nClasse Sleipner.\nDelle unit\u00e0 catturate ai norvegesi le pi\u00f9 moderne erano i 4 cacciatorpediniere della classe Sleipner catturati a Kristiansand nel 1940. Di questi, \"Balder\" e \"Tor\" catturati mentre erano in costruzione vennero ultimati dai tedeschi e rinominati rispettivamente \"Leopard\" e \"Tiger\" e vennero restituiti alla Norvegia nel 1949. Il \"Balder\" venne demolito nel 1952, il \"Tor\" nel 1959. \"Gyller\" e \"Odin\" ribattezzati rispettivamente \"L\u00f6we\" e \"Panther\" ritornarono alla Norvegia immediatamente dopo la fine della guerra e riclassificati fregate rimasero in servizio fino al 1959. Nel 1945 il \"L\u00f6we\" era una delle navi della scorta alla nel suo ultimo viaggio. La Wilhelm Gustloff venne silurata affondando con una grande perdita di vite umane. Durante l'affondamento il \"L\u00f6we\" mise in salvo 472 naufraghi tra passeggeri e componenti dell'equipaggio.\nTA 7 e TA 8.\nSi trattava di due cacciatorpediniere norvegesi, versione modernizzata della classe Sleipner, che furono varati ma mai completati a causa di continui sabotaggi della resistenza norvegese.\nAltre unit\u00e0 norvegesi.\nLe altre unit\u00e0 catturate ai norvegesi e inquadrate nelle Torpedoboote Ausland erano obsolete e le pi\u00f9 moderne erano state costruite negli anni della prima guerra mondiale. Nella Kriegsmarine vennero cos\u00ec rinominate:\nLa prima di queste unit\u00e0 era un vecchio cacciatorpediniere varato nel 1910. Le ultime quattro erano anziani dragamine entrati in servizio nei primi anni del XX secolo. Tutte le altre navi erano delle vecchie torpediniere. Quattro furono affondate durante la guerra, le altre restituite alla Norvegia al termine del conflitto e demolite.\nDa TA 9 a TA 13.\nErano delle torpediniere francesi da 600 tonnellate catturate dopo l'aprile 1943. Due, comunque, non furono mai utilizzate a causa delle disastrose condizioni del materiale e le altre furono affondate.\nUnit\u00e0 provenienti dalla Regia Marina.\nTA 14.\n\"Turbine\" \u2013 Cacciatorpediniere classe Turbine, catturata nel porto del Pireo, nel settembre 1943, venne utilizzata nell'Egeo fino al suo affondamento avvenuto nell'isola di Salamina il 16 settembre 1944 da parte di un aereo statunitense.\nTA 15.\n\"Francesco Crispi\" - Cacciatorpediniere classe Quintino Sella, catturato nell'Egeo nel settembre 1943, venne affondato durante un raid aereo in cui persero la vita 34 persone nei pressi di Heraklion l'8 marzo 1944.\nTA 16 e TA 19.\nTorpediniere classe Curtatone catturati nell'Egeo nel settembre 1943\nTA 17 e TA 18.\nTorpediniere classe Palestro\nCatturati nel porto del Pireo il 9 settembre 1943.\nTA 20.\nEx torpediniera , in servizio nel Mar Adriatico. Fu colata a picco il 1\u00ba novembre 1944 dai cacciatorpediniere e . Insieme all'Audace vennero affondate due corvette della classe Gabbiano e parimenti catturate alla Regia Marina: la \"UJ 202\" (ex \"Melpomene\") e \"UJ 208\" (ex \"Spingarda\"). Tutte e tre le navi affondarono nelle acque dell'isola di Pago.\nTA 21.\nEx torpediniera \"Insidioso\", affondata da un aerosilurante a Fiume il 5 novembre 1944.\nTA 22 e TA 35.\nEx torpediniere classe Rosolino Pilo in servizio nell'Adriatico:\nTA 23, TA 25 e TA 26.\nEx torpediniere classe Ciclone , e , prestarono servizio sulle coste occidentali italiane: furono progressivamente affondate tra aprile e luglio 1944.\nGruppo TA 24.\nEx classe Ariete - Tutte le imbarcazioni della Classe Ariete, molte delle quali ancora in costruzione vennero catturate dai tedeschi ed incorporate nella Kriegsmarine. Alcune non vennero mai completate. L'unica sfuggita a questa sorte \u00e8 stata l\"'Ariete\" che venne internata dagli Alleati per poi essere consegnata alla Yugoslavia in conto riparazione danni di guerra.\nTA 31.\n\"Ex Dardo\" catturato a Genova danneggiato in un raid aereo il 25 ottobre 1944 venne autoaffondato il 24 aprile 1945\nTA 32.\nCacciatorpediniere ex jugoslavo Dubrovnik incorporato nella Regia Marina nel 1941 e ribattezzato Premuda, venne ricostruito dai tedeschi e armato con cannoni da 105mm, gli stessi che costituivano l'armamento antiaereo degli incrociatori tedeschi Classe Hipper. In servizio dal 18 agosto 1944 quale nave insegna della X\u00aa Flottiglia di base a Genova venne impiegato nelle acque del Mar Ligure e danneggiato, il 18 marzo 1945 in un combattimento, con cacciatorpediniere britannici, nel corso del quale vennero affondati TA 24 e TA 29 due torpediniere ex-Classe Ariete. Venne autoaffondato il 25 aprile 1945 nel porto di Genova prima dell'arrivo degli alleati.\nTA 33 e TA 34.\nEx cacciatorpediniere classe Soldati:\nNella Kriegsmarine un'altra unit\u00e0 ebbe la matricola T 34. Si trattava di una piccola torpediniera costruita nei cantieri Ganz-Danubius di Fiume dove il suo scafo venne impostato nel 1915. L'unit\u00e0 varata l'8 luglio 1916 entr\u00f2 in servizio il 10 novembre dello stesso anno nella marina austriaca. Dopo il primo conflitto mondiale entr\u00f2 a far parte della Marina jugoslava. Dopo l'invasione della Jugoslavia da parte delle potenze dell'Asse venne incorporata con la sigla T7 nella Regia Marina nel 1941. Dopo l'armistizio dell'8 settembre venne catturata dai tedeschi nel porto di Gravosa presso Dubrovnik e ceduta alla marina croata. Restituita alla Kriegsmarine il 17 giugno 1944 e rinominata TA 34, il 24 giugno sette giorni dopo venne affondato da una motosilurante inglese.\nTA 43.\nCacciatorpediniere ex jugoslavo Beograd incorporato nella Regia Marina nel 1941 e ribattezzato \"Sibenico\" in servizio nell'Adriatico venne autoaffondato a Trieste il 1\u00ba maggio 1945\nTA 44.\nEx Antonio Pigafetta della Classe Navigatori. Dopo l'armistizio venne sabotato dal proprio equipaggio nel porto di Fiume e la maggior parte dei macchinari imbarcata su un mercantile portato poi ad affondare in acque profonde. Il \"Pigafetta\" venne recuperato dai tedeschi e rimesso in efficienza nel 1944. Venne definitivamente affondato il 17 febbraio 1945 nel porto di Trieste durante un bombardamento aereo alleato.\nTA 48.\nPiccola torpediniera costruita a Trieste nel 1914, appartenuta prima alla marina dell'Impero austro-ungarico e passata alla marina jugoslava al termine della prima guerra mondiale. Nel corso del secondo conflitto mondiale venne prima catturata dalle forze italiane nel 1941 e successivamente alle vicende armistiziali, catturato dai tedeschi venne preso in carico dalla Kriegsmarine il 16 ottobre 1943. Ceduto alla marina croata venne restituito alla Kriegsmarine il 12 gennaio 1944 e rinominato TA 48. Venne affondato da una bomba il 20 febbraio 1945\nTA 49.\nEx torpediniera Lira della classe Spica, venne autoaffondata a Spezia dal proprio equipaggio in seguito alle vicende armistiziali. Recuperato dai tedeschi all'inizio del 1944 e rinominato TA 49, venne affondato da una bomba il 4 novembre 1944 mentre era ancora in riparazione.\nAltre unit\u00e0 provenienti dalla Regia Marina.\nNumerose furono le unit\u00e0 provenienti dalla Regia Marina ed incorporate nella Kriegsmarine in seguito alle vicende che seguirono l'armistizio di Cassibile. Non tutte fecero parte delle \"Torpedoboote Ausland\". Particolarmente numerose furono le corvette della classe Gabbiano, mentre furono cinque le unit\u00e0 della classe Capitani Romani."}
{"id": "1218736", "revid": "56818", "url": "https://it.wikipedia.org/wiki?curid=1218736", "title": "Invasioni", "text": ""}
{"id": "1218740", "revid": "1745361", "url": "https://it.wikipedia.org/wiki?curid=1218740", "title": "Fenice (figlio di Amintore)", "text": "Fenice (in greco antico \u03a6\u03bf\u1fd6\u03bd\u03b9\u03be ) \u00e8 un personaggio della mitologia greca, figlio di Amintore, re dei Dolopi e tutore di Achille.\nMitologia.\nLa prima versione del mito di questo personaggio si trova nel libro IX dell'Iliade dove Fenice, per assecondare la madre, gelosa dell'amante di Amintore ha rapporti amorosi con la donna. \nL'ira del padre, che lo maledice e acceca, lo costringe a vagare finch\u00e9 giunge alla corte di Peleo che lo fa curare da Chirone e gli offre il regno della Dolopia, regione dell'Epiro.\n&lt;br&gt;\nLo stesso Peleo gli affida l'educazione del piccolo Achille, con il quale partecipa alla Guerra di Troia dove tenta invano, con Aiace Telamonio ed Odisseo, di convincere l'eroe tessalico a tornare in combattimento.\nDopo la conclusione del conflitto, si appresta a tornare in Tessaglia con Neottolemo, figlio di Achille, ma muore durante il viaggio e viene onorato dal giovane con solenni funerali."}
{"id": "1218743", "revid": "1573940", "url": "https://it.wikipedia.org/wiki?curid=1218743", "title": "Eueolidoidea", "text": "Eueolidoidea \u00e8 una superfamiglia di molluschi nudibranchi."}
{"id": "1218750", "revid": "149587", "url": "https://it.wikipedia.org/wiki?curid=1218750", "title": "Municipalit\u00e0 di Klaksv\u00edk", "text": ""}
{"id": "1218752", "revid": "123733476", "url": "https://it.wikipedia.org/wiki?curid=1218752", "title": "Chintz", "text": "Il chintz, dalla parola hindi \u091b\u0940\u0902\u091f \"chint\", \u00e8 un robusto tessuto di cotone.\nAd armatura tela o raso \u00e8 caratterizzato dai colori vivaci e dalla mano lucida, ottenuta con una forte calandratura in fase di finissaggio o attualmente con l'utilizzo di silicone.\nAdatto, per resistenza e decorativit\u00e0, all'arredamento e alla tappezzeria, si utilizza per tende, copriletti, cuscini, rivestimenti di divani e poltrone.\nOriginario dell'India fu molto popolare in Europa nel XVII e XVIII secolo, prima importato e poi prodotto in loco. All'inizio riproduceva i disegni indiani, stampati in robbia o indaco, poi si diffusero stampe a fiorami, con colori molto sgargianti, generalmente su fondo chiaro.\nIn Francia divenne famoso il \"toile de Jouy\", un tipo di chintz, prodotto nella citt\u00e0 di Jouy-en-Josas dal 1759 caratterizzato da disegni con medaglioni contenenti personaggi storici e paesaggi stampati in rosso e blu su fondo bianco."}
{"id": "1218754", "revid": "1937638", "url": "https://it.wikipedia.org/wiki?curid=1218754", "title": "Edmonton Oilers", "text": "Gli Edmonton Oilers sono una squadra canadese di hockey su ghiaccio della NHL con sede a Edmonton, capoluogo della provincia dell'Alberta. Fondati nel 1972, hanno militato nella World Hockey Association fino al 1979, quando in seguito allo scioglimento della lega furono una delle quattro squadre inglobate nella NHL.\nStoria.\nGli Oilers vantano nel proprio palmar\u00e8s cinque vittorie della Stanley Cup, ottenute negli anni tra il 1984 e il 1990, periodo nel quale la squadra ha costruito una delle pi\u00f9 impressionanti dinastie della storia della massima lega di hockey del Nord America, grazie a un gioco offensivo tra i pi\u00f9 spettacolari di ogni tempo e alla presenza di campioni del calibro di Mark Messier, Paul Coffey, Jari Kurri, Grant Fuhr e del \"Great One\" Wayne Gretzky.\nDa allora la franchigia ha conosciuto alterne fortune, rischiando in alcune circostanze anche il trasferimento. L'ultima stagione di successo \u00e8 arrivata nel 2005-2006, allorch\u00e9 la squadra, dopo una sofferta qualificazione ai play-off, \u00e8 giunta in finale di Stanley Cup, perdendo in gara 7 contro i Carolina Hurricanes, mentre gli ultimi quattro anni sono stati avari di soddisfazioni per la formazione del capoluogo dell'Alberta, che in questo periodo non \u00e8 mai riuscita ad approdare alla \"post-season\".\nRivalit\u00e0.\nLa rivalit\u00e0 pi\u00f9 sentita da parte dei tifosi degli Oilers \u00e8 senza dubbio quella con l'altra squadra dell'Alberta, i Calgary Flames.\nPalmar\u00e8s.\nStanley Cup\nNHL League Championship*\nPresidents' Trophy\nWHA League Championship\nClarence S. Campbell Bowl\nArt Ross Trophy\nConn Smythe Trophy\nHart Memorial Trophy\nJack Adams Award\nJames Norris Memorial Trophy\nKing Clancy Memorial Trophy\nLady Byng Memorial Trophy\nLester B. Pearson Award\nNHL Plus/Minus Award\nVezina Trophy"}
{"id": "1218757", "revid": "183976", "url": "https://it.wikipedia.org/wiki?curid=1218757", "title": "Valle di Lei", "text": ""}
{"id": "1218758", "revid": "729019", "url": "https://it.wikipedia.org/wiki?curid=1218758", "title": "Battaglia di Porta San Lorenzo", "text": "La battaglia di Porta San Lorenzo fu uno scontro avvenuto il 20 novembre 1347 tra le milizie popolari guidate da Cola di Rienzo, allora tribuno di Roma, e l'esercito dei baroni che Cola aveva esiliato da Roma, guidati da Stefano Colonna il Giovane. Sede della battaglia fu Porta San Lorenzo, che, facendo parte delle mura aureliane, costituiva uno degli ingressi della citt\u00e0.\nLo scopo dei baroni era quello di rientrare a Roma con la forza, ponendo fine al regime democratico instaurato da Cola di Rienzo.\nLa battaglia fu molto breve e si concluse con la vittoria delle milizie di Cola. Molti nobili, tra cui Stefano Colonna il Giovane ed il figlio Giovanni, persero la vita durante la battaglia.\nContesto storico.\nAl tempo della battaglia di Porta San Lorenzo, Roma stava vivendo un periodo di crisi, sia economica che sociale, dovuto all'abbandono della citt\u00e0 nel 1305 da parte dei pontefici, i quali avevano trasferito la sede papale ad Avignone, sotto l'influenza dei re di Francia. Nonostante i vari tentativi di favorire il rientro a Roma del Papa, nessuno di questi and\u00f2 a buon fine, e Roma, privata del controllo papale, si ritrov\u00f2 alla merc\u00e9 dei baroni romani, che rivaleggiavano per il controllo della citt\u00e0. In questa situazione di guerre continue tra i baroni, il popolo impoverito fin\u00ec per dipendere totalmente dai baroni, a cui dovevano pagare innumerevoli tasse, dai pedaggi per attraversare strade e ponti, a quelle per lo sfruttamento delle terre.\nFu per fronteggiare le prepotenze dei nobili che nel 1342 a Roma i capi delle corporazioni delle arti formarono un governo popolare, detto dei 13 \"boni vires\", il quale decise di inviare ad Avignone un'ambasceria guidata dal notaio Cola di Rienzo, al fine di denunciare le oppressioni perpetrate dai baroni nei confronti del popolo. Guadagnatosi il sostegno di papa Clemente VI, Cola di Rienzo torn\u00f2 a Roma nel 1344 in qualit\u00e0 di notaio della Camera dell'Urbe col diritto di parlare pubblicamente in Senato, e tre anni dopo, nell'aprile 1347, grazie all'appoggio del popolo, Cola pot\u00e9 marciare fino al Campidoglio, nominandosi tribuno di Roma ed emanando dei provvedimenti che limitavano fortemente il potere dei baroni.\nQuesti ultimi, dopo aver inizialmente tentato di opporsi a Cola, furono prima costretti all'esilio e poi, tornati a Roma, dovettero giurargli fedelt\u00e0.\nTuttavia l'atteggiamento di Cola ben presto cambi\u00f2. Cola infatti inizi\u00f2 ad agire in autonomia rispetto alla volont\u00e0 del papa: prima proclam\u00f2 la libert\u00e0 di Roma e dell'intera Italia e la loro autonomia da qualsiasi altro potere (sia papale che imperiale), con l'idea di creare un unico dominio italiano avente Roma per capitale; poi si nomin\u00f2 cavaliere con una cerimonia sfarzosa, attribuendosi un potere analogo a quello di un sovrano; infine, fece nuovamente arrestare i nobili di Roma, minacciandoli di esecuzione per poi rilasciarli. Dinanzi a questo atteggiamento papa Clemente VI, temendo che Cola volesse appropriarsi del potere allontanandosi dalla volont\u00e0 del pontefice, gli tolse il proprio appoggio ed ordin\u00f2 al suo delegato Bertrando di Deux di agire per cacciare Cola da Roma. Contemporaneamente, i nobili che Cola aveva arrestato, fuggiti dalla citt\u00e0, cominciarono a radunare un esercito per riprendere Roma.\nFonti.\nLa sola fonte primaria che possediamo sulla battaglia di Porta San Lorenzo, nonch\u00e9 sull'intera vicenda di Cola di Rienzo, \u00e8 lo storico noto col soprannome di Anonimo Romano. Questo soprannome \u00e8 dovuto al fatto che per molti secoli l'identit\u00e0 di questo autore rimase sconosciuta agli studiosi. Fu solo nel 1994 che finalmente il filologo Giuseppe Billanovich identific\u00f2 l'anonimo romano con la figura di Bartolomeo di Iacovo da Valmontone, un chierico al servizio della curia romana. Attorno al 1357 l'Anonimo scrisse una cronaca oggi nota come \"Cronica dell'Anonimo Romano\", un'opera storiografica che raccontava la storia di Roma tra il 1325 e il 1357. Per molto tempo gli studiosi non diedero alcun risalto all'opera, ad eccezione del capitolo narrante la vicenda di Cola. Tale capitolo, anche in virt\u00f9 delle sue dimensioni (era il pi\u00f9 grande dell'opera), fu ritenuto a lungo un'opera autonoma, scissa dalla Cronica a cui in realt\u00e0 apparteneva, e questo ne garant\u00ec la sopravvivenza ed una maggior fruizione rispetto al resto della cronaca, parte della quale si perse nel tempo. La \"Vita di Cola di Rienzo\" (cos\u00ec venne ribattezzato questo capitolo della \"Cronica\" dagli studiosi che lo consideravano un'opera a s\u00e9 stante) godette di ampia considerazione sin dal Cinquecento: a riprova di questa affermazione, \u00e8 a questo periodo che risalgono infatti le prime edizioni filologiche dell'opera, a cui ne seguirono altre tra il Seicento e il Settecento. Tutte queste edizioni (tra cui spicca quella di Ludovico Muratori) modificarono per\u00f2 pesantemente il linguaggio dell'opera. Fu solo nel 1979 che lo studioso Giuseppe Porta realizz\u00f2 la prima edizione critica dell'opera, restituendogli per quanto possibile la sua purezza originaria.\n\u00c8 lo stesso autore, all'inizio dell'opera, a spiegare che le ragioni che lo hanno indotto a scrivere questa cronaca sono \"commune utilitate e diletto\" (utilit\u00e0 comune e diletto), ossia fare in modo che la memoria dei fatti avvenuti non si perdesse col tempo. L'opera si caratterizzava quindi per una finalit\u00e0 educativa: l'anonimo voleva che tutti, anche i meno colti, potessero approcciarsi alla \"Cronica\" per trarne un utile insegnamento. Da questa volont\u00e0 deriva l'uso da parte dell'autore di un linguaggio (il dialetto romanesco medievale) puro in quanto privo di influenza da parte del dialetto toscano, ma anche semplice, schietto e diretto, e quindi pi\u00f9 piacevole e maggiormente accessibile ad un pubblico meno colto.\nIn generale, la critica ha sempre riservato giudizi positivi sull'opera dell'Anonimo: nel 1941 lo studioso Gianfranco Contini defin\u00ec in un suo articolo la \"Cronica\" come \"uno dei capolavori della letteratura italiana\", e sia lui che Carlo Emilio Gadda giudicarono la sua prosa come pari a quella di Giovanni Boccaccio. Lo studioso Giuseppe Billanovich, lo stesso che scopr\u00ec la vera identit\u00e0 dell'Anonimo, afferm\u00f2 che la veridicit\u00e0 di quanto riportato dall'autore era garantita dal fatto che egli aveva vissuto quegli eventi in prima persona, come lo stesso Billanovich pot\u00e9 verificare.\nIn misura minore, pu\u00f2 essere considerato una fonte valida anche il poeta Francesco Petrarca. Pur non essendo uno storico, anch'egli visse in prima persona gli eventi che caratterizzarono Roma in quegli anni, di cui forn\u00ec testimonianza attraverso alcune delle sue epistole. In particolare, Petrarca fu vicino ad alcuni dei protagonisti di questa vicenda: fu infatti al servizio del cardinale Giacomo Colonna prima, e del cardinale Giovanni Colonna poi. Con quest'ultimo Petrarca si trasfer\u00ec ad Avignone, e fu qui che nel 1342 conobbe Cola di Rienzo, inviato dal governo popolare di Roma come ambasciatore presso il pontefice. Inizialmente Petrarca accolse con entusiasmo le istanze di Cola ed il suo sogno di ristabilire gli antichi fasti di Roma, e lo difese presso il cardinale Giovanni Colonna quando questi si adir\u00f2 per le denunce di Cola contro la sua famiglia. Quando nel 1347 Cola prese infine il potere a Roma grazie ad una sommossa popolare, Petrarca gli indirizz\u00f2 una lettera in cui si rammaricava per non aver potuto prender parte alla sommossa e gli assicurava il suo sostegno. Sempre le lettere sono lo strumento attraverso cui in Petrarca si ricavano altre informazioni sulla vicenda di Cola di Rienzo: egli scrisse infatti a Cola ulteriori lettere per rimproverarne il comportamento quando Cola assunse atteggiamenti dispotici. In seguito alla battaglia di Porta San Lorenzo, Petrarca scrisse varie lettere elogiando l'atteggiamento composto di Stefano Colonna il Vecchio dopo che quest'ultimo venne a sapere dell'esito della battaglia e della morte di alcuni suoi congiunti.\nForze in campo.\nMilizia popolare.\nDa nessuna parte, all'interno della \"Cronica\", si trovano riferimenti sul numero di soldati che presero parte alla battaglia tra le file della milizia popolare. Tale milizia, composta per definizione da membri del popolo, era stata istituita da Cola con gli ordinamenti di aprile che avevano seguito la sua presa del potere. In essi si stabiliva che ciascun rione di Roma avrebbe dovuto fornire alla citt\u00e0 100 fanti e 30 cavalieri. Essendo i rioni 13, da questi numeri si pu\u00f2 quindi desumere che la milizia popolare contasse 1300 fanti e 390 cavalieri in totale. A questi si aggiungeva un esercito di mercenari reclutato da Cola. Tuttavia l'Anonimo riporta anche che nei giorni precedenti la battaglia parte dell'esercito popolare aveva defezionato, invocando il ritorno dei nobili, poich\u00e9 con la sospensione del Giubileo per ordine del papa temevano non vi fosse pi\u00f9 denaro in citt\u00e0, e lo stesso Cola si era reso conto di non aver denaro a sufficienza per pagare i mercenari.\nLa milizia popolare, oltre che da Cola, era guidata da alcuni nobili che dopo il giuramento gli erano rimasti fedeli: tra questi, Cola Orsini di Sant\u2019Angelo e Giordano Orsini di Monte Giordano.\nMilizie baronali.\nPi\u00f9 precise e sicure sono le informazioni riguardanti la composizione dell'esercito dei baroni: l'Anonimo riporta che fu Stefano Colonna il Vecchio in persona ad occuparsi di radunare l'esercito per fronteggiare Cola. Grazie a lui a Palestrina, storico possedimento dei Colonna, furono radunati alla fine 4000 fanti e 700 cavalieri.\nTra i nobili che condussero l'esercito dei baroni, l'Anonimo cita Stefano Colonna il Giovane, suo figlio Giovanni, Pietro Colonna di Genazzano, Giordano Orsini di Marino, Cola di Buccio, Sciarretta Colonna e Petruccio Frangipane.\nLa battaglia.\nStando al resoconto dell'Anonimo, l'esercito dei baroni si era disposto in tre schiere, le quali marciavano l'una dietro l'altra. Per ordine di Stefano Colonna il Giovane, l'esercito avanz\u00f2 all'alba fino alla Basilica di San Lorenzo fuori le mura. L\u00ec i nobili tennero un consiglio di guerra. Stefano Colonna inform\u00f2 gli altri nobili che Giovanni di Vico, prefetto di Roma, aveva tradito Cola e si era accordato con le guardie affinch\u00e9 Porta San Lorenzo fosse aperta al passaggio delle truppe dei baroni.\nQuando per\u00f2 l'esercito arriv\u00f2 in prossimit\u00e0 della porta e Stefano Colonna chiam\u00f2 le guardie affinch\u00e9 l'aprissero, videro che Cola aveva scoperto il loro inganno ed il tradimento di Giovanni di Vico, ed aveva pertanto cambiato le guardie. Vistisi scoperti ed essendo venuto meno il fattore sorpresa i nobili, non riuscendo a convincere le nuove guardie a tradire Cola, decisero quindi di ritirarsi, ritenendo l'insurrezione fallita.\nLe prime due schiere dell'esercito, guidate da Petruccio Frangipane, riuscirono ad allontanarsi senza problemi. Ma quando la terza schiera, dove si trovavano i nobili pi\u00f9 illustri, tra cui Giovanni Colonna, pass\u00f2 dinanzi alla porta, questa improvvisamente si apr\u00ec. Giovanni Colonna credette erroneamente che la porta fosse stata sfondata dalle prime due schiere, e pertanto part\u00ec alla carica senza esitazioni. Tuttavia, nessuno dei suoi lo segu\u00ec, e quindi Giovanni Colonna si ritrov\u00f2 da solo. Il popolo, inizialmente datosi alla fuga alla vista del nobile, vedendo che era solo part\u00ec invece all'attacco. Giovanni Colonna venne disarcionato da cavallo, spogliato della sua armatura e, nonostante le sue invocazioni, ucciso.\nStefano Colonna il Giovane, non vedendo il figlio, si mise a cercarlo: dal momento che nessuno sapeva dove fosse, cap\u00ec che il figlio doveva essere entrato in citt\u00e0 e quindi entr\u00f2 anch'egli nella speranza di trovarlo. Quando vide che il figlio era stato colpito, decise di fuggire, ma poi, mosso a compassione e sperando che Giovanni fosse ancora vivo, rientr\u00f2 in citt\u00e0. Constatato che era effettivamente morto, tent\u00f2 nuovamente la fuga, ma venne colpito da un masso e per\u00ec a sua volta.\nA quel punto, il popolo usc\u00ec dalle mura per assaltare l'esercito dei baroni. Presi alla sprovvista dall'improvviso attacco, questi si dispersero e non seppero organizzare una reazione, dandosi alla fuga. Molti tra di essi per\u00f2 furono catturati ed uccisi dal popolo: tra di loro, Pietro Colonna di Genazzano, il quale aveva tentato di nascondersi in una vigna, venne scoperto, spogliato anch'egli dei suoi beni ed ucciso insieme a molti altri nobili.\nDopo un breve inseguimento, Cola ritenne la battaglia vinta, ed ordin\u00f2 al suo esercito di ritirarsi. A Palestrina, dove era rimasto in attesa di notizie, Stefano Colonna il Vecchio comment\u00f2 la notizia della morte del figlio e del nipote dicendo: \"Sia fatta la volont\u00e0 di Dio: per\u00f2 \u00e8 certo miglior cosa morire, che sopportare il giogo di un villano\". Per questa sua reazione, si merit\u00f2 le lodi di Petrarca.\nConseguenze.\nSecondo l'Anonimo, la battaglia di Porta San Lorenzo acceler\u00f2 la caduta di Cola di Rienzo. Dopo la battaglia infatti, Cola perse tempo in festeggiamenti e non assalt\u00f2 i baroni romani sopravvissuti, perdendo l'occasione di eliminarli definitivamente.\nIn particolare a Marino Giordano Orsini, che era a malapena sopravvissuto alla battaglia, cominci\u00f2 a fare scorrerie nei dintorni di Roma.\nIn citt\u00e0 la situazione economica e sociale si aggrav\u00f2. Non solo la vittoria non aveva portato all'eliminazione definitiva del problema dei baroni, ma aveva accentuato la crisi economica, dal momento che i soldati volevano essere pagati, ma Cola non aveva pi\u00f9 soldi. Inoltre, papa Clemente VI finanzi\u00f2 gruppi di mercenari e gli stessi baroni romani per rovesciare il regime di Cola, che ormai gli era inviso.\nNel tentativo di trovare le risorse necessarie a mantenere un esercito, Cola aument\u00f2 il prezzo del grano, impose nuove tasse ed esegu\u00ec anche confische di terre e denaro. Tutto ci\u00f2 gli rese ostile il popolo, che pativa la fame e poco tollerava i lussi a cui Cola non rinunciava.\nRidotto allo stremo, il popolo si ribell\u00f2 il 15 dicembre 1347. Dopo aver cercato di riportare la situazione all'ordine, Cola decise di fuggire, nascondendosi a Castel Sant'Angelo e rinunciando al potere. I nobili ed il legato del papa, appena rientrati in citt\u00e0, cancellarono tutti i provvedimenti di Cola e lo condannarono a morte qualora fosse rientrato a Roma.\nDopo un lungo peregrinare tra Italia ed Europa, Cola tent\u00f2 nuovamente di tornare a Roma nel 1354, ma il suo tentativo fall\u00ec a causa del suo atteggiamento dispotico, e Cola venne infine ucciso per mano del popolo inferocito l'8 settembre di quell'anno."}
{"id": "1218772", "revid": "6923", "url": "https://it.wikipedia.org/wiki?curid=1218772", "title": "Mikoyan-Gurevich MiG-21LSh", "text": "Il Mikoyan Gurevich MiG-21LSh (\u041c\u0438\u0413-21\u041b\u0428 in cirillico) fu un tentativo sovietico di costruire un aereo da caccia d'attacco al suolo con ala a delta senza piani di coda.\nStoria.\nNel giugno del 1969 il MiG-21LSh dell'ufficio tecnico di Mikoyan e Gurevich ebbe accesso, assieme al concorrente T-8 dell'ufficio di Sukhoj, alla fase finale delle prove di collaudo. Il MiG-21LSh era direttamente derivato dal MiG-21I o pi\u00f9 propriamente A-144, un MiG-21 al quale era stata montata l'ala in scala ridotta del Tupolev Tu-144, per provarne le doti aerodinamiche. L'esperimento diede cos\u00ec buoni risultati che l'OKB decise di provare a creare un nuovo caccia senza piani orizzontali di coda. Un primo arrangiamento, denominato MiG-27Sh (\u041c\u0438\u0413-27\u0428), prevedeva due prese d'aria ai lati della fusoliera, un muso pi\u00f9 piccolo e sottile (vagamente simile a quello del MiG-27), un nuovo cupolino e soprattutto un'ala a delta composito. La coda ed i piani di coda restavano quelli del MiG-21S originale. L'abitacolo venne completamente corazzato per proteggerlo dai proiettili della contraerea. L'armamento consisteva di un cannone GSh-23 da 23 mm. Il secondo prototipo invece adottava un'ala pi\u00f9 allungata verso la coda e perdeva i piani orizzontali. Battezzato MiG-21LSh serv\u00ec come base di partenza per le versioni da attacco del MiG-23 (MiG-23B e MiG-27)."}
{"id": "1218776", "revid": "599013", "url": "https://it.wikipedia.org/wiki?curid=1218776", "title": "Ucl", "text": ""}
{"id": "1218778", "revid": "767487", "url": "https://it.wikipedia.org/wiki?curid=1218778", "title": "Dolopia", "text": "Dolopia \u00e8 un'antica regione della Grecia, situata fra Epiro, Tessaglia, Etolia.\nDurante la seconda delle guerre persiane si alle\u00f2 con Serse I che voleva vendicare il padre Dario I. Fu poi sottomessa ad Alessandro di Fere. Nel 344 a.C. i Dolopi si allearono con Filippo II di Macedonia, quindi presero parte alla Lega etolica che stava contrastando l'espansionismo macedone."}
{"id": "1218779", "revid": "810736", "url": "https://it.wikipedia.org/wiki?curid=1218779", "title": "Una vena d'odio", "text": "Una vena d'odio (\"Gold Mine\") \u00e8 un romanzo di Wilbur Smith scritto nel 1970. Il libro \u00e8 uscito in Italia nel 1979, edito dalla Arnoldo Mondadori Editore nella collana Cerchiorosso.\nTrama.\nIn Sud Africa, nelle vicinanze di Johannesburg, il giovane e brillante Rod Ironsides, esperto minerario, viene convocato dal potente Manfred Steyner, oscuro amministratore di un enorme terreno aurifero, il quale gli propone un'impresa ambiziosa quanto azzardata: aprire un varco nel \"Grande Tuffo\", una gigantesca parete oltre la quale, secondo le mappe, dovrebbe trovarsi il pi\u00f9 ricco giacimento aurifero del mondo. Ironsides accetta l'incarico ma subito si rende conto che il progetto di Steyner nasconde una terribile insidia. Al di l\u00e0 del \"Grande Tuffo\", infatti, molti elementi confermano l'esistenza di un enorme lago sommerso...Perch\u00e9 Steyner vuole provocare un disastro? E perch\u00e9 tratta con incredibile freddezza sua moglie, la dolce Theresa, legittima proprietaria del terreno? Spinto dall'onest\u00e0, Rodney informa la donna circa la pericolosit\u00e0 dell'impresa e mentre tra i due l'amicizia si trasforma ben presto in amore, il folle disegno di Steyner diviene di ora in ora sempre pi\u00f9 chiaro. Ormai \u00e8 in gioco la vita di tutti...\nAltri media.\nDa questo libro \u00e8 stato tratto il film \"Gold\", uscito nel 1974, con Roger Moore e Susannah York."}
{"id": "1218789", "revid": "716642", "url": "https://it.wikipedia.org/wiki?curid=1218789", "title": "Natia Natia", "text": "Carriera.\nHa segnato l'unico gol della Nazionale di calcio delle Samoa Americane nel corso delle qualificazioni per il , nell'incontro -Samoa Americane (9-1). Tra il 2004 ed il 2011 ha totalizzato complessivamente 10 presenze ed una rete in nazionale."}
{"id": "1218792", "revid": "1442080", "url": "https://it.wikipedia.org/wiki?curid=1218792", "title": "Henriette Richter-R\u00f6hl", "text": "Biografia.\nHenriette Richter-R\u00f6hl, che ha esordito come attrice all'et\u00e0 di quindici anni, proviene da una famiglia di attrici e attori. Sua madre Siegrid Richter e suo padre Hans Otto Reinsch hanno recitato nella Germania orientale in teatro e anche in diversi film. Suo fratello Fridolin Richter \u00e8 anch'egli attore. Pure le cugine Anna Frenzel-R\u00f6hl e Katja Frenzel-R\u00f6hl e la zia B\u00e4rbel R\u00f6hl, sono attrici.\nDal 1997 al 1999 \u00e8 stata membro di una rock band, \"Jeden Tag Anders\", che ha vinto un paio di concorsi a Berlino. Inoltre ha seguito lezioni di canto classico presso la scuola di musica di Weissensee. Per la colonna sonora del film \"Grenzverkehr\", ha scritto il testo e, insieme a Manuel Lopez, ha composto e cantato la canzone.\nIl suo debutto in televisione \u00e8 avvenuto nel 1999 in un episodio della serie \"Dr. Sommerfeld - Neues vom B\u00fclowbogen\". Successivamente, dal 2000 al 2003, ha avuto piccoli ruoli non accreditati in serie televisive come \"Ciao dottore!\"; dal 2003 ha studiato recitazione per due anni presso l'Universit\u00e0 di Graz. Nel 2004 ha ottenuto una parte nella serie televisiva \"Un ciclone in convento\". Nel 2007 ha recitato nel ruolo di Elena Zirkowski nella soap opera \"Marienhof\".\nPer il cinema la ricordiamo nei film \"A2 Racer\" e \"Grenzverkehr\" di Stefan Betz, dove aveva il ruolo di una ragazza incinta. Per quest'ultimo film ha ricevuto una nomination per il F\u00f6rderpreis Deutscher Film come migliore attrice, nel quadro del Filmfest M\u00fcnchen di Monaco di Baviera.\nDa settembre 2005 fino alla fine del mese di gennaio 2007 ha partecipato alla soap opera \"Tempesta d'amore\", nel ruolo principale di Laura Mahler, la prima protagonista. Ha preso parte con Harald Schmidt anche alla serie televisiva \"La nave dei sogni\", nell'episodio \"Rio de Janeiro\".\nVita privata.\nDa ottobre 2005, \u00e8 sposata con Walter Unterweger, medico ed ex-concorrente del GF tedesco. La coppia ha una figlia, Minna Luise, nata il 25 settembre 2007.\nDoppiatrici italiane.\nNelle versioni in italiano dei suoi film, Henriette Richter-R\u00f6hl \u00e8 stata doppiata da:"}
{"id": "1218795", "revid": "466539", "url": "https://it.wikipedia.org/wiki?curid=1218795", "title": "Nicky Salapu", "text": "Carriera.\nHa legato per lo pi\u00f9 la sua carriera al PanSa East, con il quale ha vinto 4 campionati nazionali. Salapu era il portiere della nazionale samoana americana durante la partita Australia-Samoa Americane 31-0 dell'11 aprile 2001, entrata nel Guinness dei primati per essere terminata con il risultato di 31-0, primato per una gara internazionale fra nazionali maggiori. Con la sua nazionale ha disputato 22 partite (di cui 11 valevoli per delle qualificazioni ai Mondiali di calcio), subendo 159 gol. \u00c8 stato il titolare ai Giochi del Pacifico del 2011 e del 2019."}
{"id": "1218796", "revid": "74801", "url": "https://it.wikipedia.org/wiki?curid=1218796", "title": "Oerlinghausen", "text": "Oerlinghausen \u00e8 un comune tedesco della Renania Settentrionale-Vestfalia, nei pressi di Bielefeld, a est di M\u00fcnster e a sud-ovest di Hannover. Il comune nel 2008 possedeva abitanti. Si trova a \n\u00c8 noto per l'aeroporto, uno dei pi\u00f9 grandi centri di volo a vela della Germania, un enorme prato di , con ben 5 verricelli per il decollo degli alianti.\nSi trova all'interno della Foresta di Teutoburgo (\"Teutoburger Wald\")."}
{"id": "1218798", "revid": "289247", "url": "https://it.wikipedia.org/wiki?curid=1218798", "title": "Football League of Ireland", "text": ""}
{"id": "1218801", "revid": "292162", "url": "https://it.wikipedia.org/wiki?curid=1218801", "title": "UEFA Champions League 2007-2008", "text": "La UEFA Champions League 2007-2008 \u00e8 stata la 53\u00aa edizione (la 16\u00aa con la formula attuale) di questo torneo di calcio europeo per squadre di \"club\" maggiori maschili organizzato dall'UEFA.\nIl trofeo \u00e8 stato vinto dal Manchester United, che in finale allo Stadio Lu\u017eniki di Mosca nella notte tra il 21 e il 22 maggio 2008 (la gara si protrasse oltre la mezzanotte locale) ha battuto il Chelsea ai rigori. Per la terza volta nella storia della competizione in finale si affrontarono due squadre della stessa nazione e per la prima volta le due squadre finaliste furono inglesi. Per il Manchester United fu il terzo trionfo in questa competizione.\nCome squadra vincitrice, il Manchester United ha ottenuto anche il diritto di partecipare alla Supercoppa UEFA 2008 e alla Coppa del mondo per club FIFA 2008.\nFormula.\nFase a gironi.\nSe due o pi\u00f9 squadre di uno stesso gruppo si trovano a pari punti alla fine degli incontri della fase a gironi, sono applicati i seguenti criteri per stabilire la classifica del gruppo stesso:\nAccederanno agli ottavi di finale le 16 squadre che concluderanno questa fase prime o seconde nel rispettivo gruppo. Le squadre classificatesi terze accederanno ai sedicesimi di finale della Coppa UEFA 2007-2008.\nFase a eliminazione diretta.\nGli ottavi di finale, i quarti di finale e le semifinali si disputano con gare di andata e ritorno mentre la finale si disputa con partita unica. Tutti gli accoppiamenti del tabellone sono sorteggiati.\nRisultati.\nFase a gironi.\nSorteggio.\nPer stabilire la composizione degli otto gruppi, le squadre qualificate sono state suddivise in quattro fasce in base al \"ranking\" UEFA 2007.\nIn fase di sorteggio, ogni gruppo \u00e8 stato formato da una testa di serie pi\u00f9 altre tre squadre ciascuna appartenente a una fascia diversa (non potevano per\u00f2 essere sorteggiate nello stesso gruppo squadre provenienti dalla medesima nazione).\nIl risultato del sorteggio \u00e8 stato il seguente:\nFase ad eliminazione diretta.\nOttavi di finale.\nSorteggio.\nIl sorteggio degli Ottavi di finale si \u00e8 svolto il 21 dicembre 2007 a Nyon presso la sede ufficiale dell'UEFA. In fase di sorteggio sono state tenute presenti le seguenti regole:\nPrime classificate:\nSeconde classificate:\nSorteggio dei quarti di finale, delle semifinali e della finale.\nL'esito del sorteggio (senza limitazioni) degli accoppiamenti per i quarti di finale e le semifinali e dell'ordine di abbinamento della finale \u00e8 stato il seguente:\nStatistiche.\nSono escluse le gare dei turni preliminari."}
{"id": "1218808", "revid": "72396", "url": "https://it.wikipedia.org/wiki?curid=1218808", "title": "Campionato mondiale AMF 2003", "text": "L'ottava edizione dei Campionati del mondo di futsal, massima competizione per squadre nazionali organizzata dalla Asociaci\u00f3n Mundial de Futsal, si \u00e8 svolta in Paraguay nel 2003. Vi hanno partecipato venti squadre nazionali che hanno disputato le quaranta partite tra la capitale Asuncion e Pedro Juan Caballero, Concepci\u00f3n, Distrito Minga Guazu, Encarnaci\u00f3n.\nQuesta edizione ha visto trionfare i padroni di casa del Paraguay che nel girone finale, composta da 4 formazioni sudamericane, ha vinto tutte e tre le partite ai danni di Bolivia, Colombia e Per\u00f9."}
{"id": "1218811", "revid": "174925", "url": "https://it.wikipedia.org/wiki?curid=1218811", "title": "Imprenditori", "text": ""}
{"id": "1218812", "revid": "117448119", "url": "https://it.wikipedia.org/wiki?curid=1218812", "title": "H\u00f4tel de Rambouillet", "text": "L'h\u00f4tel de Rambouillet prende nome dalla marchesa Catherine de Vivonne de Rambouillet, figlia di un'italiana appartenente alla famiglia Savelli e del diplomatico francese, anch'egli di origine italiana, marchese de Piselli, la quale vi tenne un salotto letterario dal 1607 fino alla morte, nel 1665.\nUn tempo conosciuto con il nome di H\u00f4tel de Pisani, sorgeva vicino al Louvre, al posto dell'attuale Palais-Royal.\nIl salotto di Catherine de Vivonne, \u00abl'incomparabile Arth\u00e9nice\u00bb (anagramma di Catherine), una delle personalit\u00e0 femminili pi\u00f9 notevoli del tempo, fu particolarmente brillante.\nCaterina non esit\u00f2 a fare ricostruire l'h\u00f4tel dal padre su un progetto da lei stessa predisposto, che prevedeva, secondo lo stile italiano, un'infilata di sale comunicanti.\nNella sua camera blu \u2013 altra novit\u00e0 introdotta da Catherine de Vivonne, in un'epoca in cui le stanze erano tinteggiate solo di rosso o rossiccio \u2013 \u00abArth\u00e9nice\u00bb riceveva sdraiata a letto, come normalmente si riceveva nel XVII secolo, i brillanti spiriti del tempo, come il cavalier Marino , famoso poeta, letterati e grandi personalit\u00e0 come Richelieu, Malherbe, Vaugelas, Guez de Balzac, Racan, Maynard e Voiture.\n\u00abSi parla saggiamente ma ragionevolmente e non c'\u00e8 altro posto al mondo dove vi sia pi\u00f9 buon senso e meno galanteria\u00bb scrisse Chapelain dell'h\u00f4tel de Rambouillet.\nQuesto mondo giovanile e allegro dove i balli e le piacevolezze si succedono, i legami amorosi s'intrecciano e si disfano, non fu una societ\u00e0 di pedanti e i divertimenti vi prendevano volentieri un aspetto intellettuale.\nIl \"Preziosismo\" che nacque in questi salotti fu pi\u00f9 una forma di modernit\u00e0 e di femminismo che di pedanteria, dove germinava lo spirito delle dame dell'aristocrazia: durer\u00e0 una trentina d'anni.\nProprio dall'h\u00f4tel de Rambouillet usciranno le dame che si impegneranno attivamente nella Fronda, tanto da essere qualificate come \"Amazzoni\".\nBench\u00e9 Moli\u00e8re abbia preso in giro i frequentatori di quei salotti, \u00e8 innegabile che l'h\u00f4tel de Rambouillet abbia svolto un ruolo monumentale nella genesi del moderno romanzo francese.\nAlla de Vivonne succeder\u00e0 Madeleine de Scud\u00e9ry, anche se lo Chapelain, che ha lasciato delle descrizioni di quei tempi, non avr\u00e0 per lei le stesse parole di ammirazione riservate a madame de Rambouillet."}
{"id": "1218818", "revid": "767487", "url": "https://it.wikipedia.org/wiki?curid=1218818", "title": "British Academy", "text": "La British Academy \u00e8 l'accademia nazionale del Regno Unito per le discipline umanistiche e le scienze sociali. Associa pi\u00f9 di 800 studiosi ed \u00e8 indipendente ed autogovernata.\nObiettivi.\nL'Accademia afferma di avere cinque scopi fondamentali:\nStoria.\nLa creazione di una \"Accademia Britannica per la promozione degli studi storici, filosofici e filologici\" fu proposta per la prima volta nel 1899 in modo che la Gran Bretagna potesse essere rappresentata alle riunioni delle accademie europee e americane. L'organizzazione, che da allora \u00e8 diventata semplicemente \"l'Accademia Britannica\", fu fondata in grazia di una \"Royal Charter\" (patente reale) concessa dal re Edoardo VII l'8 agosto 1902.\nDa allora, molti dei pi\u00f9 illustri studiosi britannici di scienze umane e sociali sono stati coinvolti nella vita dell'Accademia, tra cui John Maynard Keynes, Isaiah Berlin, C. S. Lewis e Henry Moore. La storia, i problemi e i risultati dell'Accademia sono stati registrati nei lavori da due dei suoi segretari. Il volume di 37 pagine di Sir Frederic Kenyon copre gli anni fino al 1951; Il volume di Sir Mortimer Wheeler copre gli anni dal 1949 al 1968.\nFellow della British Academy.\nL'elezione a membro della \"British Academy\" \u00e8 un riconoscimento di alto valore per l'opera nei campi delle discipline umanistiche o delle scienze sociali, messa in luce da pubblicazioni. La sigla \"FBA\" (Fellow of the British Academy) \u00e8 aggiunta dopo il nome come titolo onorifico. Esistono tre tipologie di \"Fellowship\":\nI membri sono eletti in una delle seguenti sezioni disciplinari:\nSchemi di finanziamento.\nLa British Academy incanala ingenti finanziamenti pubblici a sostegno di individui e organizzazioni che perseguono ricerche e borse di studio in scienze umane e sociali nel Regno Unito e all'estero. Questi schemi di finanziamento sono progettati per aiutare gli studiosi in diverse fasi della loro carriera accademica.\nL'Accademia \u00e8 finanziata su base annua dal Department for Business, Innovation and Skills (BIS), un Dipartimento del governo del Regno Unito . Attinge anche a fondi privati derivanti da doni, lasciti, contributi di borsisti e borse di studio di fondazioni di ricerca. Nel 2014/15 l'introito totale \u00e8 stato di \u00a333,100,000, inclusi \u00a327,000,000 dal BIS.\nPremi della British Academy.\nNel corso degli anni la British Academy ha istituito 18 riconoscimenti, tra premi e medaglie, per coronare i risultati ottenuti nelle scienze umanistiche e sociali."}
{"id": "1218821", "revid": "293377", "url": "https://it.wikipedia.org/wiki?curid=1218821", "title": "Montr\u00e9al Olympique", "text": "Il Montr\u00e9al Olympique fu un club calcistico canadese attivo a Montr\u00e9al dal 1971 al 1973 e militante nella NASL. \nStoria.\nLa squadra fu fondata sull'onda dell'entusiasmo per l'assegnazione alla citt\u00e0 dei giochi olimpici del 1976, in onore dei quali prese anche il nome. La tassa di ammissione pagata dal proprietario Sam Berger per iscrivere la franchigia alla lega fu di 25.000 dollari americani. Il primo allenatore della squadra fu Renato Tofani.\nLa squadra fu attiva per tre anni nella massima serie americana, senza mai riuscire a qualificarsi per i playoff e ottenendo uno scarso riscontro di pubblico. L'affluenza del pubblico si mantenne sui duemila spettatori a partita per i primi due anni, per poi crescere sino a quasi quattromila nel 1973. Visto lo scarso successo la franchigia venne chiusa prima dell'inizio della stagione 1974; per rivedere il calcio professionistico a Montr\u00e9al bisogner\u00e0 attendere fino al 1980, con la nascita dei Montr\u00e9al Manic.\nFra i giocatori di miglior livello si segnalarono l'italiano Francesco Gallina e il portiere Stanko Pusk\u00e1s, figlio del campione ungherese Ferenc Pusk\u00e1s.\nMedia spettatori.\nNella seguente tabella la media degli spettatori presenti allo stadio per le partite di stagione regolare."}
{"id": "1218824", "revid": "785863", "url": "https://it.wikipedia.org/wiki?curid=1218824", "title": "Gianfranco Gamba", "text": "Biografia.\nAttore di formazione teatrale, Gamba divenne ben presto un doppiatore professionista. Uno dei suoi doppiaggi pi\u00f9 importanti \u00e8 stato quello di Ross Marler in \"Sentieri\" di cui era la voce dal 1981, ma ha doppiato a lungo anche cartoni animati e film per il cinema. Ha dato la voce al personaggio di Jadeite, uno dei primi nemici in \"Sailor Moon\". Possedendo un tono di voce adatto agli antagonisti, venne scelto da Paolo Torrisi nel 2000 come voce dello spietato Freezer nelle serie di \"Dragon Ball\", ruolo che riprender\u00e0 per il ridoppiaggio dei film della serie nel 2003.\nDa tempo malato di tumore del fegato, mor\u00ec a Milano il 5 settembre 2004 all'et\u00e0 di 55 anni."}
{"id": "1218826", "revid": "767487", "url": "https://it.wikipedia.org/wiki?curid=1218826", "title": "Rijat Shala", "text": "Carriera.\nClub.\nGli inizi al Lugano e poi Sciaffusa.\nNato nell'allora Repubblica Socialista Federale di Jugoslavia, nella provincia del Kosovo, Shala \u00e8 di etnia albanese. Cresciuto in Svizzera, si forma calcisticamente nel Lugano, dove milita in prima squadra a partire dalla stagione 2000-2001 per circa tre stagioni: solo nell'ultima viene mandato in prestito allo Sciaffusa per pochi mesi.\nGrasshoppers, Salernitana e Foggia.\nNel 2003 passa al Grasshoppers, dove rimane solo una stagione prima di sbarcare in Italia tra le file della . Qui rimane circa due stagioni tra Serie B e Serie C1, prima di passare al , rimanendo dunque sempre nella stessa serie.\nCagliari e Taranto.\nIl salto di qualit\u00e0 avviene il 6 luglio 2007 quando viene acquistato dal Cagliari, tuttavia con la nuova squadra scende in campo ufficialmente solo in Coppa Italia nel match del 29 agosto 2007 contro il : infatti un grave infortunio con conseguente operazione mette praticamente fine alla stagione del giocatore. Nel 2008 viene acquistato dal Taranto.\nVenezia.\nIl 5 gennaio 2009 rescinde il suo contratto con il Taranto e il 31 gennaio firma per il . Ma nonostante la firma all'ultimo giorno del calciomercato invernale, il centrocampista non indosser\u00e0 mai la maglia arancioneroverde: infatti proprio alla vigilia della gara contro la capolista la federazione blocca il tesseramento poich\u00e9 il giocatore in stagione ha gi\u00e0 firmato due contratti e secondo le nuove norme non ne pu\u00f2 firmare un terzo. Shala rimane cos\u00ec svincolato.\nNovara.\nIl 2 settembre 2009 passa al Novara a parametro zero e nelle due stagioni successive conquista la doppia promozione dalla Lega Pro Prima Divisione alla Serie A.\nRitorno al Lugano.\nIl 29 agosto 2011, dopo 8 anni trascorsi nelle varie categorie del calcio italiano, torna al Lugano, squadra della Challenge League che lo ha lanciato nel calcio professionistico. La seconda esperienza in terra ticinese si conclude per\u00f2 dopo poco pi\u00f9 di un mese; il 19 ottobre 2011 il calciatore rescinde il contratto che lo lega con la societ\u00e0 bianconera.\nCalcioscommesse.\nIn seguito allo scandalo del calcioscommesse, l'8 maggio 2012 viene deferito dalla Procura federale della FIGC.\nIl 1\u00ba giugno il procuratore federale Stefano Palazzi richiede per lui tre anni e sei mesi di squalifica.\nIl 18 giugno viene prosciolto in primo grado.\nNonostante l'assoluzione, il pentito Hristiyan Ilievski, capo dalla banda degli zingari che combinava le partite, nell'interrogatorio del 28 aprile 2015 indica il suo nome e quello di altri calciatori come persone utilizzate dalla banda per le combine."}
{"id": "1218828", "revid": "36426", "url": "https://it.wikipedia.org/wiki?curid=1218828", "title": "Museo Nazionale di Pisa", "text": ""}
{"id": "1218834", "revid": "729019", "url": "https://it.wikipedia.org/wiki?curid=1218834", "title": "Battaglia di Vetralla", "text": "Antefatto: la ribellione dei baroni contro Eugenio IV.\nNel periodo tra il maggio e l'ottobre 1434 Eugenio IV fugge rocambolescamente da Roma incalzato dalle armi dei Prefetti di Vico e dei Colonna, che occupano militarmente la citt\u00e0.\nDunque il cardinal Vitelleschi viene messo alla guida di una potente armata per distruggere ogni focolaio di ribellione.\nIl comandante pontificio Orsino Orsini, incalzando le forze del capitano ribelle Antonio da Pontedera, arriva fin sotto le mura del Borghetto di Grottaferrata, di Marino e di Albano, terre dei Colonna e dei Savelli che davano ospitalit\u00e0 al capitano.\nIl 25 ottobre 1434 il Vitelleschi rientra in Roma, e la lotta inizia a placarsi: il 22 marzo 1435 il Vitelleschi firma una pace con Iacopo Orsini di Monterotondo, il 26 maggio con Antonio Colonna e con i suoi alleati Savelli e Conti di Valmontone, il 24 agosto con Lorenzo Colonna. Nello stesso giorno il cardinale sottomette Tivoli all'obbedienza alla Chiesa.\nLa battaglia contro i tenaci Prefetti di Vico.\nIl 31 agosto 1435 con la battaglia di Vetralla il Vitelleschi sbaraglia i Prefetti di Vico distruggendo ogni rimanenza del potere di questa grande famiglia di origine germanica.\nL'ultimo dei Prefetti verr\u00e0 decapitato a Soriano il 28 settembre 1435. I loro beni saranno divisi tra la Chiesa ed altri signorotti locali, come Everso Orsini."}
{"id": "1218845", "revid": "122456427", "url": "https://it.wikipedia.org/wiki?curid=1218845", "title": "Seconda Divisione 1926-1927", "text": "La Seconda Divisione 1926-1927 \u00e8 stata la 1\u00aa edizione del terzo livello del campionato italiano di calcio, disputato tra il 7 novembre 1926 e il 17 luglio 1927 e concluso con la vittoria del , al suo primo titolo, e la promozione, oltre alla squadra lombarda, della , del e del .\nI Direttori Divisioni Inferiori.\nNel 1926 la Carta di Viareggio aveva riformato l'organizzazione del calcio italiano. Con la creazione della Divisione Nazionale, la vecchia Prima Divisione divenne il secondo livello mentre la Seconda Divisione divenne il terzo.\nLa Carta affid\u00f2 la gestione dei torneo di terzo livello a due distinti organismi: il Direttorio Divisioni Inferiori Nord, avente sede a Genova, che fu deputato all'organizzazione del campionato nelle regioni precedentemente gestite alla disciolta \"Lega delle Societ\u00e0 Minori\" della \"Lega Nord\"; e il Direttorio Divisioni Inferiori Sud, avente sede a Roma, cui fu devoluta l'attivit\u00e0 agonistica nelle zone centro-meridionali del paese.\nL'organico dei tre gironi del Nord fu costituito, dopo un emendamento alla Carta voluto da Leandro Arpinati per mantenere in cadetteria la , dalle diciotto peggiori partecipanti alla precedente edizione della Seconda Divisione, e da dodici squadre provenienti dalla Terza Divisione per un totale di 30 squadre. Le ventisette societ\u00e0 che diedero vita ai quattro gironi del Sud provenivano invece quasi tutte dalla Seconda Divisione a eccezione della e della che provenivano addirittura dalla Prima Divisione.\nI quattro gironi della Lega Sud furono vinti dal , dal , dal e dalla che si qualificarono al girone finale che metteva in palio un solo posto per la promozione nel torneo cadetto. Alla fine fu il Terni ad avere la meglio battendo nello spareggio i campani del Savoia. Per\u00f2, in seguito a una serie di fallimenti finanziari che aveva spazzato via, nel girone meridionale di Prima Divisione, ogni sodalizio ad eccezione delle squadre pugliesi, fu ripescato in cadetteria il Savoia. La Messinese e il Tiferno rifiutarono il ripescaggio e per questo si dovette ricorrere a una richiesta in libert\u00e0 cui rispose il .\nDirettorio Divisioni Inferiori Nord.\nIl campionato fu strutturato su tre gironi da dieci squadre ciascuno. Era prevista la promozione delle tre vincitrici e la retrocessione delle ultime due classificate di ogni girone.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nFinali Nord.\nLegenda:\nRegolamento:\n&lt;br&gt;\nDirettorio Divisioni Inferiori Sud.\nIl campionato fu strutturato su quattro gironi per un totale di 27 squadre complessive. Era prevista la retrocessione delle squadre ultime classificate, mentre le prime accedevano al girone finale che avrebbe dovuto mettere in palio una promozione.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nFinali sud.\nClassifica finale.\nLegenda:\nRegolamento:\nNote:"}
{"id": "1218846", "revid": "169068", "url": "https://it.wikipedia.org/wiki?curid=1218846", "title": "Movimento Pentecostale", "text": ""}
{"id": "1218847", "revid": "72811", "url": "https://it.wikipedia.org/wiki?curid=1218847", "title": "Armor King", "text": ""}
{"id": "1218848", "revid": "9700216", "url": "https://it.wikipedia.org/wiki?curid=1218848", "title": "La destra", "text": ""}
{"id": "1218851", "revid": "183976", "url": "https://it.wikipedia.org/wiki?curid=1218851", "title": "Valle di lei", "text": ""}
{"id": "1218852", "revid": "2052878", "url": "https://it.wikipedia.org/wiki?curid=1218852", "title": "Oceans (Pearl Jam)", "text": "Oceans \u00e8 un singolo dei Pearl Jam; il brano \u00e8 contenuto nell'album di debutto \"Ten\". La canzone fu caratterizzata dalla band come una delle pi\u00f9 sperimentali nel loro documentario audio \"Star Profile\" del 2000.\nSignificato del testo.\nLa canzone fu ispirata dalla passione di Eddie Vedder per il surf. Dopo l'esibizione del 1992 a \"MTV Unplugged\", \nVideo musicale.\nIl video clip, diretto da Josh Taft, fu filmato nelle Hawaii nel mese di settembre del 1992. Mostra la immagini della band che pratica surf assieme a quelle dove suonano la canzone; fu rilasciato solo al di fuori degli Stati Uniti. Nel 2000 \u00e8 stato incluso tra gli extra del DVD Touring Band 2000."}
{"id": "1218857", "revid": "183976", "url": "https://it.wikipedia.org/wiki?curid=1218857", "title": "Concerto del ventennale", "text": ""}
{"id": "1218862", "revid": "767487", "url": "https://it.wikipedia.org/wiki?curid=1218862", "title": "Maximum the Hormone", "text": "I sono un gruppo musicale giapponese formatosi a Hachi\u014dji, Tokyo, nel 1998.\nStoria del gruppo.\nPrimi anni (1998-2001).\nIl gruppo venne fondato nel 1998 dal cantante Daisuke-han e dalla batterista Nawo, a cui si aggiunsero pi\u00f9 tardi Sugi alla chitarra e Key al basso. Dopo un paio di show locali, il gruppo firm\u00f2 un contratto con l'etichetta discografica Sky Records, con la quale pubblic\u00f2 l'EP \"A.S.A. Crew\". L'album \u00e8 totalmente in inglese e riportava il logo del gruppo con i caratteri occidentali. Nell'anno successivo Key e Sugi abbandonarono il gruppo.\nDurante la ricerca di nuovi membri per il gruppo, Nawo propose come chitarrista il fratello Maximum the Ry\u014d-kun. Da quel momento Daisuke-han e Maximum the Ry\u014d-kun si divisero la maggior parte delle parti vocali: il primo si occup\u00f2 delle parti urlate e rappate mentre il secondo si occup\u00f2 di quelle pi\u00f9 melodiche. A completare la formazione \u00e8 stato il bassista Ue-chan. Dopo questo cambiamento, i Maximum the Hormone iniziarono a comporre i testi in lingua giapponese e cambi\u00f2 il proprio logo con gli ideogrammi \"Katakana\" giapponesi, per sottolineare anche il cambiamento di formazione. Nel 2001, la band pubblic\u00f2 il secondo EP \"H\u014d (\u014ctori)\".\n\"Mimikajiru\", \"Kusoban\" e \"Rock-impo Goroshi\" (2002-2005).\nNel 2002 il gruppo recise il contratto con la Sky Records e ne firm\u00f2 uno nuovo con la Mimikajiru Records, con la quale pubblicarono l'album di debutto \"Mimikajiru\", anticipato dal singolo \"Nikucop\".\nNel 2004 usc\u00ec il secondo album \"Kusoban\", il cui sound unisce le sonorit\u00e0 heavy metal con altre legate al pop. Grazie a questo album, i Maximum the Hormone si guadagnarono l'attenzione da parte del pubblico. Dopo la pubblicazione di \"Kusoban\", il gruppo decise di cambiare contratto discografico, firmando per la VAP.\nDopo aver registrato un altro paio di singoli, la band pubblic\u00f2 il terzo album \"Rock-impo Goroshi\". Questa pubblicazione scaten\u00f2 una nuova ondata di fan e la band intraprese un'intensa attivit\u00e0 live, suonando in vari festival e pubblicando anche il primo DVD dal vivo, \"Debu Vs Debu\". In pi\u00f9, il loro brano \"ROLLING1000tOON\" fu scelta come sigla finale della serie anime \"Air Master\".\n\"Bu-ikikaesu\" e il successo commerciale (2006-2007).\nNel 2006 il gruppo si fece notare dai media con la canzone \"Koino Mega Lover\", che raggiunse la posizione 9 della \"Oricon Charts\" durante l'estate. Nello stesso anno, i brani \"What's Up, People?!\" e \"Zetsubou Billy\" furono utilizzate rispettivamente come sigle d'apertura e di chiusura della seconda stagione dell'anime \"Death Note\" mentre un altro brano, \"Akagi,\" venne utilizzato nell'omonima serie animata.\nDopo la promozione dei due singoli e il successo delle loro canzoni utilizzate in TV, i Maximum the Hormone pubblicarono il quarto album \"Bu-ikikaesu\", il quale debutt\u00f2 al quinto posto della \"Oricon Charts\". Questo fu un record per il gruppo, in quanto si tratta del loro primo album ad entrare in una classifica giapponese nonch\u00e9 il primo ad essere stato certificato disco d'oro.\n\"Tsume Tsume Tsume/\"F\"\" e le prime due pause (2008-2010).\nNel 2008 il gruppo ha pubblicato il secondo DVD live \"Deco Vs Deco\", per poi fare la prima apparizione oltreoceano in un piccolo tour attraverso gli Stati Uniti d'America e il Canada per supportare i Dropkick Murphys. Il 9 luglio 2008 \u00e8 uscito il doppio singolo \"Tsume Tsume Tsume/\"F\"\", il quale ha debuttato alla seconda posizione della Oricon Weekly Singles Chart. Dopodich\u00e9 intrapresero il \"Tsume Tsume Tsume Tour\", partito il 16 luglio e conclusosi il 16 ottobre.\nIl 27 ottobre i Maximum the Hormone si sono esibiti nel Regno Unito in qualit\u00e0 di gruppo d'apertura agli Enter Shikari, al Bournemouth BIC. Il tour con gli Enter Shikari \u00e8 proseguito fino al 3 novembre, suonando a Exeter, Southampton e a Folkestone, prima di finire il tour con due date al London Astoria. Nel mese di dicembre il gruppo ha annunciato che Daisuke-han si \u00e8 sottoposto a un intervento di chirurgia correttiva alle corde vocali, causando di fatto uno stop temporaneo alla band fino al suo definitivo recupero. Dopo il recupero di Daisuke-han, il gruppo si \u00e8 esibito come headliner in diversi concerti giapponesi, supportati dai Bring Me the Horizon e dai Blessed by a Broken Heart. Nel mese di maggio hanno vinto il premio \"Best Rock Video\" con il videoclip del brano \"Tsume Tsume Tsume\" agli MTV Video Music Awards Japan del 2009.\nIl 19 novembre 2009 il gruppo ha comunicato attraverso il proprio sito ufficiale che Nawo era incinta. Dopo diverse discussioni con i membri della band e lo staff, la batterista ha proseguito il tour. Il 3 novembre la batterista si \u00e8 sentita male ed \u00e8 stata trasportata all'ospedale, dove le \u00e8 stato detto che sarebbe stato rischioso per la sua salute e quella del bambino continuare a suonare dal vivo. Il gruppo torn\u00f2 quindi in pausa fino alla conclusione della gravidanza di Nawo, cancellando nel frattempo tutti i concerti, inclusa la data al Soundwave Festival 2010 in Australia.\nIl 6 maggio 2010 il gruppo ha rivelato che Nawo ha dato alla luce la propria figlia e che di fatto sarebbero tornati ad esibirsi dal vivo. I membri del gruppo apparvero come attori extra nell'adattamento \"Live-Action\" del manga musicale \"BECK\".\n\"Yoshu Fukushu\" (2011-presente).\nIl 7 febbraio 2011 i Maximum the Hormone hanno pubblicato attraverso il proprio sito ufficiale i video dei brani \"Chiisana Kimi No Te\" e \"Maximum the Hormone\", mentre il 23 marzo dello stesso anno hanno pubblicato il singolo \"Greatest the Hits 2011-2011\", il quale debutt\u00f2 al primo posto della \"Oricon Weekly Singles Chart\". Nel mese di giugno il gruppo ha intrapreso un tour europeo e due mesi pi\u00f9 tardi si \u00e8 esibito al Pentaport Rock Festival di Incheon (Corea del Sud).\nIl 1\u00ba giugno 2013 i Maximum the Hormone hanno annunciato, in uno speciale streaming sul loro sito ufficiale, la data di uscita del loro quinto album in studio \"Yoshu Fukushu\", fissata per il 31 luglio 2013. L'album contiene 15 tracce, tra cui \"Utsukushikihitobitonouta\", \"F\", \"Tsume Tsume Tsume\", \"Maximum the Hormone\" e \"My Girl\", presenti negli ultimi singoli pubblicati in precedenza dal gruppo.\nNello stesso giorno \u00e8 stato anche pubblicato un brano inedito intitolato \"A-L-I-E-N\", il cui videoclip era inizialmente raggiungibile solamente mediante una sorta di \"caccia al tesoro\". Successivamente \u00e8 stato pubblicato il videoclip della title-track."}
{"id": "1218865", "revid": "767487", "url": "https://it.wikipedia.org/wiki?curid=1218865", "title": "Teofilo d'India", "text": "Biografia.\nLa cronologia del regno di Teofilo pu\u00f2 essere solo intuita dall'analisi della sua monetazione. Richard C. Senior lo vuole regnante negli anni 130 a.C., mentre Bopearachchi suggerisce una data pi\u00f9 tarda, il 90 a.C.; entrambi gli studiosi ritengono, per\u00f2, che i regni di Teofilo e di Nicia siano stati consecutivi, in quanto i monogrammi incisi sulle loro monete sono uguali.\nCos\u00ec come Zoilo, anche Teofilo coni\u00f2 monete d'argento di standard indiano su cui era raffigurato Ercole, simbolo della casata di Eutidemo I, e su cui era riportata l'attributo \"Dikaios\" (in greco) o \"Dharmikasa\" (in kharoshthi), \"Il Giusto/Seguace del Dharma\"; legende simili sono presenti sulla monetazione di bronzo.\nEsiste per\u00f2 una monetazione di un certo re Teofilo completamente differente, coniata secondo gli standard attici e attestata in Battria. Queste monete presentano un rovescio raffigurante Atena seduta con la Nike, il titolo di \"Re Autocrate\" e un diverso monogramma. Sebbene questa dualit\u00e0 non \u00e8 comune tra i sovrani indo-greci, secondo Bopearachchi i due sovrani vanno considerati la stessa persona, anche per la similarit\u00e0 di stile dei diademi raffigurati sui ritratti dei re presenti sulle monete."}
{"id": "1218868", "revid": "38129", "url": "https://it.wikipedia.org/wiki?curid=1218868", "title": "Raistlin - L'alba del Male", "text": ""}
{"id": "1218871", "revid": "38129", "url": "https://it.wikipedia.org/wiki?curid=1218871", "title": "Raistlin - I fratelli in Armi", "text": ""}
{"id": "1218878", "revid": "124302688", "url": "https://it.wikipedia.org/wiki?curid=1218878", "title": "Episodi di Zoey 101 (prima stagione)", "text": "La prima stagione della serie televisiva \"Zoey 101\" \u00e8 stata trasmessa negli Stati Uniti su Nickeodeon dal 9 gennaio al 1\u00ba maggio 2005, mentre \nIncontro di basket.\nTrama.\nZoey Brooks \u00e8 appena arrivata dalla Louisiana alla Pacific Coast Academy, divenendo una delle prime ragazze in assoluto a frequentare l'Accademia, fino a quel momento riservata esclusivamente ai ragazzi. Al suo arrivo conosce Chase Matthews, che diverr\u00e0 per il resto della serie il suo migliore amico, e le sue nuove compagne di stanza, Nicole Bristow, ragazza alla moda e molto carina, e Dana Cruz, con la quale legher\u00e0 dopo alcune difficolt\u00e0 a causa del suo comportamento.\nUn giorno, camminando per il parco della scuola con le sue amiche, nota alcuni ragazzi, tra cui anche Logan, ricco e viziato, e Michael, ragazzo di colore e sportivo, giocare a basket. Essendo una buona atleta, Zoey chiede a nome di tutte le ragazze di poter giocare con loro, ma, dato che sino al semestre precedente la P.C.A. era sempre stata un college maschile, Logan le respinge in malo modo. Zoey, indignata, li sfida ad una gara di pallacanestro, che per\u00f2 perderanno solo in extremis. Grazie alla loro ottima prestazione, tuttavia, Zoey e Dana vengono invitate dal coach ad entrare in squadra, dimostrando che anche le ragazze possono rivelarsi valide negli sport.\nTeorie speciali.\nTrama.\nLa convivenza nella \"camera 101\" tra Zoey, Dana e Nicole diventa a malapena sopportabile a causa dei continui litigi fra queste ultime, causati dal disordine lasciato in stanza da Dana e dall'asciugacapelli di Nicole costantemente acceso, perfino alle prime luci dell'alba. Zoey finisce per arrabbiarsi, ma viene comunque rimproverata dalle amiche per il fatto di dimenticarsi sempre le chiavi della stanza, costringendo le compagne ad aprirle la porta mentre litigano.\nLa ragazza, offesa a sua volta, ritira la sua roba e si trasferisce in camera di Quinn, ragazza ritenuta da tutti un po' strana a causa della sua passione per la chimica e la propensione a testare in continuazione dubbi esperimenti scientifici. D'altra parte, Chase segretamente innamorato di Zoey, spinto da Logan, cerca di fare di tutto per convincere l'amica a rimanere lontano dalle compagne capendo che, non frequentandole pi\u00f9, avrebbe l'opportunit\u00e0 di restare pi\u00f9 tempo insieme a lei. \u00c8 proprio da questo episodio che si sviluppa il filone narrativo principale della serie, ovvero Chase che non trover\u00e0 mai il coraggio di dichiararsi a Zoey.\nA Zoey, nonostante i vecchi diverbi, manca la sua vecchia stanza e torna con Nicole e Dana. Astutamente, per evitare nuovi disagi all'interno del gruppo, si fa prestare da Quinn una sua invenzione, ovvero uno spargi-foglie silenzioso, che permette a Nicole di asciugarsi i capelli senza svegliare Dana, nel cui letto viene posizionata una tendina con sopra dipinto un letto ordinato; infine, Zoey si lega al collo la chiave per non dimenticarsela pi\u00f9. Subito dopo avviene il primo tentativo di Chase di dichiararsi a Zoey, invitandola al cinema per un film, ma la ragazza invita anche le sue amiche alla serata, facendo sciupare all'amico una buona opportunit\u00e0 per confessare il suo amore.\nObbligo e verit\u00e0.\nTrama.\nGiocando ad \"Obbligo o Verit\u00e0\" nella loro sala comune, Zoey, Quinn, Dana e Nicole iniziano a raccontarsi i loro segreti pi\u00f9 oscuri e nascosti, promettendosi di non rivelarli mai a nessuno. Tuttavia, nei giorni successivi, tali segreti cominciano a circolare per tutta la scuola, e i ragazzi iniziano a prenderle in giro. Nel frattempo, Chase e Logan vengono assunti come fattorini da Kazu, proprietario del \"Sushi Rox\". Per pigrizia, Logan inizia a darsi malato, lasciando tutto il lavoro al suo collega. \nFacendo delle indagini con Nicole e Quinn, Zoey scopre che \u00e8 stato Logan a divulgare i loro segreti in quanto all'interno dell'orsacchiotto, che lui stesso aveva regalato alle ragazze, c'era una telecamera. Cos\u00ec, con l'aiuto di Micheal e Kazu, le ragazze si vendicano, facendo finta di aver steso Kazu e di volerlo nascondere, per poi dare la colpa a Logan nel caso venissero scoperte. Il ragazzo, assistendo alla scena, avverte il preside, rivelando cos\u00ec di aver messo una webcam nella sala comune delle ragazze e venendo per questo punito. Alla fine Zoey, Nicole, Dana e Chase posizionano l'orsacchiotto sulla spiaggia per poter assistere al tramonto.\nLa guardia del corpo.\nTrama.\nDurante una lezione di matematica in classe, Dustin viene preso di mira da Keith Finch, un bullo che lo obbliga a fargli i compiti al suo posto, minacciando di picchiarlo in caso di rifiuto. Zoey decide di difendere il fratellino, ma ci\u00f2 non fa altro che mettere in imbarazzo Dustin di fronte ai suoi coetanei. La ragazza decide quindi di escogitare uno dei suoi piani: convince un bidello conosciuto nel parco a vestire i panni del vicepreside, convocando il bullo nel suo ufficio e intimandogli di non minacciare pi\u00f9 i suoi compagni pi\u00f9 piccoli, pena l'espulsione. Nello stesso momento, Logan e Michael insegnano a Dustin come difendersi dai ragazzi pi\u00f9 grandi, cos\u00ec, nel momento in cui il bullo e Dustin si incontrano, quest'ultimo fa valere tutto il suo coraggio, liberandosi una volta per tutte del suo tormento.\nL'episodio si conclude con la riconciliazione fra Dustin e Zoey e il recupero del cane di Michael e Logan da parte di Dana, che si era nascosta sul pullman per via di Nicole che aveva fatto scappare via il cane.\nUno scherzo di troppo.\nTrama.\nAlla PCA \u00e8 in corso la \"Settimana goliardica\", tradizione storica dell'Accademia nella quale gli studenti pi\u00f9 grandi compiono in continuazione malefatte, scherzi e burle nei confronti delle matricole. Quest'anno sono le ragazze le ultime arrivate, quindi tocca a loro subire gli scherzi.\nPer vendicarsi le ragazze decidono di dichiarare guerra ai ragazzi facendo scherzi a loro volta.\nQuinn lavora ad una nuova invenzione che intervenendo sui neuroni del cervello potrebbe far svenire i ragazzi, ma la creazione si dimostra difettosa.\nZoey e le altre intanto decidono di fare una malefatta pi\u00f9 audace delle altre: travestono da donna la statua del fondatore dell'accademia. Quando il figlio di quest'ultimo lo scopre decide di espellere tutte le ragazze; Zoey decider\u00e0 di prendersi tutta la colpa, diventando cos\u00ec l'unica espulsa.\nMa Logan e gli altri ragazzi organizzano un ulteriore malefatta mettendo di nuovo in ridicolo la statua, e dicendo che \u00e8 stata una collaborazione generale. Cos\u00ec nessuno viene pi\u00f9 espulso e la guerra finisce senza vincitori n\u00e9 vinti. \nIntanto Quinn, ultimato il suo nuovo neuralizzatore, dice che la guerra contro i ragazzi pu\u00f2 iniziare. Quando gli altri le rispondono che \u00e8 finita, lei, arrabbiata, butta l'invenzione nel cestino, attivandola involontariamente e facendo svenire tutti.\nStudenti sul set.\nTrama.\nAlla PCA arriva un signore che promuove un nuovo tipo di motorino : il Jet-x, per il quale i ragazzi devono inventare uno spot televisivo.\nZoey, Nicole e Dana ci provano ma finiscono solo per litigare e per dividersi.\nAnche per i ragazzi non va meglio: Logan ha ricevuto dal padre, del materiale professionale, fa il regista e decide tutto lui, quindi Chase e Micheal possono solo stare a guardare.\nLe ragazze provano a girare le pubblicit\u00e0 individualmente, ma alla fine capiscono di non avere idee e fanno pace; unendo il materiale raccolto Zoey riesce a creare una pubblicit\u00e0 fantastica! Il Jet-X \u00e8 loro e lo useranno per non arrivare mai tardi a lezione.\nLa febbre del teatro.\nTrama.\nChase scrive una commedia romantica che verr\u00e0 messa in scena alla PCA nella quale reciter\u00e0 nei panni del protagonista, un bagnino che si innamora dell\u2019aliena Zorka. Per sua fortuna, il ruolo di quest\u2019ultima viene assegnato a Zoey.\nLogan, nonostante le prese in giro nei confronti dell\u2019amico, fa un ottimo provino e \"ruba\" il ruolo del bagnino a Chase. Inizialmente Zoey non \u00e8 contenta di questo cambiamento, ma successivamente noter\u00e0 le ottime capacit\u00e0 recitative del ragazzo e ne rimane affascinata.\nNel frattempo Quinn cerca di curare Dustin dall'influenza in strani modi: usando l'aspirapolvere sulla lingua per aspirare i germi facendogli il solletico alle piante dei piedi, in mezzo alle dita dei piedi a una gogna senza scarpe e calze. \nChase le prova tutte per impedire che Zoey e Logan si bacino nel finale della recita, ad esempio pagando Dustin per starnutire sul cuscino di Chase in modo da trasmettergli i germi dell\u2019influenza, piano che si riveler\u00e0 fallimentare.\nDurante la recita Zoey commette un errore e Logan le bisbiglia di stare attenta e non fargli fare brutte figure.\nZoey , offesa, capisce che era rimasta affascinata dal personaggio di Logan e non da Logan in s\u00e9, cos\u00ec si rifiuta di baciarlo inventando un finale alternativo in cui Zorka respinge il bagnino.\nChase arriva giusto in tempo per gioire del rifiuto di Zoey ed applaudire felice insieme al pubblico.\nL'appuntamento.\nTrama.\nQuinn si prende una cotta per Mark Del Figgalo, un ragazzo che frequenta con lei il corso di biologia.\n\u00c8 troppo timida per chiedergli un appuntamento cos\u00ec lo fa Zoey per lei.\nMark rifiuta subito in quanto fidanzato, ma Zoey non ha il coraggio di dirlo all'amica cos\u00ec mente dicendo che il ragazzo ha accettato.\nZoey e Chase organizzano un piano per far uscire Quinn con Mark senza che Mark lo sappia: Chase porta il ragazzo a fare un pic-nic e Zoey fa in modo di trovarsi insieme a Quinn nello stesso posto allo stesso momento, unendosi ai due ragazzi.\nMentre stanno andando al cinema Quinn prende la mano a Mark e a quel punto spunta Courtney, la ex ragazza che si arrabbia e lo lascia, anche Quinn pensando che il ragazzo gli abbia dato appuntamento per illuderla se ne va. \nMa alla fine tutto si risolve e Mark e Quinn iniziano una storia insieme.\nLa casa stregata.\nTrama.\nOgni Halloween alla PCA, la scuola media allestisce una casa stregata per la scuola elementare. Quest'anno, Logan \u00e8 al comando dell'iniziativa e promette a tutti che la casa stregata non solo li far\u00e0 urlare, ma anche piangere. Ma quando Dustin e il suo amico Jack scompaiono nella casa stregata, Logan inizia ad avere paura e inizia a chiedersi dove siano finiti Dustin e il suo amico. Nel frattempo, Michael viene inseguito per tutta la PCA da alcuni turisti francesi che pensano che sia ferito, mentre Nicole insegue Mark, scambiandolo per qualcun altro. Dana invece non appare in questo episodio.\n\u2022Questo episodio \u00e8 stato trasmesso nella seconda stagione ma in realt\u00e0 fa parte della prima dato che \u00e8 il primo Halloween che festeggiano le ragazze dell'accademia.\nIl prezzo del successo.\nTrama.\n\u00c8 arrivata la primavera e alla PCA \u00e8 tempo di organizzare lo Spring Fling, un concerto organizzato dai ragazzi, i quali devono invitare un personaggio pi\u00f9 o meno famoso.\nZoey si propone insieme a Dana e Nicole come organizzatrice e decide di invitare l'idolo degli adolescenti: Drake Bell.\nIl suo manager per\u00f2 \u00e8 disposto a farlo esibire per 5.000 dollari.\nLe tre allora organizzano una racconta fondi con cui per\u00f2 raccolgono solo 1.000 dollari.\nAd aiutarle c'\u00e8 un ex allievo dell'accademia: ai suoi tempi lo spring-fling era un disastro e vorrebbe renderlo un evento piacevole almeno per una volta. \nPer un lavaggio fatto bene alla sua adorata macchina darebbe i 4.000 dollari mancanti.\nLe cose per\u00f2 non vanno come previsto e la macchina si distrugge per colpa di Logan che mette il retro marcia e per riparlarla sono costretti a spendere 3.500 dollari.\nDrake Bell \u00e8 dispiaciuto di non potersi esibire per questioni economiche, ma quando vede delle magliette realizzate dai ragazzi con la scritta \"Drake Bell\" con un font molto originale, chiede di poterlo usare come suo nuovo logo. \nCos\u00ec, in cambio dei diritti di autore, Drake si esibisce per 0,50 dollari, regalando alla PCA un emozionante Spring Fling.\nTrattative d'affari.\nTrama.\nNicole combina un guaio con delle gelatine e sporca uno zaino, cos\u00ec \u00e8 costretta a comprarlo spendendo tutti i suoi soldi.\nZoey cos\u00ec decide di decorare a modo suo lo zainetto coprendo le macchie con bellissimi decori.\nBen presto la voce degli zainetti di Zoey gira per tutta l'accademia,e quest\u2019ultima viene intervistata dal capo del giornalino della PCA,Stacey,che ruber\u00e1 l\u2019idea di Zoey iniziando anche a vendere gli zaini modificati.\nZoey e i suoi amici per\u00f2 decidono di vendicarsi iniziando a vendere gli zaini della ragazza e riuscendo a superare Stacey.\nIntanto Quinn, con il succo di un nuovo frutto da lei creato, la \u201cbamela\u201d brucia accidentalmente il sellino della bicicletta di Stacey.\nDisk Golf.\nTrama.\nIl prof. di ginnastica della PCA massacra eccessivamente gli allievi, i quali scoprono che chi pratica uno sport \u00e8 esonerato dalle lezioni. Decidono cos\u00ec di trovare un\u2019attivit\u00e0 che possano praticare tutti, in modo da non dover pi\u00f9 subire le insostenibili lezioni di ginnastica. Pensando alle loro capacit\u00e0 credono che il pi\u00f9 adatto sia il Disc golf , uno sport in cui bisogna lanciare un disco in un canestro. Si dimostrano tutti abbastanza bravi tranne Nicole ; il prof. per\u00f2 li avvisa che per essere considerati una squadra ufficiale devono vincere almeno una partita contro un'altra scuola. Logan dimostra di essere molto bravo e viene arruolato nella squadra nonostante lui non volesse. Intanto Micheal capisce di avere una dipendenza dalle patatine cos\u00ec Quinn per aiutarlo a perdere peso gli prepara delle patatine speciali che non fanno ingrassare e che quindi potr\u00e0 mangiare tranquillamente per tutto il giorno... anche se gli effetti collaterali non tardano ad arrivare. Chase sceglie come avversari una squadra che poi si rivela provenire da una scuola per ragazzi in prigione. Un'altra brutta notizia \u00e8 che i ragazzi a giocare sono in 6 ma una squadra \u00e8 composta da 5. Zoey \u00e8 il capitano e deve prendere decisioni che fanno bene alla squadra perci\u00f2 decide che a rimanere in panchina sar\u00e0 Nicole, che ci rimane molto male.\nCos\u00ec al tiro decisivo Zoey finge di essersi fatta male e chiede di essere sostituita; inizialmente Logan si propone di effettuare il tiro al posto suo, ma Zoe insiste perch\u00e9 a sostituirla sia l\u2019amica in panchina. Nicole fa un tiro lunghissimo e i ragazzi dell'altra squadra si propongono per recuperare il disco e ne approfittano per scappare. Cos\u00ec la PCA vince per abbandono e i ragazzi riescono nel loro intendo di formare una squadra di Disk Golf.\nLe affinit\u00e0 elettive.\nTrama.\nAlla PCA si avvicina il tanto atteso ballo della scuola a cui i ragazzi devono invitare le ragazze.\nI due organizzatori del ballo per\u00f2 decidono che ognuno dovr\u00e0 compilare un questionario riguardante la propria personalit\u00e0 e il computer former\u00e0 le coppie in base alle risposte.\nChase vuole assolutamente andare con Zoey cos\u00ec durante tutta la settimana cerca di rubare le sue risposte.\nLe coppie sono fatte : Logan con Dana , Nicole con un certo Nicholas ragazzo uguale a lei , Micheal con Oliviary Biallo che in realt\u00e0 \u00e8 un ragazzo. Zoey viene associata sia a Chase che ad un altro ragazzo in quanto le risposte di entrambi erano compatibili con quelle della ragazza.\nQuest\u2019ultima alla fine decide di far coppia con il secondo pretendente perch\u00e9 crede che la festa sia per farsi nuovi amici e lei e Chase lo sono gi\u00e0.\nIl ballo \u00e8 un disastro per tutti: Logan e Dana non fanno altro che litigare , Nicole trova molto noioso il suo Nicholas e Micheal cerca di evitare il suo accompagnatore.\nZoey scopre che il suo accompagnatore le ha rubato il diario per uscire con lei e che Chase ha copiato le sue risposte, cos\u00ec decide di stare da sola. Infine Chase trova il modo di spiegare il suo comportamento e di chiarire con la sua amica.\nFesta in spiaggia.\nTrama.\nTempo di esami alla PCA e dopo settimane di duro lavoro la giusta ricompensa \u00e8 una festa sulla spiaggia organizzata dalla scuola.\nQuinn decide di sperimentare una delle sue invenzioni, che per\u00f2 ha un effetto indesiderato e fa addormentare tutti per un paio d\u2019ore, facendoli svegliare solo quando il pullman che li avrebbe dovuti portare alla festa \u00e8 gi\u00e0 partito.\nLogan rimedia un taxi che dovrebbe portare tutti a destinazione, ma gli 8 ragazzi finiscono in una spiaggia deserta dove i cellulari non prendono, rendendo ancora pi\u00f9 inutile il tentativo di orientarsi per cercare di arrivare alla festa.\nDopo un po' di disperazione decidono di divertirsi ugualmente improvvisando una loro festa in spiaggia.\nIl povero Dustin \u00e8 costretto a stare 6 ore in acqua perch\u00e9 un'onda gli ha portato via il costume e non pu\u00f2 uscire.\nI ragazzi pescano il pesce e Quinn accende il fuoco.\nLa situazione sembra disperata ma Quinn riesce a collegare il cellulare al computer per chiamare il loro professore e avvertirlo di venire a prenderli.\nUna volta arrivati al college, i ragazzi stanno nuovamente dormendo in macchina a causa dell\u2019intruglio di Quinn."}
{"id": "1218880", "revid": "123620488", "url": "https://it.wikipedia.org/wiki?curid=1218880", "title": "Episodi di Zoey 101 (seconda stagione)", "text": "La seconda stagione della serie televisiva \"Zoey 101\" \u00e8 stata trasmessa negli Stati Uniti su Nickeodeon dall'11 settembre 2005 al 16 aprile 2006, mentre in Italia \u00e8 stata trasmessa su Nickeodeon dal 27 ottobre al 15 novembre 2006. In questa stagione, Kristin Herrera non far\u00e0 pi\u00f9 parte del cast, ma a sostituirla ci sar\u00e0 Victoria Justice.\nRitorno alla PCA.\nTrama.\nSono finite le vacanze estive e Zoey, Dustin, Chase, Nicole, Quinn, Michael e Logan tornano all'accademia. Zoey e Nicole vengono a sapere che Dana non torner\u00e0 pi\u00f9 all'accademia per uno scambio culturale in Europa e questo scatena in loro grande felicit\u00e0, convinte del fatto di avere la nuova camera tutta per loro. Nel frattempo, la camera di Chase, Michael e Logan viene arricchita dall'arrivo di videogiochi, televisione ai cristalli liquidi e uno stereo regalati dal padre di quest'ultimo, ricco produttore cinematografico. Una volta saputo che nella loro camera verr\u00e0 una nuova ragazza al posto di Dana, Zoey e Nicole si recano in segreteria per convincere la severa segretaria a far scegliere loro la nuova compagna di stanza, ma non ottengono nulla. Chase e Michael, infastiditi dal rumore della TV e dalla gente invitata da Logan in camera, non riescono a studiare in stanza cos\u00ec decidono di dormire in tenda. \nA causa di un incidente, Zoey e Nicole fanno infuriare la segretaria, rassegnandosi ad avere una nuova compagna di stanza non scelta da loro. Arrivate in stanza incontrano Lola Martinez (Victoria Justice), la nuova coinquilina, una ragazza molto strana travestita da punk che manda su tutte le furie le due ragazze per via del suo inquietante comportamento, cos\u00ec da decidere di dormire in tenda anche loro. Dopo alcune ore sia le ragazze, sia i ragazzi capiscono che \u00e8 ora di ribellarsi. Irrompendo in stanza, Zoey e Nicole scoprono che quella di Lola \u00e8 tutta una finzione: si scopre infatti che Lola \u00e8 un'aspirante attrice, che fino a quel momento non stava facendo altro che interpretare una parte per ottenere buoni risultati in fatto di credibilit\u00e0.\nChase e Michael, intanto, decidono di farla pagare a Logan rendendogli pan per focaccia e causando un corto circuito.\nLa mattina seguente tutti i ragazzi, compresa Lola, chiariscono tutto e si apprestano a fare colazione, pronti a iniziare tutti insieme un nuovo anno alla PCA.\nLa Capsula dei Ricordi.\nTrama.\nZoey e i suoi amici trovano un vecchio annuario dell'accademia dei precedenti alunni della PCA, tra questi anche il loro professor Bender. Dopo alcune prese in giro al professore per i suoi \"look\" dell'epoca, Zoey propone di sotterrare una capsula dei ricordi nel suolo dell'accademia, nella quale ogni membro della classe inserir\u00e0 un oggetto particolare che lo rappresenti, cosicch\u00e9 i ragazzi del futuro potranno vedere gli oggetti usati dai coetanei nel passato. Il professore approva l'idea e quindi tutti i ragazzi iniziano a lavorare al progetto. Lola decide di non mettere nulla nella capsula e con una scenetta drammatica riesce a commuovere il professore, prendendo comunque il massimo dei voti. Nicole mette dei suoi vestiti, Logan una sua foto, Chase e Michael una canzone creata da loro, e Zoey un filmino che parla della sua vita e dei suoi amici al college. Chase, curioso di sapere cosa Zoey pensa di lui, dissotterra la capsula a notte fonda per sottrarre il DVD. Una volta in stanza per\u00f2 capisce che \u00e8 sbagliato guardare il filmino di Zoey senza il suo permesso e lo rimette a posto. Nel frattempo, Nicole cerca di aiutare Quinn a smettere di russare e ci riesce, facendole provare il metodo dei gatti del Sud Africa, che mettono dei pesciolini nelle narici per non russare. Ma proprio quando tutto sembra risolto, Coco riesce a rovinare tutto, mangiando per sbaglio i pesciolini.\nUna Presidenza per Due.\nTrama.\nDurante una lezione la professoressa annuncia che sono aperte le elezioni per la carica di presidente del nono corso e invita chiunque voglia a candidarsi. Chase senza pensarci una volta nomina Zoey, pensando che sarebbe un ottimo presidente, ma quest'ultima non volendo diventare presidente, nomina Chase per ripicca. I due usciti da scuola promettono che le elezioni non avrebbero rovinato la loro amicizia. Zoey e le sue amiche iniziano a decorare poster e a distribuire spille con il volto di Zoey, mentre la campagna elettorale di Chase \u00e8 molto diversa. Logan, infatti, determinato a far vincere le elezioni all'amico, compra voti a Chase in maniera scorretta, distribuendo frullati gratis e soldi personalizzati. Zoey e Chase litigano e quest'ultimo, per farsi perdonare, manda in diretta uno spot a suo sfavore avvantaggiando cos\u00ec, i voti per Zoey. Ma tutti al campus pensano che sia stata Zoey a mandare in onda quello spot. Quindi Chase tramite una conferenza stampa rivela a tutta la scuola che \u00e8 stato lui ad ideare lo spot per far vincere Zoey e annuncia il suo ritiro. Anche Zoey per\u00f2 si era ritirata, poco prima di lui, e alla fine l'unico candidato rimasto \u00e8 Mark, il ragazzo di Quinn, che con pochissimi voti riesce a diventare presidente. Nel frattempo Chase e Zoey fanno pace e con uno scherzetto la fanno pagare a Logan.\nUna Ragazza per Dustin.\nTrama.\nDustin fa un progetto di scienze insieme a Trisha che si innamora di lui. All'inizio lui non ricambia perch\u00e9 lei \u00e8 pi\u00f9 grande di lui, ma poi i suoi amici gli fanno cambiare idea dicendo che lei bacia in bocca i ragazzi. Allora lui decide di accettare il suo appuntamento. Ma poi Zoey lo scopre e manda Chase a parlare con Dustin per fargli cambiare idea, ma non riesce nel suo intento. Allora lo manda a parlare con Trisha, ma Trisha crede che Chase voglia uscire con lei.\nAllora Zoey decide che sar\u00e0 lei stessa a risolvere la situazione andando a dire a Trisha che lei sta con Chase, ma Trisha non le crede e dice che devono baciarsi per dimostrare che stanno davvero insieme. Mentre si stanno per baciare arriva Dustin che spinge Chase per avergli rubato la ragazza.\nAlla fine Trisha viene mollata da entrambi.\nGuest star: Jennette McCurdy (Trisha Kirby)\nIl Chase e Michael Show.\nTrama.\nChase e Michael stanno conducendo uno show online. Zoey e Logan stanno facendo da spettatori. Lo show per\u00f2 non va molto bene e non viene guardato da molte persone. Durante la messa in onda Logan e Zoey iniziano a litigare riguardo ai gusti delle ragazze e dei ragazzi in ambito di cinema. Chase e Michael sono arrabbiati con Logan e Zoey e proibiscono ai due di essere presenti in stanza durante lo show. Inaspettatamente per\u00f2 lo show riceve una buona recensione per la disputa tra Zoey e Logan, che vengono quindi riammessi a partecipare allo show. Nicole non riesce a concentrarsi sull'algebra a causa dei ragazzi carini presenti nella sua classe. Cos\u00ec Lola e Quinn si offrono di aiutarla. Chase e Michael creano una nuova rubrica che ha come protagonisti Logan e Zoey che devono confrontarsi riguardo a vari argomenti, in base a ci\u00f2 che pensano i ragazzi e ci\u00f2 che pensano le ragazze. Tutti all'accademia iniziano a guardare lo show. Questo per\u00f2 fa litigare i ragazzi e le ragazze dell'accademia, anche durante le lezioni. Il preside Rivers viene a conoscenza del motivo di questo scompiglio, ovvero lo show di Chase e Michael che ha messo ragazzi e ragazze gli uni contro le altre. Cos\u00ec il preside cancella la trasmissione dei due ragazzi. \nNel frattempo, Lola e Quinn ipnotizzano Nicole, in modo che quando lei guardi i ragazzi del suo corso di algebra li veda con l'aspetto di suo nonno. Un produttore televisivo, avendo ricevuto il DVD dello show mandato da Zoey, propone ai ragazzi di andare in televisione e loro accettano. Intanto, l'ipnosi funziona e Nicole inizia a vedere tutti i ragazzi del suo corso di algebra con l'aspetto di suo nonno e si impressiona talmente tanto da non distrarsi pi\u00f9 e rimanere concentrata a studiare. I ragazzi giungono agli studi televisivi, ma l\u00ec scoprono che a partecipare alla trasmissione saranno solo Logan e Zoey. Zoey allora sabota lo show, dando sempre ragione a Logan, il che non permette al dibattito di decollare. Zoey inizia a parlare della censura, dicendo che il preside dell'accademia ha cancellato il loro show, spingendo i telespettatori a protestare contro il preside. I ragazzi iniziano a protestare davanti all'ufficio del preside che si becca un pomodoro in piena faccia e alla fine, permette ai ragazzi di riprendere lo show. Uno dei ragazzi invita Nicole a vedere un film, ma lei vedendolo con l'aspetto di suo nonno scappa via, lasciando il ragazzo a bocca aperta.\nPer un posto al sole.\nTrama.\nLe ragazze prendono il sole sulla terrazza dei ragazzi, perch\u00e9 la loro \u00e8 brutta. Ma questo non sta bene ai ragazzi che hanno bisogno di un posto in cui comportarsi da ragazzi. Allora le ragazze, per dimostrare che i ragazzi possono essere se stessi anche in presenza di ragazze, fanno travestire Lola da maschio e la fanno passare come un nuovo studente di nome Steve. Michael, complice del piano, viene mandato temporaneamente in infermeria, fingendo di stare male e Lola prende il suo posto nella stanza dei ragazzi. Logan e Chase non sospettano nulla e si comportano tranquillamente da ragazzi. Ma la situazione si complica quando Lola \u00e8 costretta a mettersi in costume per una partita di pallanuoto con i ragazzi e quando per sbaglio cade in piscina, la maschera cade e i ragazzi la scoprono. Alla fine per\u00f2 i ragazzi si convincono ad accettare che le ragazze dividano con loro la terrazza.\nSfide fra robots.\nTrama.\nZoey sfida i nerd dell'accademia ad una battaglia con i robot e chiede a Quinn di aiutarla a costruire un robot. Logan prende in giro Quinn chiamandola pazzoide, pensando che lei non senta e gli altri ragazzi ridono alla battuta di Logan. Quinn per\u00f2 ascolta tutto, si arrabbia e decide di abbandonare il gruppo. Non avendo ancora un robot, i ragazzi si recano dallo studente pi\u00f9 intelligente dell'accademia per ottenere il suo aiuto e quest'ultimo accetta, a patto che Zoey gli organizzi un appuntamento con Nicole. La sfida per\u00f2 non procede bene e il robot avversario distrugge quello di Zoey e degli altri, ma poich\u00e9 il regolamento vietava che il robot superasse una certa altezza e gli avversari non si erano attenuti a questa regola, ai ragazzi viene data un'altra opportunit\u00e0. In quel momento interviene Quinn che con il suo robot disintegra quello degli avversari. Alla fine Logan e gli altri le chiedono scusa e tutto ritorna come prima.\nA Lola piace Chase.\nTrama.\nIl primo anno alla \"Pacific Coast Academy\" inizia a presentare alcune difficolt\u00e0 alla nuova arrivata Lola. Infatti, la ragazza ha un grande bisogno d'aiuto in biologia; cos\u00ec Chase, spinto da Zoey, inizia a farle da tutor, in modo che Lola possa mettersi in pari con il programma scolastico. Dopo alcune ripetizioni in giardino, Lola incomincia a provare dei forti sentimenti nei confronti di Chase: essendo arrivata da poco e cosciente dell'amicizia che intercorre tra il ragazzo e Zoey, Lola chiede a quest'ultima il permesso di poter uscire con Chase, in modo tale da poter accertarsi della sua disponibilit\u00e0. Zoey la rassicura, dicendole che quella che c'\u00e8 fra lei e Chase \u00e8 solo una forte amicizia, non una relazione. Lola cos\u00ec si fa forza, chiede un appuntamento a Chase e lui accetta.\nDurante l'uscita, Chase e Lola decidono di guardare un film insieme, con la ragazza che mostra un comportamento molto dolce e affettuoso nei suoi confronti, ma il ragazzo cerca in tutti i modi di resistere alle sue avances. Verso il finire della serata, i due parlano e Chase confessa a Lola che nel suo cuore c'\u00e8 un'altra ragazza, non specificando tuttavia che si tratta di Zoey; con sua grande sorpresa, Lola si dimostra molto gentile e comprensiva, dicendogli di averlo capito da subito e di non portare alcun rancore. I due rimarranno infatti ottimi amici per tutta la serie.\nVacanze di primavera - Parte 1.\nTrama.\nLogan invita Zoey, Chase, Michael, Nicole, Quinn, Lola e Dustin a passare le vacanze di primavera nella sua mega villa. Qui i ragazzi scoprono di essere le cavie di un nuovo reality, promosso da Malcolm Reese, il padre di Logan che \u00e8 un produttore cinematografico. In questo reality ragazze e ragazzi si dovranno sfidare in una serie di prove e la squadra vincente andr\u00e0 in televisione. A ogni partecipante viene dato il takemate, un telefono super tecnologico che permetter\u00e0 loro di comunicare durante le gare. Intanto Michael cerca di convincere Chase a dichiarare i suoi sentimenti a Zoey, ma Chase non vuole per paura di rovinare la loro amicizia e manda un messaggio sul takemate di Michael per dirgli questo. Per\u00f2 il messaggio viene inviato per sbaglio sul takemate di Zoey.\nVacanze di primavera - Parte 2.\nTrama.\nChase sottrae il takemate dalla tasca di Zoey per cancellare il messaggio prima che questa lo legga, ma in quel momento inizia la gara e non riesce pi\u00f9 a reinserirglielo in tasca. Zoey \u00e8 il capo del suo gruppo e deve rimanere alla postazione iniziale mentre le altre partecipano ad una sorta di caccia al tesoro. Nicole e Lola mandano un messaggio sul takemate di Zoey per comunicare con lei durante la gara, ma Zoey non riceve il messaggio e la sua squadra perde. Allora Zoey si rende conto di non avere il takemate e quando Quinn lo fa squillare scopre che ce l'ha Chase e pensa che lui abbia voluto sabotarla. Chase non trova il coraggio di dire la verit\u00e0 cos\u00ec Zoey lo allontana, considerandolo un traditore. Nell'ultima sfida per\u00f2, proprio quando Chase aveva disarmato Zoey ed era ad un passo dalla vittoria, si lascia cadere in acqua per far vincere le ragazze. E Zoey si rende conto del sacrificio dell'amico. Alla fine della gara, il padre di Logan avvisa i ragazzi di essere gi\u00e0 in televisione perch\u00e9 sono stati ripresi da telecamere nascoste per tutto il tempo. Tornati all'accademia, si radunano tutti davanti al televisore per guardare il reality, ma Zoey si rende conto dell'assenza di Chase e lo va a cercare. Lo trova seduto sulla fontana e gli chiede il motivo per cui lui gli aveva sottratto il takemate e Chase le dice che doveva cancellare un messaggio rivolto a Michael e inviato per sbaglio a lei. Zoey vuole sapere il contenuto del messaggio, ma proprio mentre Chase si sta per dichiarare viene interrotto dagli altri che li avvisano che il reality sta per iniziare. Cos\u00ec i due se ne vanno. Mentre Zoey \u00e8 davanti al televisore, Chase invia un messaggio sul suo takemate con la scritta Ti amo. Ma Zoey aveva dimenticato il suo takemate sul bordo della fontana e questo era caduto in acqua perch\u00e9 era impostato su vibrazione. Nell'ultima scena, Chase nota che Zoey non ha il suo takemate e si chiede dove sia, senza riuscire a darsi una risposta.\nPersone all'asta.\nTrama.\nI ragazzi per sbaglio mandano a fuoco il Sushi Rox e per riaggiustarlo indicono un'asta in cui si mettono a disposizione di chi vuole acquistarli. Chase e Michael vengono aggiudicati all'odiato professore di ginnastica che si vendica di loro per aver bruciato il Sushi Rox facendoli fare i lavori pi\u00f9 disgustosi e faticosi. Lola, Zoey e Nicole vengono aggiudicate a Logan che vuole che le ragazze facciano il tifo per lui vestite da ragazze pon pon. Le ragazze inizialmente trovano il compito fastidioso, ma poi escogitano un piano per rendersi invadenti agli occhi di Logan e far s\u00ec che egli dia i soldi e le lasci stare. Alla fine il piano funziona e finalmente i ragazzi riescono a raccogliere i soldi per rimettere in piedi il Sushi Rox.\nL'Alpaca di Quinn.\nTrama.\nQuinn \u00e8 triste perch\u00e9 la sua alpaca soffre per la sua mancanza e sta male. Cos\u00ec Zoey e le altre organizzano una festa per risollevarle il morale, ma la festa non fa altro che far venire a Quinn pi\u00f9 malinconia, tanto che scappa dall'accademia per tornare a casa. Ma Zoey la raggiunge in tempo e la fa ragionare. Alla fine Zoey si reca dal preside Rivers e gli chiede il permesso di far venire all'accademia per qualche giorno l'alpaca di Quinn. Il preside accetta, cos\u00ec Quinn e la sua alpaca possono passare del tempo insieme."}
{"id": "1218881", "revid": "15756", "url": "https://it.wikipedia.org/wiki?curid=1218881", "title": "Seconda Divisione 1927-1928", "text": "La Seconda Divisione 1927-1928 fu l'insieme dei due tornei interregionali di quell'edizione del campionato italiano di calcio.\nSuddiviso in due campionati (Nord e Sud), doveva individuare otto squadre da promuovere nella serie superiore sei del nord e due del sud. In seguito per\u00f2 Leandro Arpinati, Presidente della F.I.G.C., nell'ambito della progettata riforma dei campionati che di l\u00ec a dodici mesi avrebbe portato alla nascita della Serie A e della Serie B, promosse d'ufficio in Prima Divisione numerose squadre (in particolare, la Varese Sportiva e il Crema ascenderanno \"in extremis\" per le conseguenze delle fusioni dell'U.S. Milanese (+ = Ambrosiana) e dell'Edera di Trieste (+ Ponziana = A.S.P.E. ovvero A.S. Ponziana-Edera).\nDirettorio Divisioni Inferiori Nord.\nQuando divenne chiaro che la sostanza delle riforme calcistiche dell\u2019estate del 1926 per il Nord era stata una retrocessione implicita per molte squadre, salirono le pressioni per una riespansione della terza serie. Nell\u2019estate del 1927 la FIGC di Leandro Arpinati approv\u00f2 quindi il raddoppio dell\u2019organico della Seconda Divisione Nord invitandovi ben 30 club dalla categoria sottostante, cui si aggiunsero vari ripescaggi.\nIl campionato fu strutturato quindi su sei gironi da dieci squadre ciascuno. Era prevista la promozione delle sei vincitrici e la retrocessione delle ultime due classificate di ogni girone.\nGirone A.\nNovit\u00e0.\nIl neoretrocesso si fuse per decreto fascista con il , militante nella serie superiore.\nClassifica finale.\nLegenda:\nRegolamento:\nGirone B.\nClassifica.\nLegenda:\nRegolamento:\nGirone C.\nNovit\u00e0.\nIl termin\u00f2 l'attivit\u00e0 sportiva. Al suo posto ed assorbendo una parte dei loro giocatori fu iscritta in Terza Divisione 1927-1928 la \"Terza Coorte A.Salvato 63\u00aa Legione Tagliamento\".\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nFinali Nord.\nClassifica finale.\nLegenda:\nRegolamento:\nGironi Sud.\nGirone A.\nLa Stamura si fuse con la concittadina Anconitana disputante la categoria superiore.\nLa Societ\u00e0 Ginnastica Zara rinunci\u00f2 al campionato di Seconda Divisione e partecip\u00f2 ai campionati dell'U.L.I.C..\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nNovit\u00e0.\nIl Campania F.B.C. con comunicato ufficiale del Direttorio Federale datato 4 maggio 1927 si fonde coi concittadini della \"F.C. Libertas\" e della \"U.S. Salernitanaudax\" dando vita alla Unione Sportiva Fascista Salernitana.\nLa Maddalonese non si iscrive al campionato.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nGirone finale.\nLegenda:\nRegolamento:\nNote.\n\u00c8 da considerare fuorviante e non rispondente alla realt\u00e0 dell'epoca qualsiasi classifica pubblicata a posteriori per questa stagione sportiva (1927-1928) in cui \u00e8 stata aggiunta la \"differenza reti\" oppure la \"media inglese\" a giustificare una migliore posizione in classifica, perch\u00e9 la F.I.G.C. nelle classifiche ufficiali che ha pubblicato attraverso tutti i suoi enti periferici non ne ha mai tenuto conto non avendo stabilito una specifica discriminante.\nIn tutte le gare in cui \u00e8 stato attribuito un titolo sportivo (sia in caso di promozione che di retrocessione) la F.I.G.C. ha fatto disputare uno o pi\u00f9 spareggi in campo neutro.\nBibliografia.\nGiornali sportivi:\nLibri"}
{"id": "1218883", "revid": "123345262", "url": "https://it.wikipedia.org/wiki?curid=1218883", "title": "Episodi di Zoey 101 (terza stagione)", "text": "La terza stagione della serie televisiva \"Zoey 101\" \u00e8 stata trasmessa negli Stati Uniti su Nickeodeon dal 24 settembre 2007 al 4 gennaio 2008, mentre in Italia \u00e8 stata trasmessa su Nickeodeon e Italia 1.\nLa notizia di Chase.\nTrama.\n\u00c8 iniziato un nuovo anno alla PCA. Chase arriva in compagnia di una nuova ragazza e incontra Michael e Logan che litigano per chi quest'anno dormir\u00e0 nel letto singolo. Chase propone di fare una corsa, ma i due amici arrivano nello stesso istante e provano a giocarsi il letto mangiando peperoncino. Zoey rivede Lola ma quest'anno Nicole non sar\u00e0 a scuola con loro perch\u00e9 in cura in un istituto femminile. Convinte che staranno in camera da sole, Zoey e Lola raggiungono Coco e la trovano a litigare con Quinn perch\u00e9, secondo il parere di quest'ultima, Coco le ha assegnato una camera che non esiste e deve rimediare. Coco decide di sistemarla con Zoey e Lola, sebbene esse siano tutt'altro che tranquille. Mentre sistemano le loro cose in camera, Chase viene a salutarle e chiede a Zoey di parlare loro due soli. Zoey accetta ma Lola e Quinn cominciano a credere che Chase voglia dichiararsi a Zoey e lo riferiscono all'amica, che si incaponisce ad affermare che Chase non provi niente per lei se non sentimenti di amicizia. Intanto Michael e Logan decidono di giocarsi il tanto amato letto singolo a boxe ma nel bel mezzo dell'incontro arriva Dustin che, pensando si tratti di una rissa, li sprona a lasciarsi e a giocarsi il letto a testa o croce. Vince Michael, ma Logan ha modo di riscattarsi stendendo all'improvviso Michael con un cazzotto. Zoey e Chase escono a chiacchierare ma quando quest'ultimo sta per dirle ci\u00f2 di cui voleva parlare Zoey riceve una telefonata da Lola che le chiede di venire in camera perch\u00e9 Lola ha fatto cadere l'alveare portatile di Quinn e ci sono api dappertutto. Zoey rimanda la conversazione con Chase e va al dormitorio, dove poi entra anche Coco con del cibo attraendo le api che la seguono quando lei esce. Tornata la quiete, Quinn e Lola vogliono sapere se Chase si \u00e8 dichiarato e Zoey, spazientita, decide di andare di persona a chiedere a Chase se \u00e8 innamorato di lei. Entra di colpo in camera di Chase ma lo trova a baciarsi con la sua nuova ragazza Rebecca.\nLa ragazza di Chase.\nTrama.\nDopo l'entrata a sorpresa di Zoey in camera di Chase, questi le presenta Rebecca e lei va a raccontarlo alle amiche Lola e Quinn, che si mostrano sconvolte e prevenute su Rebecca. Zoey per\u00f2 le rassicura spiegando loro che non \u00e8 gelosa, anzi, \u00e8 felice per Chase. Le due amiche non sono convinte ma il giorno dopo a pranzo incontrano la ragazza insieme a Chase e la trovano simpatica. Logan chiede se qualcuno gli pu\u00f2 dare una mano per un suo grave problema: non gli viene pi\u00f9 neanche un tiro libero. Si offre Quinn, ma Logan rifiuta il suo aiuto. Quinn si arrabbia ricordandosi di quando, da piccola, veniva presa in giro nello stesso modo, ma non lo d\u00e0 a vedere pi\u00f9 di tanto. Quel pomeriggio, all'allenamento di basket, l'allenatore minaccia Logan di metterlo fuori squadra se non si decide a mandare la palla a canestro. Logan, rimasto da solo, tenta invano di tirare; arriva Quinn che al primo colpo manda la palla nel canestro. Logan si ricrede su di lei e le chiede una mano. Quinn allora lo allena a inseguire una gallina finta su una macchinina telecomandata, spiegando che questo esercizio migliora l'equilibrio e l'agilit\u00e0. Intanto al dormitorio Rebecca entra nella stanza di Zoey e le chiede informazioni sul suo rapporto con Chase. Zoey risponde che \u00e8 il migliore amico che lei abbia mai avuto, ma Rebecca le ordina di farla finita con la loro amicizia. Zoey rimane sconvolta ma non controbatte; quando per\u00f2 Quinn e Lola rientrano racconta loro l'accaduto. Il giorno dopo Quinn riprende l'allenamento di Logan e lo mette davanti a una macchina spara palline da tennis, per migliorare la coordinazione dell'amico. Infine, lo fa girare per il campus con un vestito da donna, sostenendo che un problema nei tiri \u00e8 che il giocatore si senta osservato, sbagliando quindi a tirare. Tornati sul campo da basket, Logan riprova a tirare ma con rancore vede che l'allenamento di Quinn non l'ha per niente aiutato. Molto arrabbiato, si sfoga con lei ripensando alle cose imbarazzanti che ha dovuto fare, e che si sono rivelate inutili. Quinn calma gli suggerisce allora di provare a piegare il gomito quando tira. Logan prova e questa volta riesce a mandare la palla nel canestro. Intanto il cartone di Chase e Michael \u00e8 stato accettato e Chase cerca Rebecca per informarla. Ignaro del fatto che la sua ragazza ha detto a Zoey di stargli alla larga, incontra quest'ultima e le racconta. Zoey \u00e8 cos\u00ec felice che lo abbraccia, poi lui la lascia per andare a riferirlo a Rebecca. Quando la trova e la informa, anche lei lo abbraccia e, divertita, gli chiede come mai ha un profumo da donna. Chase risponde che dev'essere quello di Zoey che lo ha abbracciato. Rebecca per\u00f2 si arrabbia perch\u00e9 non riesce a credere che Chase l'abbia detto prima a Zoey che a lei e gli intima di non parlare pi\u00f9 con lei. Chase, scosso, quella sera va a parlare con Zoey e le spiega che la sua ragazza non vuole che siano amici finch\u00e9 stanno insieme. Zoey risponde che lo sa gi\u00e0 perch\u00e9 il giorno prima Rebecca \u00e8 venuta da lei a dirle la stessa cosa, e aggiunge che le va bene perch\u00e9 la cosa pi\u00f9 importante per lei \u00e8 che il suo amico sia felice. Chase \u00e8 d'accordo con Zoey, e all'improvviso la informa che per questo l'ha mollata.\nIl nuovo preside.\nTrama.\nIl preside Rivers viene colpito da un aereo-giocattolo di Dustin e i suoi amici, modificato da Quinn. Durante l'assenza di Rivers, ad occupare il suo posto arriva un certo preside Taylor che suscita subito scalpore tra le ragazze per il suo fascino. Zoey, Quinn e Lola per\u00f2 hanno altro a cui pensare: Coco, la loro responsabile di dormitorio, \u00e8 stata lasciata per l'ennesima volta dal suo fidanzato Karl e continua a star loro addosso lamentandosi di lui e sperando che la richiami per rimettersi insieme. Lola e Quinn combinano un guaio apposta per andare a parlare con il preside e scoprono che \u00e8 single. Chase, Michael e Logan immaginano lui e Coco e si mettono a ridere, ma alle ragazze viene l'idea e combinano una cenetta romantica al Sushi Rox fra il preside e la loro responsabile di dormitorio. La cena si svolge con non pochi problemi e alla fine arriva inaspettatamente Karl che sbraita a Coco che non ha il diritto di uscire con altri uomini solo perch\u00e9 lui l'ha piantata. Coco non \u00e8 d'accordo e i due cominciano a litigare. Quando il preside Taylor interviene cercando di fermare Karl, questi lo scaraventa addosso a un tavolo mettendolo fuori gioco e si scioglie di fronte a Coco, dicendole che ha bisogno di lei. I due fanno pace e lui la prende in braccio portandola in giro per il campus. Intanto le ragazze approfittano della botta del preside Taylor per stare con lui e farlo rilassare un po' in loro compagnia.\nIl tutor di Zoey.\nTrama.\nZoey, di solito molto brava a scuola, ottiene la prima C che abbia mai preso da quando \u00e8 all'accademia, nell\u2019odiata chimica. Decide cos\u00ec di rimediare e chiede alla professoressa, che le suggerisce di trovare un tutor per chimica. Zoey intanto torna al dormitorio dove Quinn sta cercando di catturare un topino bianco che credeva fosse scappato tempo prima da un suo esperimento, ma che ora si \u00e8 scoperto in camera loro. Zoey scopre che il suo tutor \u00e8 proprio Logan Reese. I due decidono di tenere tutto segreto e iniziano le ripetizioni, con successo. Diventano molto sospetti e Chase, preoccupato dopo averli visti insieme una sera con Michael, convoca una riunione con Michael, Lola e Quinn, i quali non sembrano preoccupati e sostengono che Zoey e Logan possano stare insieme. Chase, di fronte a quella che sembra l'evidenza, continua a negare la possibilit\u00e0 sostenendo di conoscere i due. Va quindi da Logan e chiede spiegazioni. Il ragazzo, che preferisce vantarsi di stare con Zoey piuttosto che ammettere che \u00e8 un \"secchione\" in chimica, mente a Chase dicendo che ora Zoey \u00e8 la sua ragazza. Chase non vuole crederci e cos\u00ec Logan, senza far sapere niente a Zoey, le parla facendo assistere Chase alla scena. Quello che si dicono tutor e allieva \u00e8 piuttosto \"ambiguo\" e Chase si deve rassegnare, ma \u00e8 arrabbiato e perci\u00f2 salta fuori dalla siepe in cui si era nascosto e si arrabbia con Zoey. Il discorso di scuse della ragazza viene ancora frainteso da Chase che non scopre la verit\u00e0 e se ne va indignato, ancora convinto che i due stiano insieme. Pi\u00f9 tardi Zoey torna in camera, dove ormai Quinn ha rinunciato a catturare il topo perch\u00e9 si \u00e8 rivelato intelligente e sfugge sempre alle sue trappole. Zoey allora, prende un cesto da bucato vuoto e cattura il topo. Arriva Chase, che si scusa per come si \u00e8 comportato prima con quella storia che Zoey e Logan erano fidanzati. Zoey sgrana gli occhi e gli fa subito capire che non starebbe mai con uno come Logan, ma che lui le d\u00e0 solo ripetizioni in chimica. Chase, Quinn e Lola prima ridono di Logan avendo scoperto che \u00e8 un \"secchione\", poi pensano a un modo per vendicarsi.\nIl grande Vince Blake.\nTrama.\nMentre Zoey, Quinn e Lola si preoccupano delle merendine per niente salutari della macchinetta della scuola, alla PCA tutti parlano di Vince Blake, che oltre ad essere il miglior giocatore di football che l'accademia abbia mai avuto, \u00e8 un personaggio molto popolare. Tutti lo adorano, perfino i professori, ma Chase \u00e8 infastidito da questa sua popolarit\u00e0. Mentre le ragazze con Mark progettano di mettere le \"Barrette Luna\" nelle macchinette dell'accademia illegalmente, Chase scopre per caso Vince intento a fotografare le domande del prossimo compito in classe. Ne parla a Michael e a Logan, che per\u00f2 sono contro di lui perch\u00e9 a breve ci sar\u00e0 la finale e per vincere \u00e8 essenziale che Vince giochi, ma se Chase lo facesse scoprire verrebbe punito e non gli sarebbe permesso giocare. Chase prova a parlare con Vince, che per\u00f2 si mostra molto tranquillo sapendo che Chase \u00e8 l'unico a saperlo e se venisse scoperto saprebbe con chi prendersela. Mentre le \"Barrette Luna\" piacciono a tutti, Chase decide che non dir\u00e0 niente, ma solo se Vince gli promette di non copiare pi\u00f9. Vince per\u00f2, ancora sicuro del fatto che Chase non si azzarder\u00e0 a parlare se lo minaccia, gli dice che copier\u00e0 ancora. Ma inaspettatamente, mentre tutta la classe fa i complimenti alla \"star\" che ha preso il massimo dei voti, Chase annuncia che l'ha visto copiare fotografando le domande. Chase inchioda Vince supponendo ad alta voce che il ragazzo non abbia ancora cancellato le foto dal cellulare. Le ragazze intanto chiacchierano quando arriva Stacey che dice che le barrette sono finite. Zoey e Lola sono sospettose e conoscendo Quinn le chiedono perch\u00e9 la gente \u00e8 cos\u00ec ossessionata dalle barrette,questa le dice che la gelatina di cactus crea dipendenza, infatti viene rincorsa da tutti gli studenti in crisi d\u2019astinenza. Quella sera, Zoey e Chase chiacchierano al canestro su quello che \u00e8 successo con Vince, che \u00e8 stato sospeso e non potr\u00e0 giocare la finale. Zoey va a dormire e Chase rimane solo, quando arriva la squadra di football pronta a picchiarlo per aver fatto la spia. Ma arrivano Michael, Logan e Mark, pronti a difendere Chase.\nLa Societ\u00e0 dei Martelli d'Argento.\nTrama.\nLa Societ\u00e0 dei Martelli d'Argento sta scegliendo dei possibili candidati che possono entrare a far parte del loro club. Zoey, Chase, Michael e Lola ricevono l'invito. Chase butta la sua spilla nel cestino perch\u00e9 non ne vuole fare parte e cos\u00ec Logan se ne appropria. All'incontro vengono assegnati i compiti per diventare dei soci ufficiali. Zoey \u00e8 incaricata di imboccare i soci del club per tutta la settimana, Lola deve fare la ceretta a un socio del club, mentre Michael deve pensare all'igiene orale dei soci del club. Il giorno decisivo viene annunciato che uno di loro dovr\u00e0 essere eliminato. Allora Zoey decide di andarsene seguita da tutti i ragazzi. Alla fine l'unico ad essere scelto \u00e8 Logan. Invece Quinn \u00e8 tormentata da una nuova ragazza dell'Accademia che conosce un suo terribile segreto: Quinn, da bambina, aveva partecipato ad un concorso di bellezza. La nuova ragazza lo riveler\u00e0 a Mark facendogli vedere un video dove Quinn ballava con dei nastri. Mark, al contrario di come la pensava Quinn, la prender\u00e0 benissimo dicendole che \u00e8 la pi\u00f9 bella ballerina che abbia mai visto.\nMichael innamorato.\nTrama.\nMichael si prende una cotta per una ragazza di nome Lisa e Zoey, per aiutarlo a conquistarla, la invita ad uno spettacolo dove Michael canter\u00e0. Ma Michael si emoziona cos\u00ec tanto, da vomitarle sulle scarpe. Lisa si fidanza con un ragazzo anch'egli vittima degli schizzi di vomito di Michael e quest'ultimo si deprime. Chase e Logan si sfidano con i go-kart e, durante la corsa, Chase perde il controllo del suo go kart andandosi quasi a schiantare su Lisa che per\u00f2 viene salvata all'ultimo momento da Michael. Cos\u00ec i due si fidanzano.\nIl torneo di wrestling.\nTrama.\nZoey viene obbligata dal suo coach a fare wrestling ma non la fa mai combattere. Il coach allora decide di iscriverla al torneo ma tutti i concorrenti si ritirano e lei passa automaticamente in finale, dove incontra un ragazzo dalla forza brutale che rompe gli occhiali di Quinn. Il coach, spaventato, finge che lei abbia un infortunio ma Zoey decide di combattere per vendicare Quinn. Intanto Lola tenta di diventare telecronista e ci riesce. L'episodio si conclude con Zoey che perde la finale e Logan a letto pieno di lividi, perch\u00e9 per vendicare Zoey aveva cercato di sfidare il ragazzo che aveva causato il trauma cranico a tutti e due.\nIl palloncino di Zoey.\nTrama.\nLa professoressa di psicologia d\u00e0 un compito ai ragazzi, che consiste nello scrivere il loro pi\u00f9 grande segreto su un foglio. Tutta la classe si reca nel cortile e i ragazzi attaccano i foglietti con i segreti a dei palloncini, per poi farli volare. Durante la notte, si vede una persona non identificabile che prende il palloncino rosa di Zoey rimasto incastrato tra i rami di un albero. Qualcuno fa passare un biglietto sotto la porta della camera di Zoey, in cui c'\u00e8 scritto di andare su un sito web: l\u00ec appaiono delle scritte minacciose che le intimano di fare tutto quello che viene scritto, altrimenti il suo segreto verr\u00e0 svelato a tutta l'accademia. Il giorno dopo Zoey si reca nuovamente sul sito e appaiono di nuovo le scritte che le ordinano di vestirsi con un costume da banana e di girare per il campus. Zoey obbedisce in quanto non pu\u00f2 permettere che tutti scoprano il suo segreto. Dopo un po' Zoey si convince a confidarsi con le sue amiche. Quinn, Lola e Zoey stanno sveglie tutte la notte per cercare di scoprire chi si nasconde dietro le minacce, ma senza risultati. Zoey allora, affranta, torna sul sito per vedere quale azione imbarazzante le sia stata ordinata. Questa volta le viene chiesto di ballare la Macalana, un ballo molto imbarazzante, all'ora di pranzo davanti a tutto il campus. Intanto, rimaste sole, Quinn e Lola scoprono l'indirizzo da cui provengono i messaggi e bussano alla porta della stanza di Firewire. Questo appena le vede capisce di essere nei guai e cerca di minacciarle con una spada laser giocattolo. Quinn con la sua mossa segreta, lo addormenta e insieme a Lola lo lega ad una sedia. Allorch\u00e9 Firewire si sveglia e Quinn e Lola lo minacciano di gettare nell'acido le action figure a cui lui \u00e8 molto affezionato, se non dice loro chi lo ha incaricato di mandare quei messaggi a Zoey. Dopo aver gettato nell'acido la prima action figure, finalmente Firewire si arrende e confessa. Dietro tutto questo si nasconde Rebecca, l'ex ragazza di Chase, arrabbiata con Zoey per essere stata la causa della rottura con Chase. Proprio mentre Zoey \u00e8 sul punto di ballare, decide di non dare questa soddisfazione a Rebecca e si rifiuta. Mentre Rebecca sta per rivelare a tutti il segreto di Zoey, prendono la parola a turno alcuni ragazzi che rivelano i loro segreti, ridendoci su. Alla fine Zoey rivela il suo segreto, cio\u00e8 che la bambina col sedere all'aria presente su una lozione solare era lei quando era piccola. E poi accende la radio e dice di voler ballare la Macalana. Tutti si mettono a ballare, davanti ad una furiosa Rebecca, che ha ricevuto la sua meritata sconfitta.\nUna festa dal sapore amaro.\nTrama.\nSi avvicina il compleanno di Chase e Zoey, sapendo quanto l'amico \u00e8 legato a sua nonna, decide di invitarla all'accademia per fargli un regalo. Ma alla fine la nonna di Chase muore il giorno stesso del compleanno, e l'episodio finisce con Chase che, sotto la pioggia, viene consolato da Zoey, sulle note di \"A million raindrops\", di Bebo Norman, la canzone preferita della nonna di Chase.\nL'appuntamento.\nTrama.\nLola e Zoey sono sedute ai bordi della fontana e Lola si sta esercitando ad urlare di paura, per un provino di uno spettacolo teatrale a cui vuole partecipare. Un ragazzo accorre con una mazza da hockey in mano, spaventato dalle urla di Lola. Ma le ragazze lo tranquillizzano divertite. A quel punto si presentano e il ragazzo, che dice di chiamarsi Danny, invita Zoey al cinema quel pomeriggio. Zoey, molto colpita dal fascino di Danny accetta con piacere e si danno appuntamento davanti al cinema del campus alle 7. Intanto Quinn sta progettando dei nuovi germi e, mentre \u00e8 intenta nelle sue speculazioni scientifiche, vede il suo fidanzato Mark abbracciare un'altra ragazza e si ingelosisce. Quinn fa rovesciare la provetta contenente i germi e chiama l'unit\u00e0 anticontaminazione e spiega l'accaduto. I tipi dell'anticontaminazione le ordinano di far evacuare il dormitorio e di chiudersi in camera, senza uscire fino a quando non stabiliranno che i suoi germi sono innocui. In quel momento, entrano nella camera delle ragazze Chase, Logan e Michael, ignari di quello che sta succedendo. Quando viene spiegata loro la situazione, i tre fanno per darsela a gambe, ma vengono bloccati dai tipi dell'anticontaminazione arrivati in quel momento i quali li vietano di uscire dalla stanza e dicono di dover prelevare loro del sangue da analizzare. Tutti sono furiosi. I sei ragazzi sono prigionieri nella stanza, mentre si sta diffondendo nel campus la notizia. Quinn tramite webcam parla con Mark, che le dice di doversi vedere con Maria, la ragazza con cui Quinn lo aveva visto abbracciarsi. Quinn \u00e8 gelosa e ha paura che Mark la possa tradire, ma non pu\u00f2 controllarlo finch\u00e9 \u00e8 bloccata nella stanza. Logan le suggerisce di incaricare qualcuno che segua Mark e Maria e Quinn chiede aiuto a Dustin. Intanto Zoey si ricorda dell'appuntamento con Danny e cerca il suo numero nell'elenco del campus, ma invano dato che non ne conosce il cognome. Sempre Logan suggerisce di chiedere a Dustin di recarsi davanti al cinema e avvisare il ragazzo. Iniziano a nascere dei dissapori tra i ragazzi, dovuti a Quinn e Zoey che litigano su chi Dustin deve aiutare, a Lola che continua ad urlare per esercitarsi, a Chase che ha paura di essere stato infettato dai germi di Quinn e continua a tossire, a Michael che pensa di morire di fame e inizia a divorare gli omogeneizzati di Quinn. Intanto Dustin cerca di soddisfare sia le richieste di Quinn che di sua sorella Zoey. Segue Mark e Maria che si stanno recando al Sushi Rox e, sotto la spinta di Quinn, cerca di rovinare l'appuntamento, facendo spaventare Mark che inizia a soffocare con un involtino di sushi. Poi, si reca al cinema e inizia ad urlare il nome di Danny, finch\u00e9 non si volta un ragazzo. Dustin, pensando che sia quello il Danny di Zoey, gli riferisce che Zoey non potr\u00e0 venire all'appuntamento per un imprevisto. Ma in realt\u00e0 Dustin ha sbagliato persona e il vero Danny, dopo aver aspettato invano l'arrivo di Zoey, se ne va deluso, pensando di essere stato bidonato. Intanto i ragazzi si sono addormentati, ma vengono svegliati dall'arrivo dei tipi dell'anticontaminazione che li danno il permesso di uscire, in quanto i germi di Quinn si sono rivelati innocui. Chase per\u00f2 non si sveglia e Zoey pensa di fargli uno scherzo, proponendo ai ragazzi di fingersi tutti morti per scherzo. Il giorno dopo, Quinn va alla ricerca di Maria per ricordarle che Mark \u00e8 il suo fidanzato e lei lo deve lasciare stare. Ma in realt\u00e0 Maria \u00e8 un'artista che stava facendo un ritratto di Mark che poi quest'ultimo avrebbe regalato a Quinn. Quinn \u00e8 contenta del quadro e chiede scusa a Maria, sia per averle rubato la sua scarpa destra e sia per averla colpita col laser. Zoey cerca Danny, ma quando lo trova capisce che il ragazzo \u00e8 molto arrabbiato con lei per avergli dato buca all'appuntamento. Zoey cerca di spiegargli cosa \u00e8 accaduto, ma Danny pensa che sia una scusa e se ne va. Alla fine per\u00f2 capisce che Zoey sta dicendo la verit\u00e0 e ritorna indietro e i due si incamminano insieme felici.\nLa radio.\nTrama.\nChase riceve da suo nonno una radio antica e rimane deluso in quanto aveva chiesto un nuovo stereo. Zoey gli chiede se pu\u00f2 avere la radio per 5 dollari e un tacos e Chase accetta subito. Lola e Quinn stanno discutendo riguardo all'abilit\u00e0 di baciare dei ragazzi, ma quando Lola chiede a Quinn come bacia il suo fidanzato Mark, Quinn a malavoglia le confessa che non si sono mai baciati. Lola rimane sorpresa in quanto i due sono fidanzati gi\u00e0 da due anni. Quinn per\u00f2 tenta di cambiare discorso e quando Zoey entra in camera con la radio avuta da Chase, cercano informazioni su internet. Scoprono che la radio vale un sacco di soldi e Zoey decide di restituirla a Chase e lo va a cercare. Chase per\u00f2 viene a scoprirlo prima e pensa che Zoey non abbia voluto dirglielo e si arrabbia molto con lei. Zoey, sentendosi ferita, decide di tenersi la radio e i due amici litigano. Intanto Quinn cerca in tutti i modi di farsi baciare da Mark, ma questo proprio non sembra intenzionato. Addirittura paga un suonatore di violino per creare un'atmosfera romantica, ma senza risultati. Durante la notte Chase entra di soppiatto dalla finestra nella camera di Zoey, per riprendersi la radio di nascosto. Ma Zoey si sveglia e gli sbatte una torta in faccia. Poich\u00e9 non riescono a trovare un accordo e questa situazione sta mettendo i ragazzi gli uni contro gli altri, in quanto Lola e Michael stanno dalla parte di Chase e Quinn e Logan dalla parte di Zoey, Quinn propone di utilizzare Mark come mediatore. Dopo aver esposto entrambi i ragazzi le loro motivazioni, Mark senza pensarci due volte afferma che la radio appartiene a Zoey. Quinn ringrazia Mark per aver fatto da mediatore e per aver preso una saggia decisione e mentre sta parlando, lui la bacia improvvisamente. Quinn non capisce perch\u00e9 l'abbia baciata in quel momento e lui dice che l'ha baciata perch\u00e9 in quel momento lei non se l'aspettava. Il giorno dopo, Zoey raggiunge Chase seduto da solo e gli restituisce la radio dicendogli che gliel'avrebbe restituita appena scoperto il valore, ma lui l'aveva accusata e questo l'aveva ferita. I due fanno pace e decidono di dividersi il ricavato della vendita della radio. Ma proprio in quel momento arriva il nonno di Chase che, scoperto l'alto valore della radio, se la riprende e scappa via.\nUna rivale per Quinn.\nTrama.\nUna ragazzina di nome Paige Howard fa visita all'accademia suscitando subito la gelosia di Quinn, che si sente inferiore in quanto Paige \u00e8 molto esperta in campo scientifico. Quinn allora decide di lasciare la scienza per sempre. Quando per\u00f2 Paige mette in pericolo l'accademia a causa di un problema di una sua invenzione, Quinn \u00e8 l'unica che riesce a salvare la situazione cos\u00ec decide di ritornare sui suoi passi. Intanto, Chase, Michael e Logan devono lavorare insieme ad un esperimento di psicologia, ma Michael \u00e8 sempre distratto dalla sua fidanzata. Michael inizia anche a vedere cose strane, come per esempio una sua foto con un pesce in mano e un nano che suona e balla vestito da sposa, e crede di essere diventato matto.\nGuest star: Miranda Cosgrove (Paige Howard)\nGara di ballo.\nTrama.\nZoey vuole partecipare alla gara di ballo dell'accademia, ma Gene, il suo cavaliere, si fa male e lei resta sola senza. Lola invece vuole ottenere il ruolo principale di Margaret in una commedia, ma nel frattempo convince Simon, un ragazzo inglese ad uscire con lei. Inoltre, Michael, Logan e Quinn cercano di vincere il premio clienti della settimana per poter bere un caff\u00e8 gratis. Chase, per permettere a Zoey di partecipare e di esibirsi davanti ai suoi nonni che la verranno a vedere, si fa dare lezioni di ballo da Logan e Michael. Dopo tanti sforzi per\u00f2, Chase si addormenta e perde la gara di ballo. Zoey, quando scopre i sacrifici fatti dal suo amico, rimane molto colpita e gli chiede di ballare comunque. I due allora ballano insieme, anche se non possono pi\u00f9 partecipare alla gara.\nFavori a catena.\nTrama.\nZoey vuole essere accompagnata all'incontro con una scrittrice e chiede a Coco di accompagnarla. Questa per\u00f2 in cambio del passaggio vuole che lei convinca Michael a cucinarle i suoi famosi ravioli. Zoey chiede a Michael di fare i suoi ravioli, ma Michael non pu\u00f2 perch\u00e9 deve fare un progetto con Stacy; allora Zoey convince Stacy a finire il progetto da sola alla condizione di organizzarle un appuntamento con Logan. Logan accetta alla condizione di farsi ridare l'anello dell'accademia da Dustin dopo avere perso una scommessa. Zoey riesce a convincere Dustin a restituire l'anello a Logan alla condizione di convincere Lola a farle da assistente nello spettacolo di magia che ha organizzato. Zoey riesce a convincere Lola a fare l'assistente di Dustin alla condizione di trovare un baby-sitter per il figlio del signor Bender. Zoey riesce a convincere Chase a fare da baby-sitter al bambino, ma alla condizione di impedire agli \"sfigati\" di seguirlo continuamente. Zoey riesce a convincere gli sfigati a non seguirlo, ma alla condizione di farsi dare da Quinn un sistema operativo di sua invenzione: il \"Quindos QP\". Zoey cerca di convincere Quinn a farsi dare il sistema operativo, ma Quinn dice che il sistema \u00e8 perso a causa di Mark che gli ha versato dell'acqua sopra ed \u00e8 diventato irrecuperabile. Allora tutti sono costretti a tornare alle loro faccende; Michael butta i ravioli (ancora crudi) nella pattumiera. Zoey porta i ravioli da Coco e le spiega la situazione; Coco accetta comunque e accompagna Zoey.\nLe costate di Zoey.\nTrama.\nZoey riceve una marea di costate da un suo zio passato a miglior vita. Non sapendo che farsene, propone di indire una gara culinaria, dove i partecipanti si sfideranno cucinando le costate. Il giudice di questa gara sar\u00e0 un famoso critico culinario, Pierre Lemange. Poich\u00e9 Logan e Michael non riescono ad andare d'accordo, si dividono in due squadre: Zoey e Michael contro Chase e Logan. Michael utilizza la salsa di costate di sua nonna, Logan la sua ricetta per costate. Alla fine si scopre che Pierre Lemange in realt\u00e0 \u00e8 un impostore che si finge il famoso critico culinario e all'accademia arriva la polizia che lo arresta. Intanto Quinn, che ha bruciato per sbaglio le sopracciglia di Mark, inventa uno stimolante follicolare che fa ricrescere i peli, ma questo si rivela essere troppo potente e Mark si ritrova con due cespugli al posto delle sopracciglia, mentre Quinn, che aveva sperimentato lo stimolante follicolare sulla sua ascella, si ritrova un ciuffo disgustoso. Alla fine, i due decidono che non possono pi\u00f9 nascondersi ed escono allo scoperto, tra gli sguardi sbigottiti e disgustati dei loro compagni.\nLa maledizione della PCA - prima parte.\nTrama.\nZoey e i suoi amici, dopo aver saputo di una vecchia leggenda su uno studente che era scomparso dalla PCA 50 anni fa, cercano di scoprire che cosa \u00e8 successo. La leggenda dice che uno studente di nome Charles Galloway, impazzito durante un test difficilissimo, sia corso senza mai fermarsi verso una collina dietro la PCA, e non ne \u00e8 mai stata ritrovata traccia o corpo. Il professore che aveva sostenuto quel test era ora l'insegnante di Zoey, Chase e Logan. Il giorno dopo Zoey, Chase, Logan, Michael, Quinn e Lola partono per il Fosso Infernale, la collina dove Galloway dovrebbe essere sparito; accompagnati da una guida volontaria trovata da Lola, Lafe. Dopo qualche ora di cammino, tutti cominciano a capire che Lafe non \u00e8 una guida e si \u00e8 perso. La bussola \u00e8 impazzita, ma per fortuna Quinn ha portato con s\u00e9 una sua invenzione che le permette di trovare il Fosso Infernale in un attimo, mentre Lola e Lafe proseguono per un'altra strada. Questi ultimi, intanto che Zoey cerca invano di contattarli, riescono a tornare alla PCA, e vedendo che gli altri non sono ancora arrivati li aspettano nella sala comune. Arrivati al Fosso Infernale, Quinn tira fuori dallo zaino un'altra delle sue invenzioni, che poteva rilevare tracce di metalli di vario tipo. Pochi minuti dopo Logan, su indicazione di Quinn, trova nella terra una collanina con il simbolo della PCA e il nome Charles. Soddisfatti di aver risolto il mistero, decidono di lasciare la collana al suo posto, in ricordo di Galloway. Logan, per\u00f2, volendo portare alla PCA delle prove di aver trovato Charles Galloway, infila la collana nello zaino di Zoey. In quel momento si leva una forte tempesta, e dalla tomba di Galloway si leva una nebbia verde: il suo fantasma. Terrorizzati, tutti scappano, ma per la fretta Zoey prende la via sbagliata e cade, storcendosi la caviglia. Per fortuna Chase sente le urla di Zoey e la raggiunge, e visto che Zoey non pu\u00f2 camminare la prende in braccio e la porta all'infermeria della PCA. Anche l\u00ec per\u00f2 vengono raggiunti dal fantasma, e per miracolo riescono a salvarsi. Logan confessa di aver intascato la collana, e cos\u00ec riescono a riportarla al Fosso infernale prima che faccia buio. Purtroppo l'indomani c'\u00e8 il test, e nessuno ha studiato. Per fortuna il fantasma di Charles torna e terrorizza il professore, facendo saltare il test e compiendo la sua vendetta.\nIl nuovo slang.\nTrama.\nLogan riceve da suo padre il nuovo J-Phone, un telefono uscito in Giappone non ancora diffuso in America e un dvd di un film horror. Michael inventa un nuovo slang \"grondante\" e cerca di diffonderlo tra i suoi amici, che per\u00f2 lo prendono in giro. Dustin, nonostante il divieto di Zoey, vede il film horror insieme ai ragazzi e si spaventa cos\u00ec tanto da chiedere a Zoey di poter dormire nella sua stanza, almeno per una notte. Intanto durante la notte, nel dormitorio dei ragazzi suona l'allarme e i ragazzi sono costretti a recarsi all'esterno fino a che la situazione non venga chiarita, ma nessuno capisce perch\u00e9 sia suonato l'allarme. Dustin, con la scusa di avere ancora paura, cerca di convincere Zoey a dormire ancora per un po' con lei e quando quest'ultima rifiuta, Dustin si reca dal preside dicendo di voler lasciare l'accademia. Cos\u00ec Zoey \u00e8 costretta a permettergli di dormire nella sua stanza. Quinn cerca di visitare il cervello di Dustin per individuare la sua paura e toglierla, ma risulta che il bambino non ha paura. Cos\u00ec le ragazze spingono Dustin a dire la verit\u00e0 e quest'ultimo si confida con Zoey, dicendole che voleva passare del tempo con lei perch\u00e9 da quando vivevano all'accademia non passavano pi\u00f9 tanto tempo insieme e lui sentiva la sua mancanza. Nel dormitorio dei ragazzi suona nuovamente l'allarme senza motivo. Alla fine si scopre che il nuovo telefono di Logan provoca interferenza e fa scattare l'allarme, cos\u00ec tutti i ragazzi se la prendono con lui per averli svegliati per pi\u00f9 notti di seguito e lo picchiano. Alla fine lo slang di Michael si diffonde tra i ragazzi dell'accademia, ma nessuno gli riconosce il merito, dicendogli che \"grondante\" esiste da sempre.\nUn sorteggio... sospetto.\nTrama.\nAll'accademia viene indetta una lotteria, il vincitore della quale ricever\u00e0 un biglietto per una premi\u00e8re importante. Zoey intanto sta frequentando il figlio del preside Rivers, Lance, che si dimostra molto gentile e disponibile anche con Lola e Quinn facendo loro una serie di favori, come fornire un nuovo materasso a Quinn e un frigo pi\u00f9 grande per la loro stanza. Zoey vince la lotteria, e Lance gli dice che andranno insieme alla premi\u00e8re perch\u00e9 lui ha l'altro biglietto. Questo suscita i sospetti di Lola e Quinn che accusano Lance di aver truccato la lotteria per far vincere Zoey e andare insieme a lei alla premi\u00e8re. Zoey si arrabbia per l'insinuazione, ma alla fine capisce che le sue amiche avevano ragione e lascia Lance da solo alla premi\u00e8re.\nChi la dura la vince.\nTrama.\nAll'accademia \u00e8 stata indetta una gara che consiste nel riuscire ad appoggiare, per il maggior tempo possibile, la mano sul camion di un furgone Blix. Il premio per il vincitore \u00e8 un viaggio per due persone in qualsiasi parte del mondo su un jet privato Blix. Fra le molte persone determinate a vincere, Logan \u00e8 il pi\u00f9 scorretto in quanto cerca di battere gli altri mentendo sulla rottura di una gamba, spaventando gli studenti o starnutendo sulle loro mani. Intanto, Mark dice a Quinn che ha problemi di alito e cos\u00ec lei inventa un nuovo spray per l'alito e lo prova, scoprendo che funziona, ma da quel momento in poi inizia a ridere e non riesce pi\u00f9 a fermarsi. Lola cerca in tutti i modi di farla smettere e pur di riuscirci bacia Mark, facendo arrabbiare Quinn che smette di ridere. Dopo una piccola lite, le due fanno pace e fanno un giro insieme.&lt;br&gt;\nNel frattempo, la competizione prosegue e i finalisti sono Zoey e Logan. Dopo 23 ore e 57 minuti di gara ininterrotta, Zoey dice a Logan che se togliessero le mani nello stesso momento, vincerebbero entrambi. I due allora contano fino a tre e Logan toglie la sua mano, ma Zoey no e vince.\nMiss PCA.\nTrama.\n\u00c8 stato indetto da Logan un concorso di bellezza a cui tutte le ragazze possono partecipare. Lola e Zoey si iscrivono, ma finiscono per mettersi l'una contro l'altra, dimostrando che i concorsi di bellezza tirano fuori il peggio delle persone. Quando inizia il concorso, la sciarpa di Lola cade nel fango e la ragazza incolpa Zoey di avergliela fatta cadere di proposito, poi prende del fango e glielo lancia sul vestito; Zoey si infuria e gliene lancia un po' anche lei. Tra le due scoppia una lite furibonda durante la quale si buttano in una vasca di fango, ma fanno pace subito dopo ritornando amiche, poi buttano gi\u00f9 Logan e lo ricoprono di fango. Intanto Michael prova a far ridere Quinn dicendo barzellette sulle melanzane, sulla scienza e abbassandosi i pantaloni fino alle caviglie, ma senza successo. Quando per\u00f2 Michael vede Lola e Zoey litigare nel fango ed esclama: \"Ragazze, sempre a combattere lo sporco\" Quinn si mette a ridere e Michael si rallegra per averla fatta ridere. Ma appena va via, Quinn torna subito seria perch\u00e9 voleva far credere a Michael che avesse trovato divertente la sua battuta anche se non era vero. Alla fine Lola e Zoey sono tornate amiche e stanno riempiendo Logan di fango, mentre Quinn e Chase vanno a prendersi un caff\u00e8.\nIl guaio di essere ricchi.\nTrama.\nLogan compra una macchina molto costosa e il padre per punirlo gli toglie tutti i soldi e le carte di credito. Senza i suoi soldi Logan non sa come affrontare le piccole cose, come fare il bucato, asciugarsi i capelli e scrivere i suoi compiti al computer. Cos\u00ec gli amici gli danno una mano, ma poi scoprono che Logan ha riavuto dal padre i soldi e le carte di credito ma non ha detto niente per continuare ad essere servito dai suoi amici. Cos\u00ec escogitano la vendetta.\nArrivederci, Zoey - prima parte.\nTrama.\nI genitori di Zoey arrivano alla PCA con una notizia per Zoey e Dustin: il padre ha avuto un nuovo lavoro in Inghilterra e per i due ragazzi c'\u00e8 la possibilit\u00e0 di trasferirsi e di frequentare il prestigioso college di Covington. Dustin rifiuta, Zoey invece dice che ci deve pensare. Prima si consulta con i suoi amici, poi va a cercare Chase per sentire il suo parere. Intanto la voce che Zoey avrebbe lasciato l'accademia viene diffusa da Stacy. Questa voce giunge all'orecchio di Chase che rimane deluso. Quando Zoey bussa alla camera di Chase, quest'ultimo la tratta con indifferenza e freddezza: Zoey se ne va, delusa. L'atmosfera \u00e8 triste per tutti, ma Chase sembra l'unico poco interessato alla notizia e Michael cerca di capirne il motivo. Tutti i compagni sono riuniti per dare l'ultimo saluto a Zoey che \u00e8 sul punto di partire, ma Chase non c'\u00e8. La sera Michael trova Chase ad allenarsi sulle battute a beach volley e lo rimprovera per non essere andato nemmeno a salutare Zoey. Chase ammette di essersi arrabbiato per la partenza di Zoey; Michael gli dice che Zoey non sarebbe partita se lui gli avesse detto di non farlo e che il suo parere era quello che per lei contava di pi\u00f9. Chase si rende conto dell'errore commesso e cerca di chiamare Zoey, ma inutilmente in quanto l'aereo per l'Inghilterra \u00e8 gi\u00e0 decollato. Il giorno dopo, Quinn, Lola e Michael cercano di farla mettere in contatto con Chase. Tramite webcam i due si chiariscono, Chase le chiede scusa per come si \u00e8 comportato e Zoey accetta le sue scuse, ma non pu\u00f2 tornare all'accademia in quanto ha preso un impegno con i genitori. Chase \u00e8 depresso, ma tenta di non mostrarlo agli altri amici. Conosce una nuova ragazza di nome Grachel e subito i ragazzi si accorgono che fisicamente la ragazza \u00e8 molto simile a Zoey. Chase inizia a frequentarla, ma la ragazza si mostra grezza e svampita. Gli altri ragazzi capiscono che la ragazza piace a Chase perch\u00e9 gli ricorda Zoey. Logan e Michael allora chiudono a chiave la porta della stanza, cos\u00ec da non dare la possibilit\u00e0 a Chase di uscire per non ascoltarli. Intanto Zoey si accorge della lite tra i tre ragazzi in quanto la webcam era rimasta accesa. Logan, per provocare Chase, strappa la testa dal peluche che Zoey aveva regalato a Chase e questo \u00e8 il gesto che fa perdere a Chase il controllo, tanto da scaraventare Logan sul pavimento. Alla fine Chase si calma e ammette di sentire la mancanza di Zoey, ma non come amica, ma in quanto innamorato di lei."}
{"id": "1218892", "revid": "80709129", "url": "https://it.wikipedia.org/wiki?curid=1218892", "title": "Episodi di Una bionda per pap\u00e0 (quarta stagione)", "text": "Questa pagina contiene la lista di episodi della quarta stagione della serie TV Una bionda per pap\u00e0, andata in onda tra il 1994 e il 1995 e composta da 24 episodi.\nKarate Kid.\nTrama.\nMark, nel desiderio di aumentare la sua auto-stima, entra in un corso di karate, ma viene continuamente sminuito dal suo istruttore per il suo fisico debole. Inizialmente pensa di mollare, ma poi Cody, che \u00e8 una cintura nera, gli insegna i \"trucchi del mestiere\" e gli mostra i punti deboli dell'avversario, tanto che Mark alla fine riesce quasi a vincere il match con il suo avversario durante il grande torneo e, nonostante la sua sconfitta, conquista il rispetto degli altri.\nGuest star: Dale Jacoby: allenatore, R\u00e9al Andrews: arbitro, Michael Lipsett: Tommy, Justin Jacoby: compagno di classe\nTutti all'universit\u00e0.\nTrama.\nDana impara una dura lezione di umilt\u00e0 quando il suo professore le d\u00e0 una F nel suo primo tema. Subisce cos\u00ec le prese in giro da parte della famiglia Lambert; in seguito decide di andare a lamentarsi dal suo professore, ma senza ottenere nulla. Inoltre scopre che Cody si \u00e8 iscritto al suo stesso collage. Infine, JT entra in possesso di una carta di credito: pensando di poter spendere tutto quello che vuole, finisce presto nei guai...\nGuest star: Oliver Muirhead: professore\nAnimal House.\nTrama.\nNel desiderio di acquistare credibilit\u00e0 presso i suoi coetanei, Cody decide di entrare a far parte di una confraternita. Cambier\u00e0 per\u00f2 idea quando un suo confratello si spinger\u00e0 un po' oltre con Karen. Inoltre, Brendan entra a far parte della band scolastica, ma con scarsi risultati.\nGuest star: Johnny Moran: Chad, Judd Trichter: Deke, Dylan Haggerty: Koepecke, Christa Sauls: ragazza al party # 1, Jennifer Manasseri: ragazza al party # 2\nLiti in famiglia.\nTrama.\nFrank si sottopone ad un colloquio per diventare commentatore sportivo per la radio locale, ma viene rifiutato e a lui viene preferita Carol. Frank \u00e8 inizialmente deluso per questa decisione, ma alla fine capisce che Carol merita questo incarico. Ma lei capisce che questo lavoro non fa per lei e dunque si fa da parte... Cody prender\u00e0 il suo posto.\nGuest star: Joseph Malone: Jack Pennington\nNon c'\u00e8 due senza tre.\nTrama.\nKaren partecipa ad un concorso sperando di essere nominata reginetta della sua scuola.\nGuest star: Gordon Greenberg: Irwin Bird, Ric Coy: Brad\nUna ragazza diabolica.\nTrama.\nAd Halloween una ragazza di cui Mark \u00e8 innamorato spinge quest'ultimo a vestirsi come un cantante rock punk e a commettere vandalismi tirando uova sulle case.\nGuest star: Jason Behr: Larry, Bodhi Elfman: Gerry, Michelle Williams: J.J., Diane Delano: poliziotto\nPranzo di Natale.\nTrama.\nJT, convinto di essere troppo grande per celebrare le vacanze di Natale con la sua famiglia, decide di trascorrerle sciando con i suoi amici. Nonostante Frank preferisca decisamente che JT resti a casa, gli dice di non aver nulla in contrario e lo lascia partire. Ma quando arriva in montagna, il giovane viene preso dalla nostalgia e vuole tornare a casa; ma, per non voler ammettere di aver fatto un errore, JT cerca di evitare di manifestarsi direttamente col padre ma chiede a Cody di dargli una mano e di convincere Frank ad andarlo a prendere. Quando Frank arriva, dopo avergli spiegato il suo ruolo nella famiglia e che tutti lo volevano a casa, JT decide di tornare a casa.\nGuest star: Jason Behr: Larry, Doris Roberts: zia Edna, Megan Pryor: Gabrielle, Jason Allen: Phil, Bodhi Elfman: Garry, Aaron Lohr: Lundy\nLa luna di miele \u00e8 finita.\nTrama.\nMark invita la sua ragazza Gabrielle a passare un week-end da lui. Mentre questo le fa vedere il suo computer, la giovane si accorge di una rivista di donne in bikini, e chiede al suo giovane uomo di cestinarla, in quanto questa tratta la donna come un oggetto sessuale. Questo inizialmente accetta di farlo, ma poi JT interviene e lo mette in guardia dal farsi comandare troppo dalla ragazza, spiegandogli che in seguito questa gli avrebbe anche imposto di vestirsi in un certo modo e mangiare solo quello che dice lei. A cena, puntualmente, tutto ci\u00f2 si verifica: prima Gabrielle costringe Mark a mangiare i fagiolini, poi gli chiede di mettersi un maglione che le piace particolarmente. A questo punto Mark scoppia e se ne va in camera sua. Il giovane poi si pente, ma JT lo convince a non scusarsi con lei; nello stesso tempo, anche Gabrielle vorrebbe chiedergli scusa, ma Dana e Karen glielo impediscono. Alla fine lo scontro fra i sessi si conclude con una rappacificazione tra i due giovani innamorati.\nIntanto, Carol regala a Frank per il suo compleanno un paio di \"slip da uomo modello bikini\", che questo non gradisce affatto, perch\u00e9 li trova troppo poco \"maschili\" ed avrebbe preferito un congegno per catturare le trote.\nGuest star: Megan Pryor: Gabrielle ('Gabby')\nLezioni di guida.\nTrama.\nAl, che sta imparando a guidare, \u00e8 impaziente di percorrere i suoi primi chilometri, ma rimane delusa del fatto che Frank non ha mai un attimo di tempo per aiutarla. Cos\u00ec la giovane decide di chiedere assistenza a JT, approfittando che i genitori sono dal medico. Ma nell'uscire dal garage, Al picchia la macchina contro il muretto, provocando un grosso danno. I due giovani provano a rimediare al danno, ma Frank presto si accorge di questo e mette i due in punizione. \nNel frattempo Dana toglie i denti del giudizio, ma l'anestetico che le viene dato le d\u00e0 alla testa: la giovane gira per la casa vestita come una giamaicana cantante di musica rag e dando i numeri."}
{"id": "1218895", "revid": "287204", "url": "https://it.wikipedia.org/wiki?curid=1218895", "title": "Episodi di Una bionda per pap\u00e0 (quinta stagione)", "text": "Questa pagina contiene la lista di episodi della quinta stagione della serie TV Una bionda per pap\u00e0, andata in onda tra il 1995 e il 1996 e composta da 24 episodi.\nSorellina non lo fare.\nTrama.\nCody promette a Dana di farla uscire con Brad Pitt, suo caro amico e star del cinema, senza sapere di quanto l'uomo, che a parole di Cody trova la giovane favolosa, sia famoso e importante. La ragazza, inizialmente scettica, inizia pian piano a convincersi e, in preda all'eccitazione, accetta l'appuntamento. Solo quando Cody fa incontrare i due, Dana scopre che l'uomo promessole non \u00e8 il Brad Pitt famoso del cinema, ma un quasi omonimo \"Brad Pit\", che in passato aveva recitato come comparsa in un film, e decisamente molto meno attraente del divo hollywoodiano; per nulla contenta della scoperta, la ragazza fugge disperata all'idea di uscire con lui.\nIntanto, Carol scombina i piani di Mark e dei suoi amici, impedendo loro di vedere un film horror al cinema; per vendicarsi, i ragazzini si chiudono in una stanza a fumare dei sigari. I genitori scoprono la marachella quando il giovane rientra a casa barcollando e con urgente bisogno di andare in bagno a vomitare. Frank, invece di punirlo, gli spiega che quello che ha fatto ha sbagliato, e che ci sono altri modi per \"sentirti adulti\".\nInoltre, JT e il suo amico Rich decidono di andare al drive in a vedere French Kiss, invitando due ragazze con l'obiettivo di passare la serata a baciarle. JT rimane malissimo quando scopre che la ragazza invitata da Rich \u00e8 la sorellina Al, e cerca di ordinarle di annullare l'appuntamento. La giovane non ci sta e decide di andare al cinema lo stesso. Per l'inizio della serata, JT \u00e8 impegnato a tenere d'occhio la sorella e Rich, per evitare che i due inizino a baciarsi. In seguito per\u00f2 la ragazza gli spiega che, essendo cresciuta e avendo ormai 16 anni, ritiene di avere il diritto di avere tutti i ragazzi che vuole. Alla fine arriva l'accordo tra i due, con Al che promette al fratello di non farsi pi\u00f9 trovare a baciare ragazzi davanti a lui. I loro appuntamenti sono per\u00f2 rovinati, dato che, nel tornare in auto per godersi il resto del film, trovano i rispettivi compagni a scambiarsi effusioni.\nLa rock star.\nTrama.\nKaren, JT ed Al chiedono insistentemente a Frank di comprare per loro una terza automobile. Grazie anche all'aiuto di Carol questo finalmente si convince, lasciando tutti a bocca aperta quando torna a casa con una splendida Ford Mustang del 1967, la macchina dei suoi sogni di quando era ragazzo. Proprio perch\u00e9 \u00e8 la macchina dei suoi sogni, Frank inizialmente vorrebbe tenerla per s\u00e9, tornando a vivere alla maniera degli anni sessanta. Ma ben presto si rende conto che la macchina \u00e8 dei ragazzi, e quindi finalmente concede loro la libert\u00e0 di usarla quando vogliono per soddisfare i loro desideri.\nNel frattempo, una famosa rockstar, Christie Rose, la preferita di Mark, \u00e8 in tourn\u00e9e a Port Washington. Cody ottiene un lavoro come regolatore del volume, ma ben presto inizia ad andare molto d'accordo con la ragazza, che gli chiede di diventare la sua guardia del corpo. Il giovane accetta e la presenta a Mark, che rimane senza fiato. Quando Christie deve lasciare la citt\u00e0, chiede a Cody di seguirla nella sua tourn\u00e9e, ma questo, dopo aver riflettuto a lungo, decide che la vita da rockstar non fa per lui, e quindi, seppur molto dispiaciuti, i due sono costretti ad abbandonarsi.\nLa lite di Natale.\nTrama.\nPer mettere da parte dei soldi per una vacanza in montagna, JT lavora come venditore di alberi di Natale. Il suo capo \u00e8 interessato solo a fare soldi, mentre un anziano collega preferisce il sorriso sul volto di un bambino. Nasce cos\u00ec una disputa su un albero, il migliore del lotto, che il vecchio promette ad un ragazzino di nome Jimmy, nonostante questo non abbia i soldi per pagarlo. JT, dopo aver riflettuto molto sulla situazione, mette da parte l'avarizia e consente a Jimmy di portarsi via l'albero, a sue spese. Nel frattempo, Cody provoca un sovraccarico nel tentativo di accendere troppe luci natalizie. Inoltre, un vecchio amico di Frank torna a Port Washington e Carol organizza un appuntamento tra il figlio dell'uomo e Al. I due inizialmente non vanno per nulla d'accordo, ma alla fine vengono scoperti a baciarsi nel furgone di Frank che per questo caccia di casa l'amico, proprio la vigilia di Natale. L'intervento di Carol ripara le cose.\nUomini e topi.\nTrama.\nDana ha l'occasione di farsi ritrarre da una famosa pittrice astratta piuttosto eccentrica. Questa le chiede di posare nuda, e la giovane accetta, convinta che nel ritratto finale non sarebbe stata riconoscibile. Invece, a sorpresa, l'artista decide di cambiare stile per questo dipinto, ritraendola, a sua insaputa, completamente nuda. Molto orgogliosa di aver ispirato un'opera cos\u00ec importante, decide di invitare all'asta in cui il quadro verr\u00e0 venduto tutta la famiglia. Ma quando la pittrice svela il suo cambiamento di rotta, Carol, disperata, arriva ad offrire una quantit\u00e0 spropositata di denaro per superare le offerte di pervertiti che volevano acquistare il quadro. Infine, l'offerta pi\u00f9 alta \u00e8 quella della stessa autrice che, cambiando di nuovo idea sullo stile utilizzato, riacquista il quadro e lo distrugge.\nIntanto, JT chiede ad una ricca ragazza di uscire, figlia di un boss della criminalit\u00e0, che pretende di essere trattata come una regina, costringendo il giovane a ricoprirla di regali.\nInoltre, Frank scopre un topo nella soffitta, e decide di catturarlo da solo invece che lasciarlo fare a uno sterminatore, ma questo si dimostra pi\u00f9 furbo di lui che, preso dall'ira, finisce per sfondare il pavimento e precipitare in camera da letto.\nTutto per il Super Bowl.\nTrama.\nJT e Frank partecipano ad un match di qrestling per vincere i biglietti del Super Bowl XXX. Vestiti da donna, devono subire gli attacchi di due ragazze per vincere il premio.\nGuest star: Brian Wagner: Roland, Charli Haynes: Battery, Spice Williams: Assualt, Theodore Borders: Ben, Jim Holmes: DJ Dan, Jeanette Miller: sig.a Whitney\nIndovina chi viene a cena.\nTrama.\nGrazie al suo cappello di formaggio, Cody ha l'incredibile dono di poter prevedere il futuro, e particolarmente di scoprire in anticipo i numeri vincenti della lotteria. Pensando che essere ricchi porta solo grane, il giovane decide di non sfruttare in alcun modo questo potere; invece Karen, Mark e Brendan non la pensano allo stesso modo e lo convincono a predire i numeri per loro. Ma, al momento dell'estrazione, questi rimangono delusi quando scoprono che dopo averli detti a loro, Cody li ha resi pubblici, portando cos\u00ec ad un numero estremamente elevato di vincitori e quindi un guadagno praticamente irrisorio. \nNel frattempo, Dana conosce un ragazzo che le piace molto, e lo presenta a Frank e Carol come \"quello giusto\". Ma, invitatolo a casa, si scopre che il giovane, psicologo in erba, \u00e8 decisamente borioso e vanitoso, credendosi superiore a tutti e invitando i genitori della ragazza a fare una visita psichiatrica. Come prevedibile, Frank lo caccia di casa.\nInoltre, JT, mentre compra le pappe per la sorellina Lily, viene scambiato dalla commessa per il padre della piccola, e questo, per tentare di fare conquista, le lascia intendere che le cose stanno veramente cos\u00ec.\nGuest star: Michael B. Silver: Fleming Adler, Ginny Schrieber: Laura\nTutti a Disneyland - 1\u00aa parte.\nTrama.\nGuest star: Jason Marsden: Rich Halke, JD Roberto: cowboy, Ruth Boswell: MC, Erika Gabaldon: Ashley, Joanna Garc\u00eda: Chelsea, Julie Uribe: Julie, Jeff Juday: Flash, June Lockhart: mamma Lambert\nTutti a Disneyland - 2\u00aa parte.\nTrama.\nGuest star: Jason Marsden: Rich Halke, Steve Zurk: manager, Key Howard: Marcello, Kelly Collins: Becky Sue, James Stolper: operatore dell'ascensore, Jim McClellan: pap\u00e0, J.J. Ward: Teddy, JD Roberto: cowboy, Ruth Boswell: MC, Julie Uribe: Julie, Jeff Juday: Flash, Dennis Neal: annunciatore"}
{"id": "1218896", "revid": "97946852", "url": "https://it.wikipedia.org/wiki?curid=1218896", "title": "Ultra posse nemo obligatur", "text": "Ultra posse nemo obligatur \u00e8 una locuzione latina che significa \"oltre le proprie possibilit\u00e0 nessuno \u00e8 obbligato\" ovvero \"nessuno \u00e8 obbligato a fare ci\u00f2 che la propria forza non consente\"."}
{"id": "1218897", "revid": "287204", "url": "https://it.wikipedia.org/wiki?curid=1218897", "title": "Buffalo Soldiers (film)", "text": ""}
{"id": "1218901", "revid": "770634", "url": "https://it.wikipedia.org/wiki?curid=1218901", "title": "Colombia", "text": "La Colombia (pronuncia italiana , pronuncia spagnola ), formalmente Repubblica di Colombia (\"Rep\u00fablica de Colombia\"), \u00e8 uno Stato della regione nord-occidentale dell'America Meridionale, la cui superficie \u00e8 di 1\u00a0141\u00a0748\u00a0km\u00b2 (2\u00a0070\u00a0408\u00a0km\u00b2 se si aggiungono i 928\u00a0660\u00a0km\u00b2 di estensione marittima). Delimitata a est da Venezuela e Brasile, a sud da Per\u00f9 ed Ecuador de a nord-ovest da Panama, dal Mar dei Caraibi a nord e dal Pacifico a ovest, \u00e8 l'unico paese sudamericano ad affacciarsi sui due oceani che bagnano il continente; fanno parte della Colombia anche le isole dell'arcipelago di San Andr\u00e9s, Providencia e Santa Catalina; \u00e8 il sesto Paese pi\u00f9 esteso dell'America ed il quarto per popolazione. La capitale \u00e8 Bogot\u00e0.\nIl ricco patrimonio culturale della Colombia riflette le influenze di varie civilt\u00e0 amerindiane, insediamenti europei, schiavi africani e immigrazione dall'Europa e dal Medio Oriente. Lo spagnolo \u00e8 la lingua ufficiale della nazione, oltre alla quale si parlano oltre 70 lingue. Il territorio che comprende l'attuale Colombia fu originariamente abitato da trib\u00f9 di amerindi che migrarono dall'America Centrale e dai Caraibi.\nLe trib\u00f9 principali furono muisca, quimbaya, tairona e zenu, appartenenti alle famiglie delle lingue arawakana, chibcha e caribe.\nParte del sud fu abitato dagli Inca.\nNel XV secolo i conquistadores spagnoli occuparono e colonizzarono il territorio, istituendovi il vicereame della Nuova Granada.\nNel 1819, con le campagne di Sim\u00f3n Bol\u00edvar, la Colombia ottenne l'indipendenza dalla Spagna insieme alle attuali Panama, Venezuela ed Ecuador, unite in un'unica repubblica chiamata Gran Colombia.\nTuttavia, gi\u00e0 nel 1830 la Grande Colombia si divise in seguito a guerre intestine che portarono alla separazione delle attuali Venezuela ed Ecuador.\nI territori oggi noti come Colombia e Panama emersero come Repubblica della Nuova Granada; successivamente esse si federarono con la Confederazione Granadina nel 1858, per formare poi gli Stati Uniti di Colombia nel 1863, fino al consolidamento dell'attuale repubblica centralista nel 1886.\nNel 1903, dopo la Guerra dei mille giorni, si arriv\u00f2 alla secessione del dipartimento di Panama.\nNel 1932 la Colombia fu coinvolta in una guerra contro il Per\u00f9 per la contesa di un vasto territorio denominato \"trapezio amazzonico\", che fu risolta attraverso la mediazione della Societ\u00e0 delle Nazioni.\nNel 1948 incominci\u00f2 un'epoca di tumulti sociali che condusse ad una guerra civile che sfoci\u00f2 nell'attuale conflitto armato tra il governo e le formazioni paramilitari da un lato e trafficanti di droga e la guerriglia comunista dall'altro, e che produce come conseguenza decine di migliaia di morti, feriti, persone scomparse e milioni di sfollati, classificando la Colombia come uno dei Paesi pi\u00f9 violenti al mondo ed uno dei maggiori esportatori di droghe.\nCiononostante, la Colombia ha avuto istituzioni relativamente stabili, fatta eccezione per gli anni tra il 1953 ed il 1957, in cui speriment\u00f2 un colpo di Stato militare che port\u00f2 al governo del generale Rojas Pinilla.\nLa Colombia \u00e8 all'inizio del XXI secolo una potenza di media grandezza, con il PIL al terzo posto tra i paesi del Sud America, in cui \u00e8 significativa la produzione di caff\u00e8 e l'esportazione di fiori, carbone e petrolio.\nLa maggioranza del bilancio dello Stato \u00e8 assorbito dalle spese militari, che sostengono l'esercito pi\u00f9 numeroso del continente in rapporto alla popolazione, il quale \u00e8 impegnato nel conflitto armato contro le due guerriglie colombiane attualmente attive: le Forze Armate Rivoluzionarie della Colombia (FARC) e l'Esercito di Liberazione Nazionale (ELN).\nPresenta una grande diversit\u00e0 culturale ed una delle pi\u00f9 ampie biodiversit\u00e0 del pianeta.\nLa Colombia \u00e8 una repubblica unitaria di tipo presidenziale; il potere legislativo \u00e8 esercitato dal Congresso, composto da Senato (102 senatori) e Camera di consiglio (166 deputati).\nToponomastica.\nIl suo nome ufficiale \u00e8 \"Repubblica di Colombia\" Il nome \"Colombia\" deriva dal nome di Cristoforo Colombo. Il nome \"Colombia\" \u00e8 stato formulato dal patriota venezuelano Francisco de Miranda per denominare l'unione delle repubbliche americane dopo l'indipendenza, rendendo omaggio in questo modo a Cristoforo Colombo, scopritore del Nuovo Mondo.\nIl 15 febbraio 1819, durante il Congresso di Angostura, venne proclamato lo Stato che adott\u00f2 il nome di Repubblica di Colombia, nota oggi come Grande Colombia al fine di evitare confusione con l'attuale Colombia, con la sovranit\u00e0 sul territorio del Vicereame della Nuova Granada, Quito e Capitaneria generale del Venezuela.\nIl nome venne proposto da Sim\u00f3n Bol\u00edvar nella Carta di Giamaica..\nNel 1830 venne costituita come una repubblica, sotto il nome di Repubblica della Nuova Granada, e subito dopo divenne uno Stato federale, con il titolo di Confederazione Granadina e con l'adozione della Costituzione del 1858. Prese il nome di Stati Uniti di Colombia nel 1863, che nel 1886 divenne l'attuale nome di Repubblica di Colombia, iniziativa che and\u00f2 incontro alle proteste del Congresso di Ecuador e Venezuela, considerandola un'usurpazione unilaterale del patrimonio storico comune.\nL'origine del nome della Colombia \u00e8 stata menzionata anche in una delle strofe dell'inno nazionale, che recita cos\u00ec: \u00ab [...] Si bagna nel sangue di eroi la terra di Colombo...\u00bb.\nStoria.\nEpoca pre-colombiana.\nBasandoci sui resti archeologici come El Abra, il popolamento del territorio dell'attuale Colombia dovrebbe essere iniziato tra l'11.000 e il 20.000 a.C.\nLe vie del popolamento furono varie, come testimoniano le diverse famiglie linguistiche e le differenze culturali (paleoindio, arcaico, formativo).\nNella regione caraibica della Colombia, in particolare nella regione del Canal del Dique, all'inizio della prima fase formativa intorno al 4000 a.C., vi erano gi\u00e0 alcuni insediamenti semisedentari, suddivisi in gruppi di diverse famiglie che abitavano in grandi case denominate \"maloca\" e combinavano le loro normali attivit\u00e0 di caccia e raccolta con la prima forma di agricoltura, sia su piccola che grande scala. \u00c8 probabile che esistessero contemporaneamente accampamenti semipermanenti lungo la costa, per accogliere altri gruppi di persone impegnate in attivit\u00e0 di pesca e raccolta di molluschi.\nA Puerto Hormiga (Bol\u00edvar) sono state trovate tracce del periodo arcaico, che includono alcuni dei pi\u00f9 antichi resti di ceramiche mai trovati in America e risalenti al 3.000 a.C. circa, momento in cui inizia la coltivazione del mais su piccola scala sull'altipiano cundiboyacense, dimostrando come questo alimento sia diventato un componente essenziale della dieta degli abitanti dei villaggi. Le prime coltivazioni di manioca sembra abbiano avuto luogo nella regione dei Caraibi.\nNel territorio colombiano si sono trovate tracce di culture che vissero durante il periodo formativo, circa intorno al 1.500 a.C. Si distinguono le culture di San Agust\u00edn e Tierradentro. Questo periodo si estende circa dal 1.500 a.C. fino all'arrivo dei conquistadores spagnoli nel XVI secolo. Il periodo formativo \u00e8 stato suddiviso in tre fasi: un \"periodo preclassico\" che inizia circa nel 900 a.C., immediatamente successivo all'inizio dell'Olocene nel quale inizia il processo di insediamento di gruppi umani a la scoperta dell'orticoltura, che praticamente sostituisce la caccia e il nomadismo nella maggior parte delle trib\u00f9; il \"periodo classico\", caratterizzato da una tecnologia pi\u00f9 sviluppata in agricoltura, con coltivazioni di cetrioli, hibia, patate, fagioli e cacao. Il periodo \"postclassico\", iniziato nel 900 d.C., in cui si svilupp\u00f2 l'irrigazione delle colture e un'industria tessile abbastanza avanzata da soddisfare le esigenze di abbigliamento della popolazione. Altre culture pre-colombiane nel periodo formativo sono quella di Tumaco, di Calima, Nari\u00f1o, Tolima, e Quimbaya Uraba. Nel XVI secolo le tre grandi famiglie linguistiche dominanti nel territorio dell'odierna Colombia erano arawak, caribe e chibcha.\nColonizzazione spagnola.\nLo spagnolo Alonso de Ojeda guid\u00f2 gli esploratori che giunsero nella penisola de la Guajira nel 1499, in quello che \u00e8 stato il primo contatto tra Europei e l'attuale Colombia. Undici anni pi\u00f9 tardi le autorit\u00e0 spagnole fondarono Santa Mar\u00eda la Antigua del Dari\u00e9n, prima colonia sul continente americano e poi, dopo il consolidamento della posizione nelle zone costiere, ottenuta fondando Santa Marta (1525) e \"Cartagena de Indias\" (1533), ebbe inizio l'esplorazione dell'interno, dove vennero fondate Popay\u00e1n (1536) e Bogot\u00e0 (1538). Le Leggi di Burgos del 1513 cercarono invano di impedire gli abusi inflitti alle popolazioni indigene, che schiavizzate dai conquistatori erano costrette a lavorare nelle miniere e ad abbracciare la fede ('evangelizzazione). La situazione produsse numerose rivolte indigene che impedirono la pacificazione del territorio fino al 1560. Le istituzioni costringevano le popolazioni indigene al pagamento delle tasse e al lavoro forzato. Allo stesso tempo, il commercio di schiavi africani venne introdotto dal porto di \"Cartagena de Indias\".\nNel 1528 vi fu un tentativo di colonizzazione tedesca in Colombia e Venezuela da parte della famiglia Welser per conto dell'Imperatore del Sacro Romano Impero Germanico, Carlo V concesse questi territori alla famiglia di banchieri tedeschi per saldare il debito contratto con loro per la sua elezione a Imperatore di Germania, venne cos\u00ec fondata la colonia della Piccola Venezia, istituzione che cadde nel 1546.\nLe istituzioni coloniali si insediarono nel 1550, quando venne costituita la \"Real Audiencia de Santa Fe de Bogot\u00e1\", che comprendeva i territori delle province di Santa Marta, Rio San Juan, Popay\u00e1n, Guyana e Cartagena de Indias. Nel XVIII secolo Nuova Granada sorse come Vicereame, con capitale nella citt\u00e0 di Santa F\u00e9.\nPer tutto il tempo la colonia fu bersaglio degli attacchi dei pirati al servizio della Corona britannica, che fu sconfitta nel 1741. Nel 1781 ci fu un'insurrezione della comunit\u00e0, ricordata come rivolta dei Comuneros, prima manifestazione di identit\u00e0 creola, con i ribelli in marcia attraverso la capitale per protestare contro nuove tasse e rivendicare la loro quota di ricchezza nazionale.\nEmancipazione.\nDopo l'invasione francese della Spagna nel 1808, iniziarono i movimenti indipendentisti nelle colonie spagnole delle Americhe. Nella Nuova Granada erano inizialmente guidati da Antonio Nari\u00f1o, contrario al centralismo spagnolo, che indusse una forte opposizione contro il Vicereame.\nDopo l'indipendenza di Cartagena dell'11 novembre 1811, ci furono due governi che terminarono in una guerra civile: un periodo che venne chiamato \"Patria Boba\". Nel 1812 vennero proclamate le Province Unite di Nuova Granata, guidate da Camilo Torres Tenorio. Nel 1813 venne proclamata l'indipendenza di Antioquia, nello stesso anno in cui Sim\u00f3n Bol\u00edvar lanci\u00f2 una campagna militare in Venezuela, dove venne per\u00f2 sconfitto l'anno successivo e costretto a fuggire nella Nuova Granada nel 1814.\nNonostante i successi della ribellione, la nascita di due distinte correnti ideologiche (centralista e federalista) port\u00f2 ad uno scontro interno di cui si giovarono gli spagnoli, le cui truppe nel 1816 riuscirono a sedare la ribellione e a ripristinare le istituzioni e il Vicereame. Il Vicereame reintegrato pun\u00ec duramente i ribelli, consolidando un regime di terrore sotto il comando del vicer\u00e9 Juan de S\u00e1mano. Questo radicalizz\u00f2 ulteriormente il desiderio d'indipendenza tra la popolazione, in seguito anche al cattivo andamento economico e alla situazione militare in Spagna, culminata nella battaglia di Boyac\u00e1 del 1819. Una volta a Bogot\u00e0, Sim\u00f3n Bol\u00edvar proclam\u00f2 l'indipendenza della \"Nueva Granada\" dall'Impero spagnolo.\nIl Congreso de C\u00facuta del 1821 promulg\u00f2 una Costituzione il cui obiettivo principale era quello di creare la \"Repubblica di Colombia\" (ora nota come Grande Colombia), comprendente i territori degli attuali Colombia, Venezuela, Ecuador e Panama. Ma l'unione indipendente per la quale aveva combattuto Bol\u00edvar si dimostr\u00f2 altamente instabile politicamente a causa delle rivalit\u00e0 e degli interessi particolari interni alla nuova classe dirigente, che portarono alla separazione del Venezuela nel 1829, seguita da quella dell'Ecuador nel 1830, anno della morte di Sim\u00f3n Bol\u00edvar.\nPrimo secolo della Repubblica.\nDal 1839 al 1884 nel paese si mantenne una grande instabilit\u00e0 che si acutizz\u00f2 in una serie di guerre civili, le quali segnano ancora la storia della Colombia odierna; alcune di queste propiziarono modifiche costituzionali, del regime e del nome del paese. Nel 1839 scoppi\u00f2 la prima guerra civile colombiana, detta \"Guerra dei Conventi\". La ribellione venne organizzata da Jos\u00e9 Mar\u00eda Obando. Nel 1849 vennero fondati i due partiti politici pi\u00f9 antichi: quello conservatore, legato alla grande propriet\u00e0 fondiaria, al sistema produttivo agricolo latifondista e alla Chiesa cattolica, e quello liberale, espressione del nascente capitale industriale e creditizio.\nCol passare del tempo crebbe il conflitto fra le diverse visioni politiche: quella del partito conservatore, per un governo fortemente centralizzato e un'alleanza con la Chiesa Cattolica Romana e quella liberale, che sosteneva l'idea di un governo decentrato e che preferiva l'intervento dello Stato piuttosto che quello della Chiesa in questioni civili come l'educazione dei cittadini. I liberali videro in Santander un loro precursore per le sue inclinazioni federaliste, mentre i conservatori cercarono di utilizzare politicamente la figura di Bol\u00edvar, a partire dalla sua volont\u00e0 di costruire uno Stato centralista. Rimase una contraddizione di fondo insolubile per il partito conservatore: mentre Bol\u00edvar insisteva sullo Stato centralizzato per rafforzare l'indipendenza della Gran Colombia e univa all'indipendentismo l'idea della giustizia sociale, della liberazione degli schiavi e della lotta al latifondo, il partito conservatore si muoveva con obiettivi quasi opposti. La figura di Santander risultava essere invece affine agli interessi di entrambi i partiti.\nNel 1854 Jos\u00e9 Mar\u00eda Melo condusse un colpo di Stato che divise il paese sia politicamente che militarmente. Vi fu una drastica riduzione delle forze armate, un requisito importante per instaurare il federalismo, che dur\u00f2 fino al 1859, momento in cui si arriv\u00f2 alla quarta guerra civile con l'inizio di una ribellione nello Stato del Cauca, che rovesci\u00f2 il governo tra il 1860 e il 1863. Da questo periodo fino al 1876, durante gli anni della Costituzione di Rionegro (che favor\u00ec l'autonomia degli Stati e la creazione di potenti eserciti regionali in contrasto con la debolezza politica del governo centrale) si contarono circa 40 guerre civili regionali e solo una nazionale. Nello stesso anno prese il potere Achille Parra. Nel 1884 i radicali liberali cercarono di rovesciare il presidente Rafael N\u00fa\u00f1ez senza riuscirci. Durante tutte queste guerre civili il paese cambi\u00f2 continuamente nome. Dal 1831 al 1858 il paese fu chiamato Repubblica della Nuova Granada; dal 1858 al 1861 fu chiamato Confederazione Granadina; dal 1861 al 1886 fu la volta di Stati Uniti di Colombia e infine, dal 1886, si ripristin\u00f2 la denominazione \"Repubblica di Colombia\".\nIl XX secolo ebbe inizio nel bel mezzo della Guerra dei mille giorni che caus\u00f2 circa 100.000 morti.\nNel 1903 Gli Stati Uniti riuscirono, per mezzo di un movimento secessionista, ad ottenere la nascita di Panama come Stato indipendente dalla Colombia e diedero inizio alla costruzione del canale interoceanico. Questi eventi portarono alla rinuncia al proprio mandato del governo di Rafael Reyes nel 1909. La Colombia non riconobbe la Repubblica di Panam\u00e1 fino al 1921. Nel 1910, l'unico presidente del partito repubblicano, Carlos Eugenio Restrepo, assunse il potere. Nello stesso anno l'approvazione di un emendamento costituzionale viet\u00f2 l'impegno in politica alle forze militari.\nLa modernizzazione della societ\u00e0 colombiana determin\u00f2 l'approfondimento dei conflitti interni e lo sviluppo di nuove contraddizioni. Allo scontro tra la parte della societ\u00e0 che esprimeva gli interessi della grande propriet\u00e0 agricola e quella legata la processo di industrializzazione, si aggiunse quello generato dallo sviluppo del movimento agrario e alla forte tensione derivante dalla crescita del proletariato urbano e del movimento operaio legato ai centri industriali.\nNel 1928 uno sciopero dei lavoratori impiegati nel settore della produzione ed esportazione delle banane, controllato dal 1891 dal monopolio della United Fruit Company, venne represso nel sangue a Ci\u00e9naga, vicino a Santa Marta. Questo episodio, che cost\u00f2 la vita a 3.000 persone radunate nella piazza della citt\u00e0 e sulle quali venne fatto aprire il fuoco delle mitragliatrici dell'esercito dopo aver bloccato le vie di fuga, inaugur\u00f2 la pratica incostituzionale di utilizzare le forze armate come strumento di repressione politica, e viene ricordato con il nome di Masacre de las bananeras; tale crimine viene citato anche da Gabriel Garc\u00eda M\u00e1rquez nel suo capolavoro \"Cent'anni di solitudine\". Durante questo sciopero emersero alcune delle figure principali della storia colombiana come l'avvocato liberale Jorge Eli\u00e9cer Gait\u00e1n e la dirigente sindacale Maria Cano.\nNel 1930 venne fondato il Partito Comunista Colombiano, mentre i moti di protesta si estendevano ad altri rami industriali e agricoli, unendosi alle agitazioni studentesche. Nello stesso anno si concluse l'egemonia ventennale dei conservatori.\nDalla Repubblica Liberale al Fronte Nazionale.\nNel 1932 si scaten\u00f2 la guerra tra Colombia e Per\u00f9, la prima guerra internazionale della Colombia come Repubblica indipendente.\nTra il 1930 e il 1946 il Partito Liberale govern\u00f2 il paese. Tuttavia si formarono presto due tendenze distinte all'interno del partito: la destra liberale e la sinistra liberale progressista, capeggiata da Jorge Eli\u00e8cer Gait\u00e1n, che si ispirava alle idee socialiste. Le tensioni interne al mondo liberale portarono i conservatori nuovamente al governo nel 1946 con Mariano Ospina Perez, che non godeva per\u00f2 della maggioranza al Congresso. Il mutato quadro politico si rese evidente con le elezioni presidenziali del 1948, quando Gait\u00e1n, che contava su un forte e crescente appoggio popolare, decise di candidarsi alla presidenza in alternativa anche al Partito Liberale, che si present\u00f2 sostenendo il candidato dell'ala destra Julio C\u00e8sar Turbay.\nDurante la fase finale della campagna elettorale un complotto produsse l'assassinio di Jorge Eli\u00e9cer Gait\u00e1n, avvenuto il 9 aprile 1948 a Bogot\u00e0, per mano del giovane conservatore Juan Roa Sierra. Questo assassinio diede origine al Bogotazo, una serie di proteste violente nella capitale colombiana, duramente represse. Come conseguenza di questi eventi gi\u00e0 nel 1948 si formano in alcune aree rurali alcune forze guerrigliere liberali, tra le quali i gruppi diretti dal giovane Manuel Marulanda V\u00e9lez e delle unit\u00e0 guerrigliere comuniste, che praticavano l'autodifesa armata delle comunit\u00e0 contadine.\nIl Bogotazo viene considerato come l'inizio del periodo noto come \"La Violencia\", in cui nelle regioni tradizionalmente fedeli a uno o un altro partito si commisero omicidi contro i membri locali di altri partiti politici. L'astensione del Partito Liberale alle elezioni presidenziali del 1950, in cui venne eletto Laureano G\u00f3mez, favor\u00ec la violenza tra i partiti in Colombia e l'accrescersi della repressione politica. Durante questo periodo il governo colombiano invi\u00f2 un contingente di soldati per la Guerra di Corea. In 5 anni (dal 1948 al 1953) vennero uccise 300.000 persone e si svilupparono dei gruppi paramilitari chiamati \"chulavitas\", che avevano l'obiettivo di sterminare comunisti e liberali di sinistra in tutto il paese. Nelle zone rurali i movimenti contadini di autodifesa, principalmente nel Tolima e negli Llanos orientales, promulgarono una Costituzione autonoma detta di \"Vega Perdida\". Questa iniziativa di indipendenza fall\u00ec, perch\u00e9 sorsero differenze tra parte dei capi della guerriglia liberale e le formazioni guerrigliere legate al partito comunista, in ordine alla tattica e alla disciplina. La maggioranza dei liberali, autodenominatisi \"liberales limpios\" (liberali puri) decise di abbandonare l'alleanza e combattere le formazioni comuniste e il gruppo di Marulanda, che, al contrario, mantenne e approfond\u00ec l'alleanza con i comunisti.\nCon l'intento di pacificare il paese la classe politica favor\u00ec un colpo di Stato e mise al potere il generale Gustavo Rojas Pinilla nel 1953. La maggior parte dei guerriglieri liberali, attratti dalle proposte di pace istituzionali, consegnarono le armi, mentre il gruppo di Marulanda e i comunisti non credettero alle promesse del governo e continuarono la lotta armata contro lo Stato. In effetti molti dei guerriglieri liberali che avevano consegnato le armi furono poi assassinati mesi o anni pi\u00f9 tardi.\nUn accordo tra il Partito Liberale e il Partito Conservatore mise fine alla dittatura di Rojas Pinilla nel 1957 e una giunta militare provvisoria istitu\u00ec il Fronte Nazionale, un accordo che prevedeva di assegnare ogni 4 anni la presidenza in modo alternato ai due partiti, indipendentemente dall'esito elettorale. Il Fronte Nazionale pose fine alla violenza tra liberali e conservatori, ma chiuse anche la porta a qualunque altra opzione politica. Le formazioni guerrigliere organizzarono nei primi anni sessanta, in alcune regioni nel centro della Colombia, alcune comunit\u00e0 contadine, stabilendosi in esse con le proprie famiglie e riuscendo a contrastare la violenza esercitata dai gruppi paramilitari. Il governo le qualific\u00f2 come \"inaccettabili repubbliche indipendenti\" e lanci\u00f2 contro di esse un'operazione militare che impegn\u00f2 16.000 uomini, nel maggio del 1964. Alcune decine di contadini si organizzarono come guerriglia mobile e riuscirono a rompere l'assedio sfuggendo all'attacco condotto dall'esercito a Marquetalia. A partire da questo episodio, sotto la direzione di Marulanda, a cui si era aggiunto qualche mese prima il dirigente comunista Jacobo Arenas, fondarono nel 1964 le FARC. Nello stesso anno, sotto l'influsso della teologia della liberazione venne creata anche una seconda formazione guerrigliera: l'ELN.\nLa storia recente.\nLa divisione dei poteri tra liberali e conservatori continu\u00f2 anche dopo la fine del Fronte Nazionale nel 1974, anche se fu consentita la partecipazione di altri partiti politici dopo la riforma costituzionale del 1968. Nel corso degli anni settanta si formano altre forze guerrigliere, tra le quali l'M-19 e l'EPL. Nel 1982 arriv\u00f2 alla presidenza del paese Belisario Betancour Cuartas, che propose di dialogare con le principali forze guerrigliere: EPL, M-19, ELN e FARC. Nel 1984 furono firmati gli \"Accordi della Uribe\" con le FARC, che prevedevano un cessate il fuoco, l'istituzione di elezioni popolari per sindaci e governatori, la decentralizzazione amministrativa e garanzie per l'attivit\u00e0 politica di tutti i movimenti.\nIn conseguenza di ci\u00f2 le FARC lanciarono nel 1985 il movimento politico Uni\u00f3n Patri\u00f3tica. Nello stesso anno l'M-19 assalt\u00f2 il Palazzo di giustizia di Bogot\u00e0, con 350 giudici della Corte Suprema al suo interno come ostaggi. L'esercito decise di attaccare il palazzo e nell'azione persero la vita un centinaio di persone tra le quali tutti i guerriglieri e molti giudici. Le polemiche furono particolarmente accese quando si venne a sapere che alcuni giudici erano stati uccisi da pallottole dell'esercito e non dell'M-19, il che lasci\u00f2 pensare ad una scelta deliberata e consapevole dettata da ragioni politiche. Alcune delle vittime vennero fatte sparire: ancora oggi sono catalogate non tra i morti ma tra i desaparecidos.\nAlle elezioni del 1986 l'Uni\u00f3n Patri\u00f3tica elesse 14 parlamentari, ma in seguito a questa affermazione inizi\u00f2 una vera e propria campagna di sterminio nei suoi confronti, conosciuta come il \"genocidio politico dell'UP\". In pochi anni vennero sterminati pi\u00f9 di 5.000 membri e dirigenti di questo partito in tutta la Colombia, compresi due candidati alla presidenza del paese, prima Jaime Pardo Leal e poi Bernardo Jaramillo.\nQuesti eventi portarono le FARC a concludere che in Colombia non vi erano spazi per la lotta politica legale e a riprendere l'attivit\u00e0 guerrigliera. Formarono un partito per la lotta politica clandestina chiamato Partito Comunista Clandestino Colombiano, separandosi dal Partito Comunista.\nNel 1990 il governo di C\u00e9sar Gaviria ottenne la smobilitazione dell'M-19 e la consegna delle armi di questa forza. Alcuni membri dell'M-19 formarono un partito chiamato Alleanza Democratica, che fu tra i firmatari della nuova Costituzione l'anno seguente, mentre altri vennero uccisi dopo essersi smobilitati.\nDurante lo svolgimento di tutti questi eventi, il crescente traffico di sostanze stupefacenti all'interno del territorio colombiano stava prendendo piede come uno dei motivi principali della guerra civile colombiana. Nuovi disordini scoppiarono infatti tra i guerriglieri e i nuovi ricchissimi signori della droga. Addirittura nel 1981 venne creata la MAS (\"Muerte a Secuestradores\") un'associazione criminale creata dai familiari delle persone appartenenti al cartello della droga rapite dai guerriglieri. Fu proprio in quella circostanza, infatti, che nacque \"ufficialmente\" il noto Cartello di Medell\u00edn guidato da Pablo Escobar che ben presto entr\u00f2 in competizione con l'altro potente cartello della droga colombiano, il cartello di Cali, scaturendo una vera e propria guerra tra le due organizzazioni per il controllo dei traffici di droga. Contemporaneamente a questi fatti, molti narcos decisero di entrare in politica fondando anche movimenti politici con l'obiettivo non dichiarato di creare un narcostato. Molti politici e giornalisti allora, avendo compreso il pericolo di una simile situazione, decisero di opporsi strenuamente alla partecipazione politica dei signori della droga, alla corruzione e al narcotraffico in generale, combattendo con le armi della legalit\u00e0 e dichiarandosi apertamente sostenitori del trattato di estradizione con gli Stati Uniti, avverso ai narcos. Tra questi uomini figuravano in particolare il Ministro della Giustizia Rodrigo Lara Bonilla, assassinato nel 1984, il candidato dei liberali alle presidenziali del 1990, Luis Carlos Gal\u00e1n, e il giornalista e direttore del quotidiano El Espectador, Guillermo Cano Isaza.\nAll'inizio del 1990 si inizi\u00f2 un processo detto di \"apertura economica\" di stampo neoliberista, sotto la presidenza di C\u00e9sar Gaviria, che prevedeva il disimpegno dello Stato da settori economici chiave e il libero ingresso di capitali esteri. Se da un lato ci\u00f2 permise alla Colombia di integrarsi all'economia globale e ai consumatori di poter accedere a un mercato pi\u00f9 vario a prezzi pi\u00f9 bassi, dall'altro questa situazione port\u00f2 al fallimento di molte imprese locali e peggior\u00f2 notevolmente le condizioni di vita nelle campagne, restringendo il mercato per i piccoli agricoltori a vantaggio del latifondo e diede un impulso enorme alla coltivazione di coca, percepita da masse di contadini come unica possibilit\u00e0 di ingresso economico. Si svilupp\u00f2 enormemente il narcotraffico e ai vecchi cartelli narcotrafficanti degli anni ottanta si sostituirono progressivamente, non senza scontri e ritorsioni, imprese paramilitari che godevano di appoggi politici, in particolare quelle unificatesi sotto la sigla AUC (Autodefensas Unidas de Colombia), che divennero uno dei maggiori trafficanti di cocaina al mondo, garantendosi con i proventi di tale commercio ampie risorse economiche. I gruppi paramilitari di estrema destra, parte della strategia di lotta controinsorgente, hanno spesso operato in modo coordinato con l'esercito regolare.\nDalla met\u00e0 degli anni novanta, anche in conseguenza del peggioramento delle condizioni di vita di importanti fasce popolari, le guerriglie delle FARC e dell'ELN videro entrare nelle proprie fila sempre pi\u00f9 uomini e questo rafforzamento costrinse il governo di Andres Pastrana a negoziare un processo di pace con le FARC tra il 1998 e il 2002, smilitarizzando 5 municipi nell'area di San Vicente del Cagu\u00e1n (un'area di estensione pari alla Svizzera), mentre venne mantenuta la guerra nel resto del territorio colombiano.\nIn conseguenza dell'apertura dei dialoghi, fra il 1997 e il 2001 le FARC rilasciarono 112 effettivi dell'esercito, della marina e della polizia, catturati durante i combattimenti degli anni precedenti; il governo rispose con la liberazione di 15 guerriglieri catturati dalle forze governative; successivamente le FARC liberarono altri 310 uomini, fra soldati e poliziotti, ma, nonostante gli accordi sottoscritti tra le parti per uno scambio di prigionieri di guerra, il governo non produsse altre liberazioni di guerriglieri.\nNel 2002 le FARC realizzarono il dirottamento di un aereo di linea della compagnia Aires, durante un volo interno, catturando un membro del Congresso colombiano che si trovava a bordo, e rilasciando gli altri passeggeri.\nNonostante Marulanda e Pastrana avessero firmato un accordo chiamato \"Agenda comune per il cambiamento verso una Nuova Colombia\", nel 2002 il governo decise di interrompere i dialoghi e riprendere la guerra in tutta la Colombia, potendo contare sul sostegno militare ed economico ottenuto nel frattempo dagli USA, attraverso il cosiddetto \"Plan Colombia\".\nSuccessivamente le FARC catturarono \u00cdngrid Betancourt, figlia di Gabriel Betancourt, ex-ministro del dittatore Rojas Pinilla, esponente politica dello Stato e candidata alla presidenza per il partito da lei fondato \"Partido Verde Ox\u00edgeno\", dopo aver tentato senza successo la carriera politica nel Partito Liberale. Con un discorso politico di centro-sinistra e una retorica da militante nella difesa dei diritti umani durante la propria campagna elettorale, pretese di incontrare i rappresentanti delle FARC senza avere nessun accordo con la guerriglia, nella vecchia zona smilitarizzata di San Vicente del Cagu\u00e1n, ridivenuta zona di guerra. Venne trattenuta dalla guerriglia con la sua vice Clara Rojas il 23 febbraio 2002 e mantenuta, insieme ai militari e poliziotti catturati in combattimento, in condizione di \"prigioniero di guerra\", con il fine di forzare il governo a realizzare quello scambio di prigionieri tra le parti che non era avvenuto durante i dialoghi del Cagu\u00e1n. Clara Rojas venne liberata unilateralmente dalle FARC nel gennaio del 2008, mentre il rilascio di Ingrid Betancourt fall\u00ec in seguito alla morte del capo negoziatore delle FARC Ra\u00fal Reyes, durante un bombardamento dell'esercito realizzato nel marzo del 2008. Fu liberata il 2 luglio 2008 attraverso un'operazione militare.\nNel 2002 giunse al potere \u00c1lvaro Uribe V\u00e9lez, ottenendo alte percentuali tra i tradizionalmente scarsi votanti (l'astensione \u00e8 stata pari al 53,53% del totale), con la promessa di porre fine alla violenza dei paramilitari e di sconfiggere militarmente i gruppi guerriglieri. Uribe estese la guerra contro le guerriglie delle FARC e dell'ELN, ma anche contro tutte quelle popolazioni considerate la base di appoggio della guerriglia. Durante il suo periodo crebbero enormemente le violazioni dei diritti umani, quali massacri paramilitari e dell'esercito, sparizioni forzate, omicidi di sindacalisti e di attivisti contadini, indigeni e dei partiti di sinistra. Fu il secondo presidente di un partito diverso da quello liberale o conservatore in pi\u00f9 di 150 anni, avendo formato una coalizione con elementi conservatori, liberali e di partiti minori intorno ad una forza politica chiamata la \"U\", come Uribe.\nDurante il suo primo mandato Uribe propose un processo di smobilitazione ai gruppi paramilitari, che port\u00f2 a lievi condanne nei confronti di alcuni dei capi storici, mentre il fenomeno del paramilitarismo si riconfigur\u00f2 sotto nuove sigle, proseguendo le proprie attivit\u00e0. La coalizione di governo riusc\u00ec a riformare la Costituzione permettendo un secondo mandato presidenziale e Uribe riusc\u00ec a farsi rieleggere per il periodo 2006-2010.\nNel 2010 gli succedette Juan Manuel Santos con l'intenzione di continuare nella lotta senza quartiere contro i gruppi guerriglieri presenti nel paese. Nel 2011 Santos ottenne la ratifica del trattato di Libero Commercio con gli Stati Uniti.\nI militari assestarono tra il 2008 e il 2011 alcuni colpi alla guerriglia delle FARC, senza tuttavia riuscire nell'intento di ottenerne un sensibile indebolimento. Sar\u00e0 l'operazione condotta contro il comandante Ra\u00fal Reyes, che si trovava in un accampamento provvisorio in Ecuador mentre negoziava il rilascio della Betancourt, che scatener\u00e0 una crisi diplomatica della Colombia con l'Ecuador e il Venezuela nel 2008.\nNegli ultimi anni la Colombia sta sperimentando un periodo di lieve miglioramento della situazione macroeconomica, mentre rimane molto critica la situazione sociale.\nData l'impossibilit\u00e0 di terminare il conflitto per via militare, il governo ha chiesto di aprire dei dialoghi di pace con la guerriglia, a l'Avana.\nL'iniziativa ha ricevuto l'appoggio della grande maggioranza della popolazione e dei movimenti popolari colombiani, e ha potuto contare sulla partecipazione del governo cubano e di quello norvegese in funzione di garanti, e sull'appoggio del governo della Repubblica Bolivariana del Venezuela e quello del Cile come accompagnatori del processo.\nDopo aver pattuito un'agenda comune relativa ai temi da discutere (il primo dei quali riguarda la riforma agraria, causa storica del conflitto armato, politico e sociale che insanguina il paese), le parti hanno iniziato ufficialmente i lavori nell'ottobre del 2012.\nDal dicembre del 2014 la guerriglia mantiene un cessate il fuoco unilaterale a tempo indeterminato e nonostante finora non sia stato corrisposto da parte governativa, nella capitale cubana i dialoghi proseguono.\nIl 19 novembre 2012 la Corte internazionale di giustizia si \u00e8 pronunciata a proposito della causa intentata da parte del Nicaragua contro la Colombia per le isole caraibiche disputate, sostenendo che l'arcipelago appartiene a quest'ultima, riaffermando cos\u00ec la sovranit\u00e0 della Colombia sulle isole di San Andres, Providencia, Cayo Alburquerque, Roncador, Banco Serrana, Bajo Nuevo, Quitasue\u00f1o e Serranilla. Tuttavia in quel caso la Colombia perse circa 75.000 chilometri quadrati di territorio marittimo nel Mar dei Caraibi, lasciando molta amarezza al governo del presidente Santos, che accusa la Corte internazionale di aver commesso diversi errori nella delimitazione delle acque territoriali tra Colombia e Nicaragua.\nRoy Barreras, presidente del Senato colombiano, il 14 giugno 2013 ha ribadito che il Congreso de la Rep\u00fablica de Colombia non accetter\u00e0 le modifiche alle frontiere a causa di un errore della Corte Internazionale di Giustizia.\nGeografia.\nLa Colombia \u00e8 il ventiseiesimo paese pi\u00f9 grande del mondo e il quarto del Sud America, con una superficie terrestre di 1.141.748 chilometri quadrati.\nSituata nell'estremo nord-ovest del territorio sudamericano, \u00e8 delimitata ad est da Venezuela e Brasile, a sud da Ecuador e Per\u00f9, a nord dal mare dei Caraibi (Oceano Atlantico) a nord-ovest da Panama, e ad ovest con l'Oceano Pacifico. Al limite del suo mare territoriale la Colombia incontra i mari territoriali dei paesi dei Caraibi, Giamaica, Haiti, Repubblica Dominicana e dei paesi dell'America centrale Honduras, Nicaragua e Costa Rica.\nI punti geografici estremi sono: a nord, la Punta Gallinas nella penisola de la Guajira, latitudine 12\u00b026'46\" Nord; a sud le \"Bocas de la quebrada San Antonio\" nel Trapezio amazzonico, latitudine 4\u00b012'30\" Sud; ad est per l'isola di San Jos\u00e9 nel Rio Negro, longitudine 66\u00b050'54\" ovest; e ad ovest di Capo Manglaves nel dipartimento di Nari\u00f1o, longitudine 79\u00b002'33\" ovest.\nLa Colombia \u00e8 classificata nelle seguenti regioni geografiche: Amazzonia, Ande, Caraibi, Insulare, Orinoco e Pacifica.\nGeologicamente la Colombia \u00e8 parte della cintura di fuoco del Pacifico, che rende la regione soggetta a terremoti, tsunami ed eruzioni vulcaniche (\u00e8 presente e attivo il vulcano Galeras), essendo posizionata presso la convergenza della placca di Nazca, la placca caraibica e la placca sudamericana.\nQueste placche formano in Colombia due grandi aree territoriali: una sommersa nell'oceano Pacifico e nel Mar dei Caraibi, che copre una superficie di circa 828.660\u00a0km\u00b2, e una seconda formata dalle montagne delle Ande e dalla pianura orientale che spartisce con parte del Venezuela e che copre una superficie di circa 1.143.748\u00a0km\u00b2.\nFanno parte della Colombia anche gli isolotti di Gorgona, Gorgonilla e Malpelo, situati al largo della costa pacifica e tutti di origine vulcanica. Nel Mar dei Caraibi sono situati, invece, gli isolotti e banchi di Roncador, Serrana, Quitasueno, Bajo Nuevo e Serranilla.\nMorfologia.\nIl territorio colombiano \u00e8 diviso in una regione montuosa a occidente e una regione pianeggiante a oriente. Allo stesso modo \u00e8 attraversata dalla Cordigliera delle Ande, ramificata in tre distinte catene montuose denominate a seconda della loro posizione geografica relativa: Cordillera Occidental, Cordillera Central e Cordillera Oriental. La superficie del territorio colombiano presenta rilievi nel cosiddetto Nudo de los Pastos e nel Massiccio Colombiano nella regione andina della Colombia, da dove discendono le tre catene montuose, a nord. A ovest, a partire dalla costa del Pacifico, si trova una pianura costiera, interrotta solo dalla Serran\u00eda del Baud\u00f3, una delle pi\u00f9 basse e strette catene montuose della Colombia, prossima al confine con Panama e delimitata dal corso del fiume Atrato, che fa parte della zona denominata Choc\u00f3 biogeogr\u00e1fico e che possiede uno dei climi pi\u00f9 piovosi del mondo.\nLa \"Cordillera Occidental\" \u00e8 relativamente alta, ed \u00e8 la pi\u00f9 corta delle tre catene montuose; ha un'altezza massima di 4.764\u00a0m.s.l.m. (il vulcano Cumbal).\nLa valle del fiume Cauca si trova tra la \"Cordillera Occidental\" e la \"Cordillera Central\", parallelamente alla costa del Pacifico ed \u00e8 indicata come fra le pi\u00f9 adatte per l'agricoltura, ma \u00e8 soggetta ad alluvioni durante le stagioni delle piogge.\nLa \"Cordillera Central\" presenta numerose vette e vulcani, tra i quali il Purac\u00e9, il Nevado del Huila, che con i suoi 5.700 metri sul livello del mare e la vetta pi\u00f9 elevata delle Ande in Colombia, il Nevado del Ruiz (5.321\u00a0m), il Nevado del Tolima (5.200\u00a0m), il Nevado de Santa Isabel (5150\u00a0m), il Nevado del Cisne, il Nevado del Quind\u00edo e la Serran\u00eda San Lucas; tra queste montagne si trova la Valle d'Aburr\u00e1.\nLa \"Cordillera Central\" e la \"Cordillera Oriental\" sono separate dalla valle del fiume Magdalena, considerato il pi\u00f9 importante fiume del paese, che scorre in direzione sud-nord e sfocia nel Mar dei Caraibi. Le cime della \"Cordillera Oriental\" sono moderatamente elevate, ma presentano numerosi bacini idrografici che portano acqua nel fiume Magdalena, nel Rio delle Amazzoni e nel fiume Orinoco. La \"Cordillera Oriental\" \u00e8 la pi\u00f9 lunga delle tre catene montuose e si spinge fino al Venezuela, dove si divide nel Nudo de Santurb\u00e1n. A met\u00e0 della catena si trova l'Altiplano Cundiboyacense, a nord del quale c'\u00e8 la pi\u00f9 alta delle sue vette, la Sierra Nevada del Cocuy.\nIl punto pi\u00f9 elevato del paese \u00e8 il Pico Crist\u00f3bal Col\u00f3n, nella Sierra Nevada de Santa Marta, con un'altezza di 5.775\u00a0m. s. l.\u00a0m. La Sierra Nevada \u00e8 divisa dalla catena andina dalla Sierra di Macuira che si trova nella penisola de la Guajira.\nA est si trovano gli \"Llanos Orientales\", in cui predomina il terreno pianeggiante o semiondulato interrotto a occidente solo dal Massiccio della Guyana. Presenta la tipica vegetazione fitta della foresta amazzonica nel sud e nel nord la savana; questa regione copre quasi il 60% della superficie totale del territorio colombiano, ed \u00e8 ricca d'acqua, con fiumi quali il Putumayo, il Caquet\u00e1, il Meta e il Guaviare, che si dirigono verso l'Orinoco o verso il Rio delle Amazzoni. L'unica formazione montagnosa di rilievo \u00e8 la Serran\u00eda de la Macarena..\nLe montagne pi\u00f9 alte della Colombia si segnalano per due curiosit\u00e0: il Picco Cristoforo Colombo e il Picco Sim\u00f3n Bol\u00edvar sono entrambe a 5.575 m s.l.m. e tutte e due sono le pi\u00f9 alte cime della Terra le cui pendici danno direttamente sul mare (litoranee).\nIdrografia.\nLa Colombia \u00e8 uno dei paesi con le maggiori risorse idriche, e sul suo territorio si trovano cinque grandi bacini idrografici che svuotano le loro acque rispettivamente nel Mar dei Caraibi, nell'Orinoco, nel Rio delle Amazzoni, nell'oceano Pacifico e nel fiume Catatumbo, quest'ultimo formato dai fiumi che discendono verso il Lago di Maracaibo. I principali fiumi della Colombia sono Caquet\u00e1, Magdalena, Cauca e Atrato; gli ultimi tre hanno la particolarit\u00e0 di dirigersi da sud verso nord.\nClima.\nIl clima della Colombia varia dalle condizioni estreme di freddo, presenti nei ghiacciai andini, ai climi pi\u00f9 caldi presenti sul livello del mare, con due stagioni asciutte e due di pioggia influenzate dai venti alisei e dalla zona di convergenza intertropicale, a loro volta influenzati dagli effetti di El Ni\u00f1o e La Ni\u00f1a.\nLa temperatura \u00e8 relativamente uniforme per la maggior parte dell'anno ed \u00e8 determinata da vari fattori quali la pioggia, l'intensit\u00e0 delle radiazioni solari, i venti, l'altitudine, la continentalit\u00e0 e l'umidit\u00e0 atmosferica, che d\u00e0 vita ad un mosaico di climi e microclimi: il clima della savana, caratterizzato da una stagione secca e una piovosa, tipica della regione dell'Orinoco; un clima superumido nella giungla, con abbondanti precipitazioni e piccola variazione di temperatura, tipico della regione del Pacifico, del Rio delle Amazzoni, dei bacini idrografici del Magdalena e del Catatumbo; un clima umido e piovoso con temperature elevate nel Caquet\u00e1, nel Vaup\u00e9s, parte di Antioquia e C\u00f3rdoba e infine un clima arido nei deserti del Tatacoa e Candelaria.\nNella regione caraibica della Colombia si verificano inondazioni, trombe d'aria, tornado e forti venti, in particolare nelle vicinanze del dipartimento dell'Atlantico. Le regioni di La Guajira e dell'arcipelago di San Andr\u00e9s, Providencia e Santa Catalina sono esposte a cicloni atlantici.\nAmbiente.\nCirca il 25% delle zone umide colombiane sono scomparse negli ultimi decenni, soprattutto a causa dell'attivit\u00e0 mineraria, della deforestazione e dell'inquinamento fluviale.\nIl governo prevede, attraverso il Piano di sviluppo nazionale 2018-2022, di rilanciare i mercati dell'oro e del rame. Inoltre, nel 2022 sono previsti 161 nuovi siti di perforazione petrolifera, quattro volte di pi\u00f9 dei 46 siti esistenti nel 2018. La fratturazione idraulica sar\u00e0 legalizzata nel 2019.\nSecondo i dati governativi, l'inquinamento atmosferico causa ogni anno almeno 17.500 morti in Colombia. La Colombia \u00e8 il quinto paese pi\u00f9 inquinato dell'America Latina secondo i dati di Greenpeace (dopo Messico, Cile, Per\u00f9 e Brasile).\nPopolazione.\nLa popolazione della Colombia, caratterizzata, in epoca pre-colombiana, dalla presenza di meno di un milione di indigeni, si presenta, Attualmente \u00e8 composto da circa 50 milioni di persone, il 47% di razza meticcia, il 40% \u00e8 bianco, formando l'87% della popolazione considerata non etnica secondo il censimento nazionale del 2018. Il restante 13% \u00e8 nero, mulatto, indigeno, asiatico o zingaro.\nLe differenze etniche influiscono oggi meno che in passato sulla condizione economico-sociale dei singoli individui.\nA seconda dei metodi utilizzati per il computo, le statistiche sulla povert\u00e0 e l'indigenza in Colombia riportano cifre differenti.\nI dati relativi al sistema SISBEN, che si basa sui potenziali fruitori di programmi sociali, parlano di circa 30 milioni di poveri (su 42.888.592 abitanti), pari approssimativamente al 70% della popolazione complessiva.\nLe fonti governative del Departamento Administrativo Nacional de Estad\u00edstica affermano che i poveri in Colombia sono il 45,5% del totale, che salgono al 64,3% nelle aree rurali (2009), e gli indigenti il 16,4% (aree rurali: 29,1%), per un totale di 61,9% sulla media del paese (aree rurali: 93,4%). Tali dati evidenziano una lieve decrescita rispetto all'anno precedente.\nSecondo il PNUD (Programma delle Nazioni Unite per lo Sviluppo), il 12% dei bambini colombiani \u00e8 denutrito.\nFonti del DANE affermano che i disoccupati in Colombia sarebbero 2.608.000, mentre i lavoratori \u201cinformali\u201d circa 7 milioni (2010); secondo la CUT, la principale centrale sindacale del paese, il lavoro \u201cinformale\u201d in Colombia \u00e8 pari al 60% della popolazione attiva, il che vuol dire che circa 9 milioni di colombiani non hanno un lavoro stabile.\nPer il 2009 il DANE registra un tasso di lavoro minorile pari al 9,2%, che rappresenta un aumento di 2,3 punti percentuali rispetto al 2007.\nUn'inchiesta del Fondo delle nazioni Unite per la Popolazione rivela che ogni anno in Colombia muoiono per cause evitabili oltre 500 donne in stato di gravidanza.\nStando ai dati rilevati grazie alla \"Campagna internazionale per la liberazione dei prigionieri politici in Colombia\", i prigionieri politici in Colombia sono circa 7000; altre ricerche forniscono la cifra di 7200, oppure 7500 detenuti.\nAlcuni rapporti attestano che tale numero \u00e8 addirittura sottostimato, poich\u00e9 con l'aumento delle detenzioni dell'ultimo periodo si raggiungerebbe la cifra di 9500 prigionieri politici..\nLa Colombia risulta essere il paese pi\u00f9 pericoloso al mondo per i sindacalisti; il 60% dei sindacalisti che ogni anno vengono uccisi in tutto il mondo \u00e8 colombiano.\nSolo fra gennaio e marzo del 2011 sono state registrate 96 aggressioni nei confronti di attivisti per i diritti umani, e per ben 64 volte associazioni e ONG hanno subito attacchi che hanno messo gravemente in pericolo la vita dei propri membri, e ostacolando il loro lavoro.\nAll'inizio del 2011, la Magistratura Colombiana ha documentato 173.183 casi di omicidio e 34.467 casi di sparizioni forzate, commessi da paramilitari.\nEx membri delle AUC sono responsabili di 1.597 massacri, e dello sfollamento forzato di 74.990 comunit\u00e0, e il reclutamento di 3.557 minori.\nI registri giudiziari indicano che i paramilitari hanno commesso 3.532 estorsioni, 3.527 sequestri, 667 atti di violenza di genere.\nLe confessioni di alcuni paramilitari hanno evidenziato legami con 429 politici, 381 membri delle forze di sicurezza ufficiali e 155 funzionari pubblici.\nLa Colombia mantiene anche il record di paese con la maggior quantit\u00e0 di persone costrette a lasciare i luoghi di residenza a causa della violenza dei gruppi paramilitari; secondo la ONG Codhes circa 5,2 milioni di persone sono state sfollate forzatamente fra il 1985 e il 2010 da zone rurali.\nA circa 200\u00a0km a sud di Bogot\u00e1, in localit\u00e0 \u201cLa Macarena\u201d, nel dipartimento del Meta, \u00e8 stata ritrovata la pi\u00f9 grande fossa comune d'America Latina, con oltre 2.000 corpi non identificati, probabilmente civili vittime di militari dell'esercito colombiano.\nAltre fosse comuni sono state pi\u00f9 recentemente rinvenute, sia nel dipartimento del Meta, sia nel resto del paese.\nDemografia.\nLa demografia della Colombia \u00e8 studiata dal \"Departamento Administrativo Nacional de Estad\u00edsticas\" (DANE). Il paese ha una popolazione che supera i 51 milioni di abitanti, ed \u00e8 il secondo paese pi\u00f9 popoloso del Sudamerica. Quasi il 51,4% sono femmine e il 48,6% maschi. La maggior parte della popolazione \u00e8 concentrata nell'ovest del paese sulla costa pacifica (regione andina) e nel nord, sulla costa atlantica, mentre il sud-est del paese \u00e8 scarsamente popolato. I dieci dipartimenti della pianura orientale (circa il 54% della superficie totale) hanno meno del 3% della popolazione e una densit\u00e0 inferiore ad una persona per chilometro quadrato.\nIl movimento della popolazione dalle aree rurali a quelle urbane e la migrazione verso altri paesi sono notevoli. La popolazione urbana \u00e8 passata dal 28% della popolazione totale nel 1938 al 76% nel 2005, ma in termini assoluti la popolazione rurale \u00e8 aumentata da 6 a 10 milioni nello stesso periodo. Per quanto riguarda l'emigrazione il DANE stima che circa 3.331.107 colombiani vivano all'estero, principalmente negli Stati Uniti, Ecuador, Spagna e Venezuela. I pi\u00f9 propensi ad emigrare sono le popolazioni provenienti dall'interno del paese e da alcuni centri urbani, fra le quali si evidenzia il fenomeno chiamato fuga dei cervelli, cio\u00e8 l'emigrazione di intellettuali e persone di talento. Le cause principali di questo fenomeno sono legate alle difficolt\u00e0 economiche e dell'ordine pubblico, che hanno contribuito a rendere la Colombia uno dei paesi latino-americani con maggiore flusso migratorio verso l'estero, cos\u00ec come uno dei principali spostamenti interni del mondo con quasi 3 milioni di persone coinvolte secondo un rapporto dell'UNHCR..\nSecondo l'Indice di sviluppo umano la Colombia si \u00e8 classificata nel 2007 al 75\u00ba posto a livello mondiale, con un HDI di 0,791. Tuttavia non tutte le regioni della Colombia presentano lo stesso livello di sviluppo. L'area principale di sviluppo corrisponde alla regione andina intorno a citt\u00e0 come Bogot\u00e0, Medell\u00edn e Cali, che costituiscono il cosiddetto \"triangolo d'oro\". La Colombia negli ultimi ha visto abbassarsi l'indice di omicidi da 69 ogni 100.000 persone nel 2000 a circa 38 persone nel 2010\nEtnie.\nAll'ultimo censimento del 2018 i gruppi etnici classificati nel Paese erano i seguenti: 47% meticci, 40% bianchi, 10,6% neri (e mulatti), 3,4% amerindi puri e 0,0001% gitani.\nNel 2007 il 10,6% della popolazione che era riconosciuta come afro-colombiana rappresentava la terza pi\u00f9 numerosa popolazione nera nelle Americhe, dopo quella degli Stati Uniti e del Brasile.\nLa proporzione dei vari gruppi etnici indigeni varia notevolmente da regione a regione. Nella regione caraibica della Colombia si trovano i gruppi etnici Kogi, Sanha, Way\u00fa, Kankuamo, Chimila e Arhuaco. Nella regione del Pacifico colombiano i gruppi sono: Kuna, Embera, Waunama e Kwaiker. Nella regione amazzonica si trovano i Tikuna, Huitoto, Coconuco, Andoke, Muinane, Saliba, Yakuna, Cubeo, Curripaco e Tucano. La regione andina comprende: Yuko, Bar\u00edes, \u00da as, Guambiano, P\u00e1ez e Sibundoy Muisca. A sua volta, nella regione dell'Orinoco sono presenti i Tunebo, Tinigua, Guayabero, Achagua, S\u00e1liba, Guahibo, Piaroa, Betoye, Yaruro e Puinabe.\nLa diversit\u00e0 etnica in Colombia \u00e8 il risultato di un \"mix\" di amerindi, coloni spagnoli e discendenti africani. Tra gli immigrati i maggiori gruppi provengono dal mondo arabo, dall'Europa (con Spagna, Italia e Germania in testa) e Cina, cos\u00ec come dal mondo ebreo e gitano. Nel tardo XIX secolo Barranquilla ricevette un gran afflusso di immigrati europei (tedeschi, francesi, italiani), arabi del Medio Oriente (Libano e Siria), americani, giapponesi, cinesi e cubani. Le principali comunit\u00e0 italiane si trovano nel dipartimento del Magdalena Medio (prov.di Santa Marta), e a Barranquilla.\nIn Maicao e La Guajira vi \u00e8 una forte presenza araba e musulmana, la pi\u00f9 grande concentrazione della Colombia. Altra notevole presenza di discendenti di immigrati arabi si ha nel dipartimento di Cordoba, Barranquilla, Valledupar, Bogot\u00e1 e nella Valle del Cauca. La Colombia ha anche una discreta presenza di immigrati provenienti da altri paesi latino-americani come Brasile, Venezuela, Cile, Ecuador, Argentina, Per\u00f9.\nReligione.\nLa Costituzione colombiana del 1991 garantisce la libert\u00e0 di culto e la parit\u00e0 di tutte le fedi davanti alla legge e non rappresenta alcuna religione ufficiale. Prima di tale costituzione il cristianesimo cattolico era la religione ufficiale dello Stato, e il paese era consacrato al Sacro Cuore di Ges\u00f9. La religione predominante in Colombia \u00e8 il cristianesimo, e la popolazione si riconosce nella fede cattolica (di rito latino) per l'80%. Questa cifra tiene conto della percentuale di battesimi cattolici, che non riflettono necessariamente il numero dei credenti. Il restante 7% della popolazione si riconosce nel protestantesimo, soprattutto di corrente evangelica nordamericana, pentecostali e neopentecostali e una piccola porzione si rif\u00e0 alle storiche chiese cristiane (presbiteriana, episcopale anglicana, battista, metodista). La chiesa evangelica con pi\u00f9 membri \u00e8 la Chiesa pentecostale unita della Colombia, con pi\u00f9 di 3.000 congregazioni e la presenza in tutti i dipartimenti del paese. Un'altra parte della popolazione appartiene a religioni come gli avventisti, mormoni, unitarie universalistiche. Vi sono piccole percentuali che si rifanno alle altre grandi religioni monoteiste: i musulmani e gli ebrei, in aggiunta a gruppi di buddisti e taoisti. In alcune comunit\u00e0 indigene e afro-americane possono essere trovate pratiche religiose ancestrali di ciascuno dei popoli che la compongono.\nLingue.\nLo spagnolo \u00e8 la lingua ufficiale della Colombia e, con l'eccezione di alcune trib\u00f9 indigene, tutti i colombiani la parlano. Ci sono circa 75 lingue indigene ancora conservate, tra cui spicca la lingua way\u00fau, la lingua paez, il guambiano e l'embera. Sebbene l'istruzione nelle scuole della lingua inglese sia inclusa nei programmi, solo nell'arcipelago di San Andr\u00e9s la popolazione utilizza un dialetto di questa lingua.\nCi sono una grande variet\u00e0 di dialetti della lingua spagnola, che si distinguono per le differenze lessicali (semantiche), morfologiche, sintattiche e d'intonazione. Parti della Colombia settentrionale parlano un dialetto simile a quello di altre nazioni dei Caraibi. Il dialetto sud andino condivide similarit\u00e0 con quello degli altopiani ecuadoriani e peruviani. Nelle varie montagne, valli e pianure c'\u00e8 una grande variet\u00e0 di dialetti, che comprendono voseo e tuteo. Lo spagnolo parlato nell'altiplano cundiboyacense \u00e8 considerato uno dei dialetti pi\u00f9 conservatori di entrambe le sponde dell'Atlantico.\nOrdinamento dello Stato.\nSuddivisione amministrativa.\nLa Colombia \u00e8 divisa in 32 dipartimenti e un distretto capitale; l'attuale configurazione risale al 5 luglio 1991, quando la nuova Costituzione ha abolito le precedenti suddivisioni amministrative (commissariati, intendenze e distretti speciali). Ciascun dipartimento si suddivide a sua volta in comuni, pari nel loro complesso a 1.137.\nIstituzioni.\nUniversit\u00e0.\nIl 13 giugno 1580 fu fondata la pi\u00f9 antica universit\u00e0 del paese: l'Universit\u00e0 di Santo Tom\u00e1s, istituita dall'Ordine dei frati predicatori.\nForze armate.\nA causa del conflitto armato interno alla Colombia, le istituzioni di difesa e sicurezza sono attive in combattimento. Il loro comando rientra nel ramo dell'esecutivo, con il Presidente come Comandante in capo.\nIl \"Dipartimento Amministrativo di Sicurezza\" (DAS) \u00e8 la principale agenzia di \"intelligence\" del paese, dipende direttamente dalla presidenza della repubblica e ha le attribuzioni di un ministero del governo.\nLe Forze Militari (\"Fuerzas Militares\"), che secondo la Costituzione hanno il monopolio sulla coercizione, sono formate dall'esercito, dalla marina nazionale e dalla forza aerea, coordinando talvolta le \"forze di terra congiunte\". L'Esercito Nazionale della Colombia (\"Ej\u00e9rcito Nacional de Colombia\") ha sette divisioni, nonch\u00e9 le unit\u00e0 specializzate.\nDal settembre 1981, partecipa alla forza multinazionale di pace (MFO) in Sinai.\nLa Marina della Repubblica di Colombia (\"Armada de la Rep\u00fablica de Colombia\") conta su sette forze e comandi.\nL'Aeronautica militare colombiana (\"Fuerza A\u00e9rea Colombiana\") ha sei comandi aerei di combattimento, un comando aereo di trasporto militare (CATAM), un comando aereo di mantenimento (CAMAN) e un Gruppo Aereo dei Carabi (GACAR).\nCi sono anche quattro principali centri di formazione e addestramento.\nLa Polizia Nazionale (\"Polic\u00eda Nacional\") \u00e8 la forza di polizia che opera in tutto il paese, divisa in comandi dipartimentali e organizzata in diverse direzioni: la Direzione Operazioni (DIROP), la \"Direcci\u00f3n Nacional de Carabineros\", la Direzione Centrale di \"Intelligence\" (DIPOL), la Direzione della Polizia Giudiziaria e di Indagine (DIJIN), la Direzione Antinarcotici e la Direzione Antisequestro ed Estorsione (DIASE).\nPolitica.\nPolitica interna.\nSecondo l'attuale costituzione (del 1991) la Colombia \u00e8 una Repubblica presidenziale, con il potere legislativo, quello esecutivo e quello giudiziario.\nVi sono anche organi di controllo quali la \"Fiscal\u00eda General de la Naci\u00f3n\", la \"Procuradur\u00eda\" o \"Ministerio P\u00fablico\", la \"Contralor\u00eda\" e le \"Veedur\u00edas Ciudadanas\".\nIl presidente \u00e8 capo di Stato e di governo, coadiuvato dai ministri.\nIl parlamento \u00e8 bicamerale e prende il nome di \"Congreso de la Rep\u00fablica\"; \u00e8 composto dal Senato (102 seggi nel collegio elettorale nazionale) e dalla Camera dei rappresentanti (164 seggi con circoscrizioni elettorali regionale proporzionale alla popolazione di ciascun dipartimento e del distretto della capitale). Cinque seggi sono destinati a indigeni, afro-colombiani e colombiani all'estero.\nIl sistema giudiziario colombiano comprende la Corte Costituzionale (con la responsabilit\u00e0 di garantire il rispetto della Costituzione), la Corte Suprema di Giustizia (ultima istanza in materia civile, penale e del lavoro), il Consiglio di Stato (il pi\u00f9 alto tribunale amministrativo) e il Consiglio Superiore della Magistratura (responsabile dell'amministrazione giudiziaria).\nSecondo il Consiglio Nazionale Elettorale (CNE), sono sedici i partiti politici in Colombia.\nLa politica della Colombia \u00e8 attualmente controllata dal Consiglio Nazionale Elettorale in base alle norme sancite dalla Costituzione colombiana.\nIl Registro Nazionale dello Stato Civile \u00e8 un altro organismo incaricato di organizzare e garantire la trasparenza del processo elettorale.\nI membri di entrambe le camere legislative sono eletti dal voto popolare per un periodo di quattro anni.\nIl presidente, eletto con il vicepresidente dal voto popolare per un periodo di quattro anni, pu\u00f2 essere rieletto una sola volta. Il primo presidente rieletto con l'attuale Costituzione \u00e8 stato \u00c1lvaro Uribe V\u00e9lez, partendo dalla controversa riforma che lui stesso promosse nel 2004.\nNel 2008 venne chiesta al legislatore la possibilit\u00e0 di indire un referendum per modificare nuovamente la Costituzione e consentire la rielezione del presidente in esercizio per tre volte consecutive, ma la Corte Suprema rigett\u00f2 la proposta.\nNel 2010 venne eletto presidente Juan Manuel Santos, che, a partire dal 2012, inizia una processo di pace tramite un incontro con i guerriglieri della FARC a L'Avana, a Cuba.\nPolitica estera.\nLe relazioni internazionali sono funzioni del Presidente della Colombia come capo di Stato, che sono delegate al Ministero degli Affari Esteri. Il Ministero degli Affari Esteri gestisce le missioni diplomatiche e di rappresentanza.\nLa Colombia mantiene missioni diplomatiche in Europa: Austria, Belgio, Francia, Germania, Citt\u00e0 del Vaticano, Italia, Paesi Bassi, Norvegia, Polonia, Portogallo, Russia, Spagna, Svezia, Svizzera e Regno Unito. In America: Canada, Costa Rica, Cuba, Repubblica Dominicana, El Salvador, Guatemala, Honduras, Giamaica, Messico, Nicaragua, Panama, Stati Uniti e Porto Rico, Argentina, Bolivia, Brasile, Cile, Ecuador, Paraguay, Per\u00f9, Uruguay, Venezuela.\nIn Medio Oriente e Africa mantiene missioni in Israele, Libano, Egitto, Kenya e Sudafrica. In Estremo Oriente mantiene missioni diplomatiche in Cina compresa Hong Kong, India, Giappone, Malaysia e Corea del Sud. In Oceania con l'Australia.\nA livello di organizzazioni multilaterali mantiene relazioni con l'Unione europea, Nazioni Unite, ALADI, Mercosur, UNESCO, FAO e Organizzazione degli Stati Americani.\nEconomia.\nL'economia della Colombia \u00e8 al terzo posto per dimensione del Sud America. \u00c8 regolamentata dal \"Ministerio de Hacienda y Cr\u00e9dito P\u00fablico\" e dal \"Banco de la Rep\u00fablica de Colombia \" (banca centrale), con il sostegno del Ministero del Commercio, dell'Industria e del Turismo.\nLa Banca della Repubblica \u00e8 un organismo indipendente che controlla la quantit\u00e0 di denaro che circola nell'economia e il tasso di cambio della valuta al fine di evitare fenomeni di recessione e disoccupazione causati da un'elevata inflazione, oltre a controllare il credito interbancario. Il Ministerio de Hacienda y Cr\u00e9dito P\u00fablico definisce, progetta e realizza la politica economica del paese, oltre ai piani generali, e ai programmi e progetti correlati. Rientra nella sua competenza anche la preparazione di leggi, decreti e regolamenti in materia di imposizione fiscale, doganale, di credito pubblico, di bilancio, tesoreria, cooperazione, finanza, valuta estera, monetaria e di credito, fatte salve le competenze conferite al Banco de la Rep\u00fablica.\nL'economia ha sperimentato una fase di crescita dal 2002, nonostante i problemi legati all'ordine pubblico. Alcuni problemi sono ricorrenti, come il sistema pensionistico, il tasso di disoccupazione (11,6% nel 2011) e di sottoccupazione, in aggiunta ai bassi investimenti in materia di sviluppo delle infrastrutture stradali, petrolifere, minerarie e tecnologiche.\nNel 2012 l'economia colombiana poggia su una forza lavoro di 23,1 milioni di persone, e ha generato un PIL, a parit\u00e0 di potere d'acquisto, di circa 500 miliardi di $, con un tasso medio di crescita annuo nell'ordine del 4,3%. Il reddito medio dei colombiani \u00e8 stato di 10.700 $. Sono circa il 34,1% i colombiani che vivono al di sotto della soglia di povert\u00e0. In Colombia nel 2012 le esportazioni sono ammontate a 59,6 miliardi di $, di cui la maggior parte destinate agli Stati Uniti, Cina e Paesi Bassi, e in misura minore verso Venezuela ed Ecuador. Le importazioni della Colombia sono ammontate a 55,5 miliardi di $, principalmente da Stati Uniti, Brasile, Messico, Cina, Venezuela e Giappone.\nAmbiente.\nIl 9% del territorio \u00e8 protetto.\nTrattati ambientali a cui la Colombia ha aderito: Ramsar (protezione aree umide), CITES, Basilea (rifiuti tossici), protocollo di Montr\u00e9al (emissione di CFC), CBD (biodiversit\u00e0).\nSecondo un rapporto del WWF, quasi la met\u00e0 degli ecosistemi colombiani sono in condizioni critiche o in pericolo. Inoltre, delle 1.853 specie vegetali valutate, 665 (36%) sono a rischio di estinzione, mentre delle 284 specie animali terrestri valutate, 41 sono in grave pericolo, 112 sono a rischio e 131 sono vulnerabili. Secondo il WWF, il degrado ambientale in Colombia \u00e8 dovuto all'estrazione di petrolio e minerali e molte aziende responsabili sono straniere\nFlora.\nTra i fiori della Colombia figurano le orchidee, i \u201cfiori nazionali\u201d. Esse crescono praticamente in tutte le regioni e zone climatiche del territorio, dalle dune sabbiose affacciate sul mare, alle ventose regioni montane sopra il limite della vegetazione arborea ma la zona che offre la maggior variet\u00e0 di orchidee \u00e8 Antioquia.\nPer quanto riguarda le piante, una delle pi\u00f9 incredibili dell'Amazzonia \u00e8 la \"Victoria amazzonica\", una specie di ninfea dalle foglie rotonde che \u00e8 abbastanza forte da sostenere addirittura un bambino.\nEsiste anche la \"frailejones\", una pianta dalle foglie larghe, di un colore che va dall'argento all'oro, sistemate a forma di rosetta. La flora della Colombia \u00e8 estremamente ricca, vi sono 34 parchi nazionali, 8 zone di dimensioni pi\u00f9 ridotte chiamate \"Santuarios de fauna y flora\", 2 riserve ed 1 zona naturale; il tutto protetto da un organismo nazionale chiamato \"Inderena\" (Istituto Nazionale delle Risorse Naturali Rinnovabili e dell'Ambiente), un ramo del Ministero dell'Agricoltura. Il ministero dell'Ambiente, creato nel 1994, ha preso a s\u00e9 la gestione dei parchi nazionali attraverso il dipartimento dell'Unit\u00e0 Amministrativa speciale del Sistema dei parchi nazionali, che lavora in collaborazione con le organizzazioni locali. La prima riserva naturale fu quella della \"Cueva de los Gu\u00e0charos\", del 1960.\nFauna.\nLa Colombia occupa il primato mondiale per la sua variet\u00e0 di uccelli, che vanno dall'enorme condor andino al minuscolo colibr\u00ec. Vi si trova una gran variet\u00e0 di macachi, pappagalli e tucani.\nSi ha inoltre notizia di una moltitudine di specie acquatiche come gli ibis, gli aironi, i pellicani e i fenicotteri ma anche, tra i pesci, il famoso piranha e l'anguilla elettrica.\nPer di pi\u00f9 possiede una variet\u00e0 enorme di anfibi, rettili, pipistrelli, roditori e insetti, fra questi ultimi risaltano le farfalle e gli scarabei.\nInfine il territorio ospita la tipica fauna delle foreste pluviali: giaguari, armadilli, ocelot, pecari, cervi, scimmie, serpenti, orsi. Tipico il formichiere e l'orso dagli occhiali.\nCultura.\nLe abitudini culturali della Colombia hanno una speciale affinit\u00e0 con il resto dell'America Latina. La cultura della Spagna \u00e8 stata storicamente la pi\u00f9 influente, contribuendo alla stratificazione della societ\u00e0 e all'introduzione della religione cattolica.\nAlcune regioni del paese, come risultato del loro isolamento geografico e della difficolt\u00e0 di accesso, hanno sviluppato nel corso del tempo una propria peculiarit\u00e0 culturale, come nel caso della \"cacha\u00e7a\" (la zona centrale), dei \"paisas\" (\"eje cafetero\" e Antioquia), degli \"llaneros\", dei \"vallunos\" (la zona \"azucarera\"), dei \"coste\u00f1os\" (la costa caraibica) tra gli altri, i cui costumi differiscono a seconda delle differenti influenze delle discendenze africane, europee e arabe.\nIn Colombia si svolge il Carnevale di Barranquilla, nella citt\u00e0 colombiana omonima, che \u00e8 il secondo pi\u00f9 importante Carnevale dell'America Latina, dopo il Carnevale di Rio de Janeiro e, dal 2003, iscritto nella lista dei patrimoni immateriali dell'umanit\u00e0 dell'UNESCO.\nLetteratura.\nLa letteratura colombiana risale ai giorni della colonizzazione spagnola, epoca nella quale si evidenzia Hernando Dom\u00ednguez Camargo, gesuita e scrittore influenzato da Luis de Gongora, con il \"Poema \u00c9pico a San Ignacio de Loyola\". Nella letteratura del periodo post-indipendenza si segnalano Antonio Nari\u00f1o, Jos\u00e9 Fern\u00e1ndez Madrid, Camilo Torres Tenorio e Francisco Antonio Zea.\nLa seconda met\u00e0 del diciannovesimo e l'inizio del ventesimo secolo hanno come massimi esponenti Tom\u00e1s Carrasquilla, Jorge Isaacs e Rafael Pombo (Poeta Nacional de Colombia e esponente del romanticismo sudamericano, che si evidenzia nel genere della letteratura per bambini), Jos\u00e9 Asunci\u00f3n Silva, Jos\u00e9 Eustasio Rivera, Le\u00f3n de Greiff, Porfirio Barba-Jacob e Jos\u00e9 Mar\u00eda Vargas Vila. Nel 1871 venne istituita in Colombia la prima scuola della lingua castigliana in America.\nTra il 1940 e il 1950 ha visto la luce il movimento del nada\u00edsmo, in risposta alla violenza dell'epoca, influenzata dall'esistenzialismo e dal nichilismo. Durante il cosiddetto Boom latinoamericano emerse come scrittore di maggior successo il Premio Nobel per la letteratura 1982, Gabriel Garc\u00eda M\u00e1rquez, esponente del realismo magico, con opere quali Cent'anni di solitudine. Altri scrittori importanti furono Eduardo Caballero Calder\u00f3n, Manuel Mej\u00eda Vallejo, \u00c1lvaro Mutis (insignito nel 2001 del Premio Miguel de Cervantes), Fernando Vallejo, Germ\u00e1n Castro, e il filosofo Nicol\u00e1s G\u00f3mez D\u00e1vila, la cui attivit\u00e0, partendo da posizioni esplicitamente reazionarie, costitu\u00ec un'aspra critica alla modernit\u00e0.\nIn anni pi\u00f9 recenti, si segnala tra gli altri Marco Tulio Aguilera Garramu\u00f1o, autore di \"Cuentos para despu\u00e9s de hacer el amor\" (1983), scelto dalla rivista \"Semana\" come una delle dieci migliori opere di narrativa del XX secolo.\nTeatro.\nIl teatro in Colombia \u00e8 stato introdotto durante il periodo della colonizzazione spagnola nel 1560 con le aziende zarzuela. il teatro in Colombia \u00e8 principalmente sostenuto dal Ministero della Cultura e varie entit\u00e0 affiliate stato o carattere privato.\nIl Festival Iberoamericano de Teatro \u00e8 un evento culturale nato a Bogot\u00e0, carattere internazionale che si svolge ogni due anni a Bogot\u00e0, in Colombia, ed \u00e8 stato diretto e prodotto, fino alla sua morte nel mese di agosto 2008, Fanny Mikey imprenditore, attrice e culturale in Colombia nazionalizzata origine argentina. \u00c8 l'evento culturale della massima importanza in Colombia e uno dei festival arti dello spettacolo in tutto il mondo. Altri eventi teatrali pi\u00f9 importanti sono le seguenti: l'International Puppet Festival Fanfare (Medell\u00edn), il Festival Latino Americano di Teatro di Manizales, il Festival Internazionale del Teatro dei Caraibi (Santa Marta) e il nazionale e il festival internazionale d'arte della cultura popolare \"invasione culturale\" (Bogot\u00e1).\nArte.\nPittura e scultura.\nFernando Botero (Medell\u00edn, 19 aprile 1932) \u00e8 un pittore e scultore colombiano.\nEnrique Grau (Cartagena, 18 dicembre 1920).\nAlejandro Obreg\u00f2n Ros\u00e8s (Barcelona, Spagna, 4 giugno 1920 -Cartagena 1992)\nLuis Caballero (Bogot\u00e0, 27 agosto 1943 - 19 giugno 1995).\nDavid Manzur (Neira 1929)\nMiguel Sop\u00f3 Duque (Zipaquir\u00e1, 25 de septiembre de 1918)\nSempre nel XX secolo, in Colombia, si afferma la scultura astratta e geometrica con Edgar Negret e Eduardo Ram\u00edrez Villamizar.\nPatrimoni dell'umanit\u00e0.\nLa Colombia pu\u00f2 vantare di un ricco patrimonio culturale tanto che ben 9 dei suoi siti sono inseriti nella Lista dei patrimoni dell'umanit\u00e0 dell'UNESCO:\nMusica.\nIn Colombia si sono sviluppati alcuni generi musicali e di danza come la Cumbia, il Vallenato e il Bambuco e sono diffusi altri generi comuni dei paesi latinoamericani come Salsa e Merengue. Shakira \u00e8 una cantante colombiana di fama mondiale, tra i principali esponenti del pop latino; tra gli altri vi sono Fonseca, Carlos Vives, Sebasti\u00e1n Yatra, Juanes, J Balvin, Maluma, Karol G e la cantante colombiana naturalizzata italiana Carolina M\u00e1rquez.\nTra i gruppi musicali si possono ricordare gli Inquisition e i pi\u00f9 recenti Aterciopelados, Bomba Est\u00e9reo, Cali y el Dandee, Morat.\nCinema.\nOggi il cinema colombiano ha fatto registrare una ripresa sia sul piano nazionale che internazionale.\nMedia.\nIl giornale pi\u00f9 antico della Colombia \u00e8 El Espectador, quello che ha la massima diffusione \u00e8 El Tiempo, altro giornale importante \u00e8 El Heraldo di Barranquilla.\nScienza e tecnologia.\nMedicina.\nNel XX secolo si distinse, tra gli altri, in campo internazionale, la figura di Manuel Elkin Patarroyo, noto per aver sviluppato, nel 1987, un tipo di vaccino contro la malaria denominato SPf66.\nE ancora tra il XX e il XXI secolo ricordiamo la figura del neuroscienziato Rodolfo Llin\u00e1s.\nSport.\nLo sport in Colombia \u00e8 sostenuto principalmente dall'Istituto Colombiano dello Sport (\"Instituto Colombiano del Deporte - Coldeportes\") assieme al Ministero della Cultura e associazioni indipendenti come federazioni, leghe e istituti dei vari sport. Gli sport sostenuti dal governo sono sviluppati all'interno di istituzioni scolastiche come Escuelas Deportivas, Deporte Universitario e Juegos Intercolegiados. I principali luoghi adibiti allo sport sono concentrati nelle citt\u00e0 pi\u00f9 popolate.\nIl tejo, un gioco di origine indigena, \u00e8 considerato lo sport nazionale.\nCalcio.\nIl calcio \u00e8 lo sport pi\u00f9 popolare, nonostante il discontinuo \"palmar\u00e8s\" internazionale, sia a livello di club che della selezione nazionale. La Federazione calcistica della Colombia, affiliata alla FIFA ed al CONMEBOL, dirige sia la selezione che la \"Dimayor\", che organizza il campionato di prima divisione del calcio colombiano. La popolarit\u00e0 di questo sport \u00e8 aumentato (legato anche a campioni quali Ren\u00e9 Higuita, Carlos Valderrama, Faustino Asprilla, Iv\u00e1n C\u00f3rdoba, Fredy Guar\u00edn, Mario Yepes, V\u00edctor Ibarbo, Juan Guillermo Cuadrado, Radamel Falcao, James Rodr\u00edguez, Luis Muriel e Duv\u00e1n Zapata), culminato con la partecipazione ai quarti di finale ai mondiali di calcio del 2014. La nazionale colombiana \u00e8 stata, inoltre, campione della Copa Am\u00e9rica nel 2001.\nCiclismo.\nL'aumento della popolarit\u00e0 del calcio ha relegato ad un posto di secondo piano il ciclismo, che negli anni ottanta fu in auge grazie ai risultati di ciclisti di primo piano quali Luis Herrera. Herrera fu il primo ciclista colombiano a vincere una tappa del Tour de France nel 1984 e tre anni pi\u00f9 tardi si consacr\u00f2 campione sia della Vuelta a Espa\u00f1a che della Vuelta a Colombia. Altri ciclisti importanti furono Efrain Forero, primo campione del Giro di Colombia, Mart\u00edn Emilio Rodriguez, Fabio Parra, Jos\u00e9 Patrocinio Jim\u00e9nez, Santiago Botero e soprattutto Nairo Quintana, che nel 2014 \u00e8 stato il primo colombiano a vincere il Giro d'Italia, quasi un anno dopo essere salito sul secondo gradino del podio al Tour de France del 2013. E ancora l'importante affermazione nella specialit\u00e0 BMX di Mariana Paj\u00f3n, medaglia d'oro olimpica ai Giochi di Londra 2012 e di Rio de Janeiro 2016.\nPugilato.\nLa pratica della boxe e, come per esempio del baseball, \u00e8 pi\u00f9 radicata nella costa caraibica. Nel pugilato si ricordano: Antonio Cervantes, campione del mondo dei welter junior dal 1972 al 1976 e dal 1977 al 1980; Rodrigo \"Rocky\" Valdes, Miguel \"Happy\" Lora (peso gallo) e Irene Pacheco (peso mosca), tra gli altri.\nAutomobilismo.\nNell'automobilismo ricordiamo Roberto Jos\u00e9 Guerrero e Juan Pablo Montoya.\nAltri sport.\nNel baseball figurano, tra gli altri, Orlando Cabrera ed Edgar Renteria.\nIl paese figura a livello internazionale in altre discipline individuali, come nel golf con Camilo Villega, e nel pattinaggio.\nLa Colombia ai Giochi Olimpici e Paralimpici.\nLe discipline degli sport individuali hanno riportato i migliori risultati colombiani alle Olimpiadi. La prima medaglia d'oro per la Colombia ai Giochi olimpici fu conquistata da Mar\u00eda Isabel Urrutia, nel sollevamento pesi, ai Giochi olimpici di Sydney 2000. La partecipazione pi\u00f9 fruttuosa \u00e8 stata quella di Londra 2012, quando Mariana Paj\u00f3n (oro) e altri sette atleti vinsero otto medaglie (un oro, tre argenti, quattro bronzi); a Sydney 2000 la pesista Mar\u00eda Isabel Urrutia vinse la prima medaglia d'oro nella storia del paese, anche se la prima medaglia olimpica \u00e8 stata di Helmut Bellingrodt, medaglia d'argento nel tiro al piattello nel 1972 e nel 1984. Ai Giochi paralimpici, la Colombia ha vinto solo una medaglia di bronzo con il nuotatore Moises Fuentes ed una d'argento con la marciatrice Elkin Serna, entrambi nel 2008.\nAltri eventi sportivi.\nLa Colombia \u00e8 stata la sede di diversi eventi sportivi internazionali, come i VI Giochi panamericani nella citt\u00e0 di Cali nel 1971 e pi\u00f9 recentemente i Giochi mondiali 2013, ancora a Cali. Il Campionato mondiale di calcio Under-20\u00a02011 \u00e8 stato organizzato dalla Colombia. Avrebbe dovuto essere la sede del Campionato mondiale di calcio del 1986, ma essa rinunci\u00f2 all'organizzazione per motivi economici, quindi i Mondiali si disputarono in Messico, che, fra l'altro, li aveva gi\u00e0 ospitati nel 1970, appena sedici anni prima.\nTradizioni.\nGastronomia.\nLa cucina colombiana offre numerose specialit\u00e0, infatti, a seconda delle regioni, si possono provare numerosi piatti. Nelle zone costiere e nelle isole, importante \u00e8 naturalmente il pesce, cotto spesso arrosto assieme a crostacei e frutti di mare, mentre nelle zone dell'interno la dieta \u00e8 basata prevalentemente su piatti di carne suina e bovina, cotta arrosto o in umido con contorno di fagioli, riso e patate.\nTra i piatti principali ricordiamo la \"lechona\", un maiale da latte cotto allo spiedo e ripieno di riso, \"l'hormiga culona\", una grande formica che viene cucinata fritta e l\"'ajiaco\", una zuppa a base di polpa di pollo.\nTra le bevande, oltre a quelle analcoliche, molto diffuse, come i succhi di frutta casalinghi (\" jugos y batidos\") e la \"aguapanela\" (acqua con zucchero di canna), \u00e8 diffuso l'uso della birra nazionale, generalmente leggera, del \"ron\" (rum) e dell\"'aguardiente\" (superalcolico e acquavite, che deriva dalla distillazione della canna da zucchero e spesso \u00e8 aromatizzata con anice). Ma il vero vanto della Colombia \u00e8 rappresentato dal caff\u00e8 (\"tinto\"), che esportato in queste terre dagli europei nel XVIII secolo ha trovato qui un ambiente favorevole per riprodursi e, grazie anche a tecniche di lavorazione che si sono evolute nel tempo, \u00e8 considerato oggi uno dei migliori al mondo.\nFestivit\u00e0.\nOltre alle festivit\u00e0 del tradizionale calendario cristiano, in Colombia si festeggia:"}
{"id": "1218902", "revid": "767487", "url": "https://it.wikipedia.org/wiki?curid=1218902", "title": "Mundialito (calcio a 5)", "text": "Vengono definiti generalmente con il nome di Mundialito tutte le manifestazioni di calcio a 5 disputate da selezioni nazionali, con modelli simili al campionato del mondo, ma con un numero minore di squadre e la partecipazione ad invito.\nI \"Mundialito\" sono stati disputati in varie sedi ed a intervalli irregolari a partire dal 1994 dopo che la FIFA tra il 1986 ed il 1987 aveva sperimentato tale modalit\u00e0 per le prime manifestazioni internazionali della sua versione di calcio a 5."}
{"id": "1218903", "revid": "79692458", "url": "https://it.wikipedia.org/wiki?curid=1218903", "title": "Pizzo Calabro", "text": ""}
{"id": "1218904", "revid": "767487", "url": "https://it.wikipedia.org/wiki?curid=1218904", "title": "Pierre-Antoine Lebrun", "text": "Vita ed opera.\nLa sua \"Ode \u00e0 la Grande Arm\u00e9e\", che in seguito venne attribuita erroneamente all'omonimo poeta \u00c9couchard Lebrun, attir\u00f2 l'attenzione di Napoleone I che gli concesse una pensione di 1.200 franchi. Le opere del Lebrun, un tempo famose, sono ora dimenticate: scrisse l\u2019\"Ulysse\" (1814), \"Marie Stuart\" (1820), che allora ebbero grande successo, e \"Le Cid d'Andalousie\" (1825).\nLebrun visit\u00f2 la Grecia nel 1820, e al suo ritorno a Parigi, nel 1822, pubblic\u00f2 un'ode in memoria di Napoleone che gli cost\u00f2 la perdita della pensione. Nel 1825 fu ospite di Walter Scott ad Abbotsford. L'incoronazione di Carlo X gli ispir\u00f2 i versi de \"La Vall\u00e9e de Champrosay\".\nNel 1828 fu pubblicato il suo poemetto pi\u00f9 importante, \"Le Voyage en Gr\u00e8ce\", e quello stesso anno entr\u00f2 nell'Acad\u00e9mie Fran\u00e7aise. Durante la Rivoluzione del 1830 fin\u00ec in carcere ma nel 1831 divenne direttore dell\u2019\"Imprimerie Royale\" e ottenne, nel tempo, altre cariche fino a essere fatto senatore nel 1853."}
{"id": "1218905", "revid": "1782831", "url": "https://it.wikipedia.org/wiki?curid=1218905", "title": "Donatella Fanfani", "text": "Biografia.\n\u00c8 figlia degli attori Ottavio Fanfani e Nicoletta Ramorino.\nHa prestato la voce a Roxana Zal nella serie TV \"Watch Over Me\".\nHa doppiato la protagonista Yu ne \"L'incantevole Creamy\", Licia in \"Kiss Me Licia\", Morea/Sailor Jupiter in \"Sailor Moon\", Mametchi nei Tamagotchi, Klonoa nel remake per Wii, Megan in \"Mio mini pony\", Pinkie Pie in \"My Little Pony - L'amicizia \u00e8 magica\", \"Alpen Rose\", Fat Princess in PlayStation All-Stars Battle Royale, Yukari Sanjo in \"Shugo Chara - La magia del cuore\" e Becky in \"Lovely Sara\".\nLa figlia Cecilia, nata nel 1996, ha iniziato la carriera di doppiatrice gi\u00e0 all'et\u00e0 di 10 anni."}
{"id": "1218909", "revid": "767487", "url": "https://it.wikipedia.org/wiki?curid=1218909", "title": "Episodi di Ghost Whisperer - Presenze (terza stagione)", "text": "La terza stagione della serie televisiva Ghost Whisperer - Presenze \u00e8 stata trasmessa negli Stati Uniti dal 28 settembre 2007 al 16 maggio 2008, mentre in Italia \u00e8 stata trasmessa in prima visione dall'8 febbraio 2008 al 19 settembre 2008 sul canale satellitare Fox Life e dall'8 giugno 2009 al 9 settembre 2009 su Rai 2.\nI dati relativi allo share e agli spettatori sono riferiti alla prima trasmissione in chiaro in Italia.\nIl sottosuolo.\nTrama.\nDopo l'esperienza di pre-morte durante la quale parl\u00f2 con suo padre, Melinda \u00e8 determinata a scoprire la verit\u00e0 sia su di lui che sul suo fratellastro. Per prima cosa, va dalla madre, che per\u00f2 si rifiuta di parlarle del passato. Pi\u00f9 tardi incontra un fantasma rimasto ucciso 25 anni prima nel crollo di una strada causato da un'esplosione di gas che squarci\u00f2 la piazza. Questo fantasma incolpa Melinda per la morte di sua moglie, e quando una confusa Melinda investiga negli archivi della citt\u00e0, scopre che sua madre, al tempo si trovava proprio nel luogo dell'incidente e che era una residente di Grandview. Furiosa per il fatto che la madre le abbia nascosto un tale segreto, Melinda l'affronta e scopre che mentre sua madre stava cercando di aiutare il fantasma a comunicare con la moglie dopo l'incidente, una seconda esplosione uccise quest'ultima. L'intera esperienza fu davvero troppo per la madre di Melinda, che and\u00f2 avanti ignorando e reprimendo il suo dono. Melinda si rende conto dunque che lo spirito la confonde con sua mamma, per questo la incolpa per la morte della moglie. Melinda lo aiuter\u00e0 a capire che la morte della moglie fu un incidente, a comunicare con la figlia ormai cresciuta e a passare oltre.\nIl fantasma dello specchio.\nTrama.\nQuando una studentessa della Rockland University va in coma in circostanza misteriose, subito iniziano a circolare voci sul fatto che sia vittima della leggenda metropolitana di Bloody Mary. Questa volta, \u00e8 Melinda ad essere la scettica, dubbiosa che l'incidente sia riconducibile al soprannaturale, ma quando una seconda studentessa, amica della prima, cade anche lei in coma comincia ad avere dei dubbi. Dopo aver parlato con le amiche delle ragazze in stato catatonico e aver cercato i dettagli sulla variazione locale del mito, Melinda scopre che non \u00e8 il fantasma della leggenda a scatenare questi danni, ma piuttosto la prima vittima -sconosciuta- di Bloody Mary. Uno scherzo ispirato al mito di Bloody Mary ha letteralmente spaventato a morte una ragazza con problemi cardiaci, e ora il suo spirito \u00e8 tornato per vendicarsi su chi pensa siano i responsabili della sua morte. Una volta che Melinda riesce a comunicare con questo spirito elusivo, le spiega quello che \u00e8 successo realmente, e aiuta il fantasma della ragazza a passare oltre e far tornar coscienti le ragazze in coma sebbene alla fine della puntata quando Melinda esce dal negozio, si sente un rumore di campanelli e compare la vera Bloody Mary nel vetro.\nGuerra fantasma.\nTrama.\nQuando l'amico militare di Jim e Melinda, Matt, torna dall'Iraq come eroe ferito, diventa presto ovvio che tornando ha portato con s\u00e9 anche degli spiriti che lo perseguitano. Inizialmente, Melinda non \u00e8 sicura di chi possano essere questi spiriti, ma presto scoprir\u00e0 che sono i commilitoni caduti in guerra, uomini della squadra di Matt, uccisi nello stesso attentato in cui lui rimase ferito. A causa della terribile confusione dell'imboscata, e non avendo ricordi al riguardo, Matt crede che potrebbe aver abbandonato sul campo i suoi uomini, e quando un video dell'agguato fa la sua comparsa in un sito di terroristi islamici, sembra che sia andata davvero cos\u00ec e si apre un'indagine interna. Tuttavia, quando Melinda riesce a stabilire un contatto con gli uomini di Matt, scopre che loro si sono attaccati a lui per essere sicuri che la verit\u00e0 sia detta: ovvero che Matt si lanci\u00f2 in una missione suicida per distrarre i ribelli affinch\u00e9 i suoi uomini potessero scappare e salvarsi. Il piano di Matt funzion\u00f2, ma quando i suoi compagni cercarono di andare a soccorrerlo, innescarono accidentalmente una mina antiuomo, lasciando Matt l'unico sopravvissuto. Quando, tramite Melinda, riescono a far ricordare la verit\u00e0 a Matt e ad aiutare la chiusura delle indagini, i fantasmi dei soldati passano oltre.\nOssessione.\nTrama.\nMelinda incontra un avvocato, Shane, che \u00e8 perseguitato dallo spirito di Colleen, una pazza maniaca che in vita lo molestava. Tuttavia, Melinda scopre presto che in realt\u00e0 il molestatore era Shane, e che aveva reso la vita di Colleen un inferno in terra. Colleen ora perseguita Shane perch\u00e9 spera di fargli passare lo stesso inferno che lei ha sofferto prima di morire grazie a lui. Mentre Melinda \u00e8 impegnata nel tentativo di far passare oltre Colleen, Shane sviluppa un'ossessione per Melinda, e comincia a molestarla. Ostacolate da vaghe leggi sul molestare e restrizioni varie, le autorit\u00e0 non possono fare molto per Melinda, cos\u00ec lei e Colleen escogitano un piano per liberarsi di Shane. Riescono dunque a raccogliere prove che Shane molestava Colleen, e anonimamente le distribuiscono a tutti i suoi amici e colleghi rivelando la terribile persona che \u00e8. Questo permette a Colleen di passare oltre, ma l'umiliazione \u00e8 cos\u00ec grande da affrontare per Shane che decide di suicidarsi cos\u00ec da raggiungere Melinda come solo un fantasma pu\u00f2 fare. Ma quando il suo spirito va nello scantinato del negozio per molestarla, viene risucchiato nel sottosuolo da una forza misteriosa.\nIl peso del passato.\nTrama.\nGabriel si mette in contatto con Melinda per la prima volta dopo l'esperienza di pre-morte di lei. Ancora arrabbiata e confusa per il ruolo che lui ha avuto nel suo incidente, Melinda non vuole averci nulla a che fare, ma lui le rivela di essere suo fratello, e che ha bisogno di lei per ritrovare loro padre. Scettica circa le ragioni di Gabriel, non ha nessuna intenzione di credere ad una sola parola, ma accetta un pacco contenente alcuni effetti della sua famiglia. Dopo aver ispezionato gli oggetti di famiglia, Melinda riceve la visita di un fantasma, Tessa, uccisa 150 anni prima perch\u00e9 accusata di aver praticato la stregoneria cha caus\u00f2 la morte di molte persone nell'incendio di una chiesa. Melinda va ad investigare pi\u00f9 a fondo negli archivi cittadini e scopre che parte della citt\u00e0 \u00e8 stata bruciata per cancellare questa piega oscura nella storia di Grandview. Scopre poi una porta nascosta negli archivi che porta ad una serie di tunnel che la guidano nella citt\u00e0 bruciata sotto Grandview fino alla chiesa dove si trovano i fantasmi morti nell'incendio. Nella chiesa, Melinda racconta la vera storia: Padre Gregor, il parroco della citt\u00e0, raccolse nella chiesa le persone sane per evitare il contagio, ma il pane di cui si cibarono era contaminato. Fu il pane a far impazzire le persone rinchiuse e il Padre Gregor che appicc\u00f2 il rogo, non l'abilit\u00e0 di Tessa di vedere gli spiriti e di prevedere l'arrivo dell'epidemia grazie allo spirito di un medico, che l'intera citt\u00e0 scambi\u00f2 per stregoneria. Prima che Melinda possa far passare oltre gli spiriti nella chiesa, fa la sua apparizione il potentissimo spirito di Padre Gregor, che la costringe a scappare. Uscendo, un tunnel collassa, intrappolandola in uno spazio angusto con pochissima aria. Mentre Melinda lotta per liberarsi dalle macerie, appaiono gli spiriti di Tessa e di suo padre, e quest'ultimo le spiega che Tessa \u00e8 la sua trisavola, e che dovr\u00e0 comprendere pienamente le forze potentissime che esistono a Grandview. Nel frattempo, Jim, Delia e Payne stanno disperatamente cercando Melinda, e proprio quando lei sta per esalare l'ultimo respiro, Jim la salva.\nDoppia esposizione.\nTrama.\nMelinda \u00e8 impegnata a scoprire l'identit\u00e0 del fantasma che perseguita Claudia, una professoressa di fotografia, collega del prof. Payne. Inizialmente, crede si tratti di Kevin, un ex studente della professoressa, da poco morto in un incidente d'auto. Dopo indagini pi\u00f9 approfondite, Melinda scopre che Claudia aveva una relazione con Kevin e quando la ragazza di quest'ultimo, Sophie, scopr\u00ec la relazione tent\u00f2 di affogarsi. Kevin seppe del tentativo del suicidio di Sophie da un video che lei presumibilmente gli sped\u00ec pochi istanti prima di affogare. Questo porta Melinda a credere che lo spirito di Sophie stia cercando di vendicarsi sulla donna che le rub\u00f2 il fidanzato. Tuttavia, Melinda scopre poi che Sophie \u00e8 ancora viva, e che il fantasma che tormenta Claudia in realt\u00e0 \u00e8 Kevin. Dopo aver visto il video di Sophie, Kevin corse come un folle verso la spiaggia per tentare di salvarla, ma fin\u00ec lui stesso per morire in un terribile incidente. Non sapendo che la sua ragazza era ancora viva, Kevin aveva iniziato a tormentare Claudia, ritenendola responsabile, indirettamente, della morte di Sophie. Quando finalmente Melinda riesce a ricongiungere Sophie, Claudia e lo spirito di Kevin per parlare del loro triangolo, Kevin pu\u00f2 passare oltre.\nAi confini del soprannaturale.\nTrama.\nIl famoso medium nonch\u00e9 autore di libri sull'argomento Casey Edgars, arriva a Grandview per aiutare la famiglia Drakes a ritrovare la figlia scomparsa, Sydney. Melinda incontra Casey e immediatamente pensa che sia un impostore visto che non riesce nemmeno a sentire la presenza dello spirito che lo perseguita. Casey continua a dire di essere aiutato da uno spirito guida e assicura ai Drakes che Sidney \u00e8 ancora viva. Tuttavia, Melinda scopre che in realt\u00e0 lo spirito misterioso \u00e8 proprio Sydney, che le chiede di spingere Casey a dire la verit\u00e0 ai suoi genitori: ovvero che \u00e8 morta. Quando Melinda da l'informazione a Casey, lui rifiuta di crederle. Per provare a s\u00e9 stessi quella che credono sia la verit\u00e0, i due decidono di collaborare e troveranno il cadavere di Sydney in una parte remota del bosco. Trovandosi ora di fronte ad un'investigazione su un omicidio, la coppia continua ad indagare, scoprendo che Sydney soffriva di una dipendenza da droghe. La sorella di Sydney, Nikki, e il suo ragazzo tentarono di aiutarla a liberarsi dalla tossicodipendenza contro la sua volont\u00e0, portandola in una baracca nascosta nella foresta, dove avrebbe potuto affrontare le crisi da astinenza. Sfortunatamente Sydney fugg\u00ec dalla rimessa dove era imprigionata, finendo per perdersi nella foresta dove mor\u00ec. Su richiesta di Sydney, Melinda e Casey rivelano gli avvenimenti ai Drakes, e quando \u00e8 sicura che Nikki non sar\u00e0 incolpata per la sua morte, passer\u00e0 oltre.\nCattivo sangue.\nTrama.\nQuando Delia vende una casa infestata a Steve e Marlo (padre e figlia), Melinda deve scoprire chi stia infestando la casa e perch\u00e9. Come prima cosa Melinda pensa si tratti di Liz, moglie di Steve e madre di Marlo morta cadendo da una scogliera mentre faceva escursionismo. Steve ebbe l'opportunit\u00e0 di salvarla, purtroppo per\u00f2 anche Marlo scivol\u00f2 per errore, e lui salv\u00f2 lei, lasciando precipitare Liz. Questa terribile ferita lascia ad entrambi un senso di colpa inguaribile, e una volta trasferiti nella nuova casa, cominciano a comportarsi in modo davvero strano e ad aggredirsi l'un l'altro. Payne e Melinda scoprono che la casa \u00e8 infestata dagli spiriti di Vivian e Matt, che stanno usando il senso di colpa di Steve e Marlo per opprimerli, forzandoli a ricadere nel sadico circolo vizioso del tradimento, colpa e paranoia che era entrato nelle loro vite e che li porterebbe all'autodistruzione. Impegnati nel gioco di Vivian e Matt, Steve e Marlo, cercano in tutti i modi di danneggiarsi, ma Melinda riuscir\u00e0 ad allontanarli dalla casa e rompere il maleficio prima che sia troppo tardi. Una volta usciti dalla casa, Steve e Marlo ricevono la visita di Liz, che non vuole che si sentano in colpa per la sua morte, perch\u00e9 di fronte a quello che successe fecero solo quello che andava fatto. Quando il loro senso di colpa \u00e8 sanato, Liz pu\u00f2 passare oltre e Steve e Marlo possono finalmente andare avanti. \nL'apprendista fantasma.\nTrama.\nMelinda diventa mentore di una giovane ragazzina, Becca, che condivide la sua abilit\u00e0 di vedere gli spiriti. \nMelinda e Jim scoprono che Becca vive da sola nella foresta da settimane, che \u00e8 scappata di casa, viaggiando per miglia su un autobus, finch\u00e9 non sent\u00ec il bisogno di fermarsi e scendere a Grandview. Contattano cos\u00ec i suoi riconoscenti genitori, che prendono il primo volo per venire a prenderla. Questo da un po' di tempo a Melinda per aiutare Becca a capire e accettare il suo dono e a far passare oltre Daniel, un giovane ragazzo che la tormenta perch\u00e9 ha bisogno di trovare i suoi genitori. Melinda aiuta Becca a superare le sue paure e a farle far passare oltre Daniel e i suoi genitori. Tuttavia, Melinda scopre che Gabriel sta usando i fantasmi come pedine per attirare altri ghost whisperers a Grandview cos\u00ec da reclutarli dalla sua parte.\nIl fantasma di Babbo Natale.\nTrama.\nMelinda tenta di far passare oltre un fantasma che \u00e8 convinto di essere Babbo Natale e che sta perseguitando William Taylor, un padre stacanovista. L'uomo, sopraffatto dal lavoro, ha da poco scoperto che potrebbe non essere il padre biologico del figlio Riley. William, da bambino, fu abbandonato dal padre, e si \u00e8 allontanato da Riley durante l'attesa del test di paternit\u00e0.\nDopo aver indagato su alcune piste false, Melinda scopre che il fantasma di Babbo Natale \u00e8 in realt\u00e0 Alan, il padre di William.\nL'uomo era un imprenditore di successo, finch\u00e9 non ebbe un esaurimento nervoso e diede via tutte le sue propriet\u00e0 ai bambini, finendo per credere di essere Babbo Natale. Alan, ha sempre rimpianto di aver abbandonato William, e dopo essersi chiariti, William segue il consiglio del padre decidendo di distruggere il test di paternit\u00e0, e accetta completamente Riley come suo vero figlio. Alla fine, Alan decide di non passare oltre, ma di continuare a fare buone azioni come fantasma del Natale.\nDiversit\u00e0.\nTrama.\nMelinda e Ned lavorano assieme per far passare oltre uno studente della scuola di quest'ultimo. Il fantasma, Thomas, cerca di proteggere sua sorella Lucy dall'oltretomba. Lucy, che \u00e8 gay, \u00e8 rimasta invischiata in un complicato triangolo amoroso con Brad e Krista, la coppia pi\u00f9 famosa della scuola. Prima della morte di Thomas, si erano scambiate intime e-mail anonime, e lui era spaventato che se a scuola avessero scoperto l'omosessualit\u00e0 della sorella ci\u00f2 le avrebbe rovinato la vita. Quando Lucy ricevette una mail che diceva che era giunto il momento per lei di incontrarsi con la sua interlocutrice anonima, Thomas convinse Lucy che era meglio andasse lui all'appuntamento con Krista, cos\u00ec da mettere fine all'intera faccenda. Tuttavia, a presentarsi all'appuntamento, fu Brad, che avendo scoperto le mail intime della sua ragazza, voleva affrontare quello che era il suo rivale in amore, e aveva organizzato questo falso appuntamento all'insaputa di Krista. Non appena Thomas realizz\u00f2 la trappola, attacc\u00f2 Brad, che lo respinse e accidentalmente lo fece sbattare contro la lavagna con la testa. Le conseguenze dell'incidente portarono pi\u00f9 tardi Thomas alla morte. Il suo fantasma quindi, pieno di risentimento cerca ancora di mettere a posto le cose spaventando Brad e Krista a scuola. Questo per\u00f2 involontariamente rende la vita di Lucy pi\u00f9 difficile, che viene ingiustamente incolpata degli \"scherzi\" che mette in atto lo spirito del fratello. Quando Melinda riesce a far comunicare Thomas con la sua famiglia, passa oltre dopo essersi resa conto che la sua morte fu solo un incidente. Scopre anche che Lucy non ha bisogno di essere protetta dall'essere gay, ma che ha bisogno di essere sostenuta per quello che \u00e8.\nScelte difficili.\nTrama.\nJim deve prendere una decisione dolorosissima mentre sta cercando di salvare due uomini da un edificio in fiamme, ed \u00e8 costretto a lasciare morire uno dei due quando l'edificio crolla. Bench\u00e9 conscio che non avrebbe potuto salvarlo in alcun modo, Jim sente che la morte dell'uomo \u00e8 colpa sua, e pensa che il suo fantasma lo stia perseguitando. Nel frattempo, Melinda inizia a comunicare con il fantasma dell'uomo che Jim aveva tentato di salvare, per scoprire poi che si tratta di un altro fantasma: un uomo che accusa Jessica, un'infermiera del Mercy Hospital, di averlo ucciso. Dopo ulteriori indagini, Melinda scopre che davvero l'infermiera ha messo fine alla vita dell'uomo. Si scopre infatti che il fantasma era in realt\u00e0 un anziano allo stadio finale dell'Alzheimer e che era diventato una sorta di padre per Jessica. Egli era cos\u00ec in pena, che la implor\u00f2 di porre fine alla sua agonia quando avrebbe avuto la prossima crisi. Una volta morto, il suo fantasma per\u00f2 era confuso e prese la forma di quand'era giovane. Quando Melinda riesce a farli comunicare, loro si possono chiarire e il fantasma pu\u00f2 finalmente passare oltre.\nLe ombre del passato.\nTrama.\nNed pensa che la sua ragazza, Lisa, possa essere perseguitata dal fantasma del suo iperprotettivo padre, e chiede a Melinda di aiutarla. Melinda scopre che Lisa, sua sorella e il suo fratellino, sono in realt\u00e0 perseguitati dalla loro iperprotettiva madre, che, prima di morire di cancro, disse loro che non avrebbero mai dovuto rivelare a nessuno della sua morte. Prepar\u00f2 addirittura un piano e li istru\u00ec su come sarebbero sopravvissuti senza di lei finch\u00e9 la figlia maggiore non fosse stata maggiorenne. Li redargu\u00ec sul fatto che sarebbero stati divisi ed affidati ognuno a famiglie diverse dagli assistenti sociali, se la sua morte fosse stata scoperta, visto che anche loro padre era venuto a mancare anni prima. Melinda, si vede costretta ad avvisare le autorit\u00e0 sulla situazione dei ragazzi e fortunatamente scopre che in realt\u00e0 una loro parente in vita esiste, la sorella di loro madre. La donna inizialmente non si sente in grado di dare sostentamento ai nipoti rimasti orfani, ma Melinda, parlandole col suo tocco speciale e mettendola in contatto con la sorella defunta riesce a risolvere la faccenda per il meglio, e lo spirito pu\u00f2 entrare nella luce.\nIl guardiano di tombe.\nTrama.\nQuando si scopre che dietro agli atti di vandalismo avvenuti al negozio di Melinda c'\u00e8 il blogger Justin Yates, la medium inizia a investigare sul ragazzo e sul suo strano comportamento. Ad un certo punto della loro intricata conoscenza, Justin aveva minacciato Melinda di rivelare le sue capacit\u00e0, ma deciso che avrebbe mantenuto il segreto sapendo che un giorno lei avrebbe dovuto ricambiargli il favore. Ma adesso che lui sta agendo contro di lei, Melinda ha paura che Justin possa aver cambiato idea, decide di affrontarlo e scopre che il blogger soffre di un aneurisma al cervello che lo pu\u00f2 uccidere in qualsiasi momento.\nScopre anche che Justin stava con una ragazza, Julie, che mor\u00ec in mare anni prima, quando la loro barca si capovolse. Justin \u00e8 convinto che avrebbe potuto salvarla e si sente in colpa, anche se in realt\u00e0 non avrebbe avuto nessuna chance di trarla in salvo, e per questo chiede aiuto a Melinda, dicendole che quando sarebbe morto, lei avrebbe dovuto aiutare il suo spirito a ricongiungersi con quello di Julie cos\u00ec da poter mettere le cose a posto. Tuttavia, quando Justin conclude la sua esperienza terrena, Julie gli appare, dicendogli che lo aspettava da tanto tempo, che non \u00e8 arrabbiata, e lo convince ad andare con lei verso il lato oscuro: il sottosuolo della vecchia Grandview. Si scopre poi che fu Julie a causare l'incidente della barca nel tentativo di ottenere un rimborso dall'assicurazione, e stava solamente usando Justin per poter addossare a lui la colpa dell'incidente. Melinda deve convincere Justin della malvagit\u00e0 di Julie cosicch\u00e9 lui possa passare oltre nella luce.\nL'orrore corre sul video.\nTrama.\nIl professor Payne chiede a Melinda di assumere come contabile un'amica di famiglia, Kylie Sloan, che \u00e8 in difficolt\u00e0 coi pagamenti della retta alla Rockland University da quando ha perso la sua borsa di studio. Payne crede che i problemi derivino dal fatto che secondo lui \u00e8 perseguitata da un fantasma, che \u00e8 un ulteriore motivo per cui vuole che lei e Melinda lavorino insieme. Scoprono subito che la ragazza \u00e8 davvero perseguitata, e inizialmente pensano che sia lo spirito del padre accademico. Questa teoria crolla non appena scoprono che il fantasma che la perseguita la mette continuamente di fronte a delle scene di famosi film horror, facendo pensare a Melinda e Payne che lo spirito sia un fanatico dei film horror. \nPi\u00f9 tardi scoprono che Kylie stava infatti lavorando ad un film horror con un giovane ragazzo, Toby Bates, che mor\u00ec mentre stava girando una scena per il loro film. Kylie non si era presentata alle riprese quel giorno e incolpa se stessa della morte dell'amico, ma Toby non la pensa affatto in quel modo. Tutto quello che voleva \u00e8 che lei affrontasse le sue paure e finisse il montaggio del film a cui stavano lavorando. In modo che finalmente lei avesse il coraggio, nonostante gli studi intrapresi e quello che si aspettava dal lei la sua famiglia, di seguire il suo sogno di diventare una regista di film horror.\nUn figlio dal passato.\nTrama.\nIl Professor Payne incontra la sua ex-fidanzata, Nina, che \u00e8 a Grandview per affari di lavoro. \nDopo essere usciti insieme, Payne rimane sorpreso nello scoprire che la sua ex-fiamma ha un intelligentissimo figlio di dieci anni di nome Elliot e data la somiglianza col bimbo, le sue attitudini e l'et\u00e0, deduce che possa trattarsi di suo figlio, teoria che Nina presto conferma. Lei gli dice che non ha mai avuto il coraggio di parlargli di Elliot, ma ora che ha bisogno di un aiuto finanziario per far entrare il figlio in una scuola per giovani dotati non poteva pi\u00f9 nasconderlo. Melinda per\u00f2 ha la sensazione che ci sia qualcosa di poco chiaro e indagando scopre che Elliot non \u00e8 figlio di Payne, e chiede a Nina di rivelare la verit\u00e0. Ormai allo scoperto la donna chiarisce tutto: era disperata, il suo ex marito l'aveva lasciata sul lastrico, e ha fatto tutto questo per dare un futuro sereno al figlio. Come se tutto questo non bastasse, Kate, il fantasma della moglie di Payne, torna per perseguitarlo e affrontare le loro questioni irrisolte cos\u00ec da poter finalmente passare oltre. Payne perdona la moglie per averlo tradito in vita, e lei perdona lui per aver rimandato la questione di avere un figlio, questione che continuava a rinviare perch\u00e9 pensava di avere tutto il tempo del mondo, e decide di aiutare lo stesso Elliot con la scuola nonostante l'imbroglio di Nina. Nel frattempo tutta questa storia smuove qualcosa in Melinda, e quando Jim torna dal lavoro, lei avr\u00e0 qualcosa di sorprendente da dirgli...\nNodo alla gola.\nTrama.\nMelinda finalmente si ricongiunge col padre, Tom Gordon, dopo un'estenuante ricerca e in circostanze sospette. \nDurante le ricerche che la portano a scoprire che il padre, prima di abbandonarla all'et\u00e0 di undici anni, lavorava come procuratore a Grandview, uno spirito misterioso la guida fino ad un caso di omicidio a cui aveva lavorato Tom negli anni 70, e che vedeva come vittima un ragazzino di nome Michael. \nTom chiuse il caso condannando per omicidio Paul Eastman, l'uomo che trov\u00f2 il corpo del ragazzo. Purtroppo poco tempo dopo, durante un incendio scoppiato in prigione, l'uomo riusc\u00ec a scappare. \nTuttavia, prima di scoprire che suo padre era in citt\u00e0, Melinda, guidata dagli indizi lasciati dallo spirito misterioso, si mise in contatto con la famiglia del ragazzino assassinato, sperando di reperire nuove informazioni su suo padre. Quando incontra la madre di Michael scopre che il fantasma del piccolo vive ancora l\u00ec con lei, e che la donna ne \u00e8 perfettamente consapevole. Melinda cerca di convincere Michael ad entrare nella luce, ma madre e figlio sono felici di come stanno le cose e del loro macabro rapporto. Scopre poi che il ragazzo non mor\u00ec per mano di un omicida, bens\u00ec cadendo da un albero. \nDopo aver chiesto chiarimenti a Michael, il ragazzino le rivela che Paul trov\u00f2 il corpo seguendo il suo fantasma. Paul Eastman poteva vedere gli spiriti, era innocente ed era stato mandato in prigione da Tom ingiustamente. Alla luce di queste nuove notizie, Melinda suppone che suo padre non abbia abbandonato lei e la madre per motivi ignobili, ma che se ne sia andato per proteggerle da Paul, che lo perseguitava per ottenere vendetta. \nDopo aver fatto passar oltre Michael, Melinda si affretta a trovare suo padre per metterlo in guardia dal potente spirito di Paul Eastman, ma una volta giunta al suo hotel \u00e8 chiaro che \u00e8 arrivata troppo tardi.\nSepolto dal passato.\nTrama.\nMelinda irrompe nell'hotel dove alloggia il padre, dove appare chiaro che l'uomo ha tentato il suicidio. \nTom viene trasportato all'ospedale d'urgenza in condizioni critiche, ma sopravvive. Melinda, ancora convinta del fatto che Paul Eastman stia cercando vendetta dall'oltretomba per essere stato erroneamente condannato per omicidio, suppone che Tom sia stato posseduto dallo spirito di Paul durante il tentativo di suicidio. \nTuttavia, quando affronta Paul e gli chiede di lasciare stare suo padre, il fantasma la conduce ai propri resti, che sono sepolti nella cantina della casa in cui Melinda \u00e8 cresciuta. Questo fa sorgere ancora pi\u00f9 domande circa il rapporto che lega Tom e Paul, e come Melinda inizia a togliere gli strati di bugie che le ha raccontato il padre comprende l'orribile verit\u00e0. \nScopre che sua madre era follemente innamorata di Paul, che erano fidanzati quando lui fu accusato di omicidio, e che quella fu l'occasione in cui conobbe Tom. Dopo che Paul fu condannato, Beth spieg\u00f2 a Tom che lei e Paul potevano vedere gli spiriti, e che quello fu il modo in cui lui trov\u00f2 il corpo del ragazzino. \nTom promise che avrebbe aiutato Paul ad uscire di prigione, ma segretamente lavorava contro di lui perch\u00e9 sperava di riuscire a conquistare Beth ed eventualmente sposarla. \nQuando finalmente Paul riusc\u00ec a scappare di prigione, e affront\u00f2 Tom di fronte casa sua, quest'ultimo lo uccise, e seppell\u00ec il corpo nella sua cantina. \nMa la sconcertante verit\u00e0 con cui Melinda deve fare i conti \u00e8 che Tom Gordon, l'uomo che ha creduto per tutta la sua vita fosse suo padre, non lo \u00e8 mai stato. \nBeth era incinta quando Paul fu incriminato e quindi Paul Eastman \u00e8 il suo vero padre. Quando si reca alla casa del falso padre, Tom cerca di uccidere Melinda e Paul la salva uccidendolo. Paul, compiuta la sua insaziabile vendetta su Tom, pu\u00f2 passare oltre."}
{"id": "1218911", "revid": "110157", "url": "https://it.wikipedia.org/wiki?curid=1218911", "title": "Hvannasund", "text": "Hvannasund (in danese \"Kvannesund\") \u00e8 un comune delle Isole F\u00e6r \u00d8er. Ha una popolazione di 451 abitanti, fa parte della regione di Nor\u00f0oyar e si trova sulle isole di Bor\u00f0oy e Vi\u00f0oy.\nOltre al capoluogo il comune comprende le localit\u00e0 di Depil, M\u00fali, Nor\u00f0depil e Nor\u00f0toftir."}
{"id": "1218913", "revid": "339392", "url": "https://it.wikipedia.org/wiki?curid=1218913", "title": "Tempio di Phile", "text": ""}
{"id": "1218914", "revid": "106908", "url": "https://it.wikipedia.org/wiki?curid=1218914", "title": "George MacDonald", "text": "Noto specialmente per le sue favole e novelle fantastiche, tanto da essere considerato un vero e proprio \"padre\" putativo della letteratura fantasy moderna, MacDonald ha ispirato molti scrittori, tra i quali Wystan Hugh Auden, J. R. R. Tolkien, C. S. Lewis, Edith Nesbit e Madeleine L'Engle. MacDonald ebbe anche un importante ruolo in ambito teologico, con saggi che sono stati ripresi da altri rinomati autori religiosi. Lo scrittore protestante Oswald Chambers (1874-1917) afferm\u00f2 che \"\u00e8 un'indicazione evidente della tendenza e superficialit\u00e0 del pubblico di lettori moderni che i libri di George MacDonald siano stati cos\u00ec trascurati.\"\nBiografia.\nFiglio di contadini, crebbe in terra scozzese di culto calvinista, fede che per\u00f2 contest\u00f2 nella dottrina relativa alla predestinazione dell'anima; nei suoi romanzi successivi, infatti, come ad esempio Robert Falconer e Lilith, si noter\u00e0 un suo disgusto per l'idea che l'amore di Dio sia limitato solo ad alcuni e negato ad altri. Sua madre Helen muore nel 1832, sei anni dopo suo padre si risposer\u00e0 con Margaret McColl.\nGeorge studia e si laurea ad Aberdeen, dove si mette a insegnare matematica, quindi si trasferisce a Londra per studiare teologia e diventare pastore alla Trinity Congregational Church nel 1850. Tuttavia i suoi sermoni, appunto non sempre coerenti al protestantesimo inglese, ebbero poco consenso tra i fedeli tanto da fargli ben presto abbandonare la vita pastorale. L'anno dopo, inoltre, si sposer\u00e0 con quella che sar\u00e0 il suo unico amore, Louisa Powell.\nLavor\u00f2 in seguito per il ministero inglese a Manchester, poi si trasfer\u00ec per qualche anno ad Algeri, quindi di nuovo a Londra come docente. Nel 1872-1873 viaggi\u00f2 anche negli Stati Uniti, dove conobbe anche gli scrittori statunitensi Longfellow e Walt Whitman.\nSebbene non particolarmente conosciuti, i suoi lavori (in particolare le sue fiabe e romanzi fantasy) hanno ispirato ed ammirato autori del calibro di W. H. Auden, J. R. R. Tolkien e Madeleine L'Engle. C. S. Lewis addirittura ha scritto di ritenere MacDonald come suo \"maestro\": un giorno, leggendo una copia di \"Phantastes\" in una stazione ferroviaria, Lewis pens\u00f2 di aver \u00abattraversato una grande frontiera\u00bb.\nChesterton cit\u00f2 \"La principessa e i goblin\" come libro che \u00ab\"made a difference to my whole existence\"\u00bb (\u00abcambi\u00f2 la mia esistenza\u00bb). Perfino Mark Twain, che inizialmente disprezzava MacDonald, divent\u00f2 suo amico, e ci sono alcune prove che Mark Twain sarebbe stato influenzato da MacDonald.\nNel 1879 lo scrittore e la famiglia si trasferirono definitivamente in una delle mete da lui - e da tanti altri inglesi - molto amata, la Riviera dei Fiori in Liguria, Italia, quasi al confine francese, e precisamente a Bordighera dove, tra l'altro vi era presente una chiesa anglicana; innamorato di quel paese, vi visse per ben 20 anni, scrivendo quasi la met\u00e0 dell'intera sua produzione letteraria, soprattutto quella in stile fantasy.\nNella cittadina ligure fond\u00f2 anche uno studio letterario, da lui battezzato \"Casa Coraggio\", che divenne ben presto uno dei maggiori centri culturali del tempo, frequentata da viaggiatori italiani e stranieri (ovviamente in maggioranza inglesi) e da persone del luogo. Nella residenza si svolgevano spesso apprezzate recite ed ogni settimana avvenivano letture dei classici, da Dante a Shakespeare.\nMacDonald ebbe ben otto figli, tuttavia la sua vita fu funestata dalla morte, per malattia e lungo i suoi anni, di ben quattro delle sue creature: Mary Josephine, Maurice, Grace e Lilia, e poi anche sua moglie nel 1902. Dopo aver seppellito tutti a Bordighera, rattristato fece ritorno in Inghilterra, prima a Haslemere, quindi nella vicina Ashstead, entrambe nella contea del Surrey, a sud di Londra.\nMor\u00ec in terra inglese nel 1905 ma le sue ceneri furono, secondo le sue volont\u00e0, riportate a Bordighera nel 1906, dai suoi figli ancora vivi Ronald, Caroline, Irene e Winifrid, per giacere accanto alla moglie.\n\"Casa Coraggio\" pass\u00f2 di propriet\u00e0 e divenne l'albergo della \"Regina\". Lo scrittore ligure-piemontese Edmondo De Amicis, affascinato dalla vita dello scrittore scozzese, visse proprio l\u00ec dal 1906 fino alla sua morte, nel 1908. Oggi non esistono pi\u00f9 n\u00e9 \"Casa Coraggio\" n\u00e9 l'hotel della \"Regina\", ma sulla facciata della costruzione, nell'attuale via Vittorio Veneto 34, due targhe commemorative ricordano entrambi gli scrittori."}
{"id": "1218916", "revid": "767487", "url": "https://it.wikipedia.org/wiki?curid=1218916", "title": "Sei giorni, sette notti", "text": "Sei giorni, sette notti (\"Six Days, Seven Nights\") \u00e8 un film del 1998 diretto da Ivan Reitman, interpretato da Harrison Ford ed Anne Heche.\nTrama.\nRobin \u00e8 una pignola, svitata e stressatissima redattrice di una rivista di New York. Il suo fidanzato Frank Martin le organizza una vacanza di sei giorni e sette notti in un arcipelago tropicale con l'intenzione di chiederle di sposarlo.\nQui incontrano Quinn Harris, uno spensierato pilota che vive una vita fin troppo tranquilla con la sua ragazza Angelica, trasportando passeggeri e merci su un vecchio aeroplano. Robin e Frank salgono sull'aereo di Quinn, che li trasporta sull'isola di Makatea, meta della loro vacanza.\nDopo solo un giorno, Robin deve recarsi a Tahiti per un servizio della sua rivista, mentre Frank decide di restare a Makatea. Robin chiede a Quinn di accompagnarla, ma durante il volo sono sorpresi da una burrasca e costretti a un atterraggio di fortuna su un'isola deserta.\nFrank viene a sapere che la fidanzata non \u00e8 mai arrivata a Tahiti e lancia l'allarme. Partecipa con Angelica alle ricerche dei due naufraghi, che si rivelano infruttuose. Arrivata la sera, Angelica, stanca e angosciata, gli chiede se vuole passare la notte con lei per aiutarla a rilassarsi. Frank dapprima declina l'invito; poi non riesce a resistere alle prorompenti grazie della ragazza.\nRobin e Quinn intanto, senza radio e viveri, si adoperano per sopravvivere in attesa dei soccorsi. Le iniziali scintille tra i due lasciano il passo a un lento innamoramento. La salvezza sembra materializzarsi in uno yacht che d\u00e0 fondo all'\u00e0ncora in un'insenatura dell'isola: quando, per\u00f2, Robin e Quinn stanno per raggiungerlo, si accorgono che \u00e8 stato abbordato dai pirati.\nInseguiti dai pirati, che vogliono eliminare due testimoni scomodi, Robin e Quinn s'imbattono in un idrovolante giapponese precipitato durante la seconda guerra mondiale. Quinn recupera i galleggianti e li sostituisce al carrello del suo aereo. Pur ferito dai pirati, riesce a decollare insieme a Robin e a far rotta su Makatea.\nQuinn sviene durante il volo e Robin deve improvvisarsi pilota per atterrare nei pressi della spiaggia, proprio mentre si sta celebrando la loro commemorazione funebre. Il giorno dopo Robin va a trovare Quinn in ospedale e gli chiede se quello che hanno provato sull'isola \u00e8 qualcosa di importante. Quinn annuisce, ma le risponde che non vuole rinunciare alla sua vita tranquilla.\nLa vacanza di Robin e Frank termina. In aeroporto per il volo di ritorno, Robin rivela a Frank che non pu\u00f2 sposarlo perch\u00e9 \u00e8 innamorata di un altro uomo. Frank confessa a Robin il tradimento con Angelica e concorda con lei che \u00e8 un segno che non la ama veramente.\nQuinn intanto corre all'aeroporto, sperando di convincere Robin a restare. Quando pensa di essere arrivato troppo tardi, si accorge di Robin. Quinn le dice che preferisce una vita complicata con lei e i due vanno a vivere insieme in una casetta sull'isola.\nDistribuzione.\nEdizione italiana.\nLa direzione del doppiaggio italiano \u00e8 a cura di Sandro Acerbo, su dialoghi di Francesco Vairano, per conto della SEFIT-CDC."}
{"id": "1218917", "revid": "1603714", "url": "https://it.wikipedia.org/wiki?curid=1218917", "title": "Convento di Montesanto", "text": "Il convento di Montesanto di Todi domina dall'alto di un verde colle, situato ad ovest della citt\u00e0.\nStoria.\nOrigini, fondazione e Medioevo.\nNell'antichit\u00e0 quel luogo era conosciuto con il nome di \u201cMonte Mascarano\u201d, cio\u00e8 \u201cMonte degli Spiriti\u201d (\u201cmascha\u201d, a detta degli esperti, significa: \u201cstrega\u201d, \u201clarva\u201d, \u201cspirito\u201d).\nSi presuppone che al tempo degli Etruschi, il colle sia stato un luogo sacro, una necropoli con templi e sacelli dedicati a varie divinit\u00e0, prime tra tutte il dio Marte e la dea Bellona. Non esistono per\u00f2 testimonianze scritte al riguardo, ma solo reperti archeologici rinvenuti presso le mura dell'attuale Convento.\nNel 1834 vi sono stati ritrovati trenta grandi rottami di colonna, e nel 1835 la famosa statua di Marte, il dio venerato dagli Etruschi e dai Romani, gi\u00e0 protettore di \u201cT\u00f9tere\u201d, antico nome della citt\u00e0. La statua \u00e8 di bronzo, mutila dell'elmo e della lancia di ferro spezzata nella mano sinistra; alta m. 1,42, \u00e8 priva dei bulbi, asportati perch\u00e9, forse, d'argento. La scultura, risalente ai primi decenni del sec. IV a.C., fu venduta, nel 1836, al Governo Pontificio per 1900 scudi, e oggi, austera, si trova in una sala del Museo Vaticano. \nNel 1866, poi, nel mese di settembre, un contadino, mentre arava con i buoi, non lontano dal colle, scopr\u00ec con il vomere il coperchio in pietra di una tomba etrusca, contenente un corpo femminile con \u201cstola\u201d, due lunghi orecchini d'oro, un fermaglio, uno specchio in bronzo ed un piatto in ceramica dipinta.\nLa sua vera storia ha inizio il 24 ottobre 1235, anno in cui il vescovo, monsignor Bonifacio, unitamente al capitolo della cattedrale, concesse, previa richiesta di papa Gregorio IX, il \"privilegio\" di innalzare su detto colle un monastero di monache dell'Ordine delle povere dame (clarisse).\nIl \"privilegio\", rilasciato al B. Ruggero da Todi, Ministro provinciale dei frati minori dell'Umbria, fu rinnovato per difetto di forma il 13 novembre 1236, nelle mani del cappellano del papa: Giovanni di S. Germano (Cassino).\nIl terreno per questo scopo, fu donato da Buono, abate di San Fortunato in Todi. Nello stesso anno, Gregorio IX soppresse l'abbazia di S. Leucio, adiacente a S. Fortunato, don\u00f2 al monastero di Montesanto l'ampio patrimonio di quell'abbazia, mentre la chiesa e gli edifici passarono ai frati domenicani, che vi restarono sino al 1371, quando l'intero complesso venne abbattuto per edificare la Rocca.\nIl colle, con il procedere del tempo, per la santit\u00e0 di vita delle monache, mut\u00f2 nome: da \u201cMonte Mascarano\u201d a \u201cMontesanto\u201d (monastero di Santa Maria di Montesanto, o Monastero Maggiore).\nIn pochi anni divenne prospero e popolato: nel 1248 aveva gi\u00e0 42 monache e 6 converse. A tale edificio era annessa, secondo la Regola e l'uso delle clarisse, una casa per quattro frati: un cappellano delle monache e alcuni inservienti.\nNel 1320 la comunit\u00e0 era ancora costituita da circa 40 monache. Il 1433, anno della suddetta traslazione, potrebbe segnare l'abbandono definitivo del monastero da parte delle clarisse, abbandono ratificato il 21 marzo 1438, da una bolla di papa Eugenio IV.\nLa presenza di Iacopone da Todi.\n\u00c8 probabile che anche Iacopone da Todi abbia fatto parte di questa comunit\u00e0, poich\u00e9 un documento del 6 febbraio 1277 parla di un certo frate Iacopo, converso del monastero di Montesanto, quale testimone in una causa delle monache, davanti all'uditore pontificio in Viterbo. Da certi aneddoti della sua vita, si desume che i dieci anni da \u201cbizzoco\u201d di vita di penitente, li abbia vissuti nei pressi della citt\u00e0.\nInoltre, Bartolomeo da Pisa (1386?), uno dei primi biografi di Iacopone, scrisse nel suo libro \"De Conformitate\", : \u00abIl santo Iacopo de' Benedetti giace in Todi, non nel luogo dei frati, ma nel monastero delle monache di Santa Chiara di Montesanto\u00bb. Frate Mariano da Firenze (\u2020 3\u00ba decennio del sec. XVI), nel suo \"Liber Chronicarum\", afferma che \u00abJacopo de' Benedetti sia morto il 25 dicembre nel luogo dei frati minori del monastero delle monache di Santa Chiara di Montesanto, presso la stessa citt\u00e0 di Todi\u00bb.\nAnche lo storico Ludovico Jacobilli, nel sec. XVII, afferm\u00f2 - correggendo il suo amico L. A. Petti -, che Jacopone fu sepolto a Montesanto. \nIl Leonj nelle \"Cronache dei Vescovi di Todi\" scrisse: \u00abGli scrittori nostri ricordano che (il vescovo Antonio di Anagni) trasfer\u00ec le ossa di Jacopone da Montesanto alla chiesa di San Fortunato\u00bb. La notizia fu ripetuta all'inizio del secolo da un altro storico locale: Pirro Alvi.\nLa traslazione delle ossa del B. Iacopone da Montesanto a San Fortunato nel 1433 si rese necessaria per il fatto che le monache avevano dovuto abbandonare definitivamente il colle nel 1367, quando il monastero fu trasformato in rocca dal cardinal Egidio Albornoz.\nDa monastero a Rocca.\nQuando nella primavera del 1367 l'Albornoz, come ultimo atto di riconquista dello Stato Pontificio, assedi\u00f2 e prese Todi, fece espellere le religiose e trasform\u00f2 il colle in fortilizio. Questa fortezza, di contro alle mura della citt\u00e0, faceva parte della nuova strategia politica seguita dall'Albornoz, chiamata appunto, politica \u201cdelle Rocche\u201d, per scoraggiare ogni tentativo di ribellione delle citt\u00e0, mentre lasciava loro una certa libert\u00e0 di amministrarsi a proprio modo.\nIl Comune di Todi, sin quando la citt\u00e0 rimase soggetta alla Chiesa e governata dal luogotenente Ugolino da Montemarte, conserv\u00f2 a Montesanto un castellano ed una guarnigione di soldati con caserma, scuderia, magazzini; ma ben presto la citt\u00e0 torn\u00f2 ad essere dilaniata dalle lotte tra le famiglie degli Atti e dei Chiaravalle, e Montesanto fu di nuovo punto militare strategico, forse fortificato e rinnovato dal famoso Catalano degli Atti.\nMontesanto dovette subire ancora traversie sotto i comandanti Pandolfo Malatesta, Biordo Michelotti, il re Ladislao di Napoli e Braccio Fortebraccio. Intanto l'altra Rocca, iniziata da Ugolino da Montemarte sul colle di Todi, prese sempre pi\u00f9 importanza strategica, ed il colle di Montesanto fu gradualmente abbandonato.\nDa rocca a convento.\nIn questo stato di abbandono si doveva trovare nel 1448, quando il famoso francescano Roberto Caracciolo di Lecce venne a predicare a Todi, ed invit\u00f2 i priori ed il popolo della citt\u00e0 a voler dare il luogo di Montesanto ai frati Minori, onde potervi edificare un convento.\nIl Consiglio generale, costituito da 478 membri, il 10 maggio approv\u00f2 la richiesta con 475 \u201clupini bianchi\u201d contro tre \u201clupini neri\u201d. \nIl Consiglio nomin\u00f2 alcuni ambasciatori da inviare subito a Roma, per ottenere al pi\u00f9 presto l'approvazione del papa. \nIl 19 maggio 1448, papa Nicol\u00f2 V diede consenso, provocando la reazione delle monache di san Francesco, ancora proprietarie del luogo, le quali reclamarono un certo compenso, per poter restaurare il loro monastero sito entro le mura della citt\u00e0.\nIl 15 luglio 1448 fu fatta la stima dei beni; le monache di san Francesco la ratificarono, ed il giorno seguente il Procuratore delle religiose consegn\u00f2 le chiavi a Nicol\u00f2 di Benedetto, rappresentante ufficiale del Comune e dei frati minori, i quali si impegnarono a pagare, in tre rate, la cifra di 300 fiorini d'oro al suddetto monastero. \nIl Comune di Todi elesse due rettori della \u201cfabbrica\u201d di Montesanto, per risarcire, ampliare e migliorare il detto luogo, onde ridurlo a convento.\nL'attuale edificio fu ricavato dalle rovine della fortezza, utilizzando al massimo quanto di essa era ancora in piedi.\nDella fortezza, \u00e8 tuttora visibile il quadrilatero ortogonale di oltre 50 m. di lato, aperto ad U verso la citt\u00e0; il grande vano pianterreno coperto da volte a botte, con finestrelle romaniche, e lungo quanto tutto un lato del quadrilatero; una grande scalinata di 26 gradini che conduce al piano superiore; finestre monofore in travertino con strombatura esterna al lato sud, adattato ora a chiesa.\nI frati minori di san Francesco si trovano quindi a Montesanto dal 1448. \nVi hanno dimorato generalmente dai 25 ai 35 religiosi.\nIl convento ha ospitato per un periodo di tempo il noviziato, lo studio di S. Teologia con ottimi professori, e l'infermeria dei frati minori dell'Umbria. \nInoltre possiede una pregevole biblioteca ricca di codici pergamenacei, di incunaboli e di edizioni rare provenienti anche dal convento di San Giacomo, materiale in parte oggi finito nella Biblioteca comunale di Todi e in quella della provincia serafica di Chiesa Nuova di Assisi. \nVi era anche una farmacia con fratelli laici impegnati in un servizio di assistenza ai poveri.\nIl cronista padre Cesario da Montegiove, prima di iniziare a parlare dell'anno 1810, esclama: \u00abPassiamo, mio lettor, con mesto volto/ al secol ladro, lussurioso e stolto\u00bb. \nInfatti, l'11 giugno del 1810, il governo francese, guidato dall'imperatore Napoleone Bonaparte, ordin\u00f2 ai frati di fare l'inventario di tutta la roba, e costrinse la famiglia religiosa ad abbandonare il Convento, per far posto ad un ospizio.\nI frati dovettero abbandonare la casa religiosa per farvi ritorno solo nel 1815, quando la persecuzione della Chiesa da parte del governo francese cess\u00f2.\nDurante l'occupazione francese, numerose opere d'arte vennero spedite in Francia come spoliazioni napoleoniche, e la maggior parte di queste non fece pi\u00f9 ritorno. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, l'opera che vi era conservata fino a prima del periodo napoleonico e che non venne mai restituita \u00e9 \"La vergine e Ges\u00f9,\" dello Spagna portato al Musee Napoloeon, e trasmesso al Louvre successivamente.\nIl predetto cronista, prima di cominciare a parlare dell'anno 1860, cos\u00ec scrive: \u00abCol cuore afflitto e lacrimoso ciglio/ convienti, mio lettor, seguirmi appresso/ per trentacinque replicato un miglio\u00bb. Egli allude, infatti, agli anni che vanno dal 1860 al 1895. \nNel 1860 il Governo italiano di Vittorio Emanuele II, richiese i documenti dei religiosi, che a quel tempo erano trenta, e l'inventario di tutte le cose del Convento. \nNel 1863 il Governo dette ordine di redigere l'inventario dei libri della biblioteca, e fece rimuovere tutti quei religiosi che vi erano giunti dopo il 1860. \nNel 1864 il Governo proib\u00ec ai frati di uscire dal proprio distretto senza il previo permesso della Prefettura, e li obblig\u00f2 a pagare la tassa della \u201cmanomorta\u201d. In compenso concesse loro il permesso di vendere il cavallo, purch\u00e9 avessero passato i soldi al Governo italiano. \nIl 12 dicembre 1866, il Demanio, per mano del Signor Primo Ricci si rec\u00f2 a Montesanto, per avvertire il padre Guardiano e i frati, ad essere tutti pronti per la fine del mese, perch\u00e9 sarebbero stati cacciati via, ed il Convento sarebbe diventato propriet\u00e0 del Governo. \nInfatti il 31 dicembre 1866, alle ore 2 pomeridiane, i frati furono cacciati via violentemente, nonostante le proteste del padre Superiore e di tutta la comunit\u00e0 religiosa, la chiesa fu \u00absaccheggiata, spogliata e derubata da un branco di mascalzoni\u00bb. Il fabbricato dopo tre mesi fu messo all'asta per l'affitto all'irrisoria somma di lire 295 e fu aggiudicato ad \u00abuna societ\u00e0 di scostumatissima gente\u00bb. \nQuattro mesi dopo il Comune lo cedette, per pubblica beneficenza, alla Congregazione di Carit\u00e0, che deliber\u00f2 di trasferirvi due orfanotrofi femminili riuniti.\nI frati, nel frattempo, si stabilirono a pochi metri dalla \"clausura\", in una casa colonica, che, pian piano, trasformarono in Conventino e l\u00ec rimasero sino al 1895. \nLa mattina del 4 ottobre del 1895, festa solenne di S. Francesco, alle ore 9,30 fu firmato il contratto con cui i frati ricompravano il Convento di Montesanto, pagando, in cinque rate, la cifra complessiva di lire 21.678,32. \nIn seguito, dal 1916 al 1970, il fabbricato ospit\u00f2 il Collegio Serafico, cio\u00e8 circa 100 ragazzi aspiranti alla vita francescana. \nDal 1\u00ba gennaio 1977 la chiesa conventuale \u00e8 divenuta chiesa parrocchiale con il titolo: parrocchia di Maria SS.ma Assunta in Montesanto.\nNel 1835 fu rinvenuto nella zona il Marte di Todi, preziosa statua bronzea datata V sec. a. C. ed oggi conservata nelle collezioni dei Musei Vaticani.\nLa chiesa.\nLa chiesa, pur risultando della fine del sec. XV, fu consacrata il 23 ottobre del 1633 dal vescovo monsignor Ludovico Cenci, come attesta l'iscrizione scolpita in una pietra murata nella facciata esterna, ed \u00e8 dedicata all'Assunzione della Madonna e a sant'Antonio da Padova.\nNella prima cappella a destra si pu\u00f2 ammirare un grande affresco dei secoli XV-XVI con presepe, commissionato dalla famiglia Gentiloni.\n\u00c8 interessante, inoltre, il grande capitello, su cui poggia l'altare, proveniente dai dintorni di Todi.\nIl fonte battesimale \u00e8 stato ricavato da un'urna cineraria rinvenuta nei pressi del convento. La chiusura in bronzo \u00e8 opera di un frate minore della provincia di Milano, padre Guglielmo Schiavina.\nSopra le scale del presbiterio, a destra, in occasione della rimozione degli altarini lignei laterali, \u00e8 stato rinvenuto, nel 1956, un affresco raffigurante il Beato Bernardino da Feltre; il Beato ha sulla mano sinistra i tre monti, simbolo dei \u201cMonti di Piet\u00e0\u201d, istituzione da lui stesso fondata, e propagata nella citt\u00e0 di Todi. Nella preparazione di questo studio si \u00e8 potuto accertare che l'autore \u00e8 Giovanni di Pietro, detto lo \"Spagna\"; infatti questo affresco trova riscontro nel ciclo dello stesso autore dipinto nella \u201cCappella del Transito di S. Francesco\u201d nella basilica di S. Maria degli Angeli in Assisi. \nQuesta recente scoperta riveste notevole importanza artistica e sentimentale per la comunit\u00e0 dei frati, in quanto unico segno visibile della presenza dello Spagna in questo Convento, per il quale realizz\u00f2 la sua opera maggiore: L'incoronazione della Vergine, attualmente conservata nella Pinacoteca Comunale di Todi.\nL'altare maggiore era la sede naturale di questo capolavoro.\nL'opera fu commissionata il 12 settembre 1507 dal padre Superiore, al prezzo di 200 ducati d'oro, tramite Giovanni Rossi, sindaco apostolico dei frati Minori, come risulta da un pubblico \u201cIstrumento\u201d, dell'archivio conventuale di Montesanto.\nL'opera richiese quattro anni di lavoro, infatti \u00e8 datata 1511, e, per oltre tre secoli decor\u00f2 l'altare maggiore della chiesa di Montesanto. \nLa tavola fu asportata all'epoca di Napoleone, e poi restituita senza cornice originale e senza i tre quadretti della predella, che ora si trovano al museo parigino del Louvre, mentre i sei quadretti della cornice sembra si trovino in America e in Inghilterra.\nL'opera, senza la cornice, misura m. 3,20 x 2,37, e comprende 72 figure disposte in due ordini. \nNella parte inferiore, al centro, \u00e8 S. Francesco d'Assisi con Santi e Sante in adorazione estatica del grande Mistero.\nForse, la persona alla destra di S. Francesco \u00e8 Iacopone da Todi. \nNella parte superiore troneggia la Vergine genuflessa, che riceve dalle mani di Cristo la corona, circondata da dieci Cherubini, otto Santi ed uno stuolo di Angeli.\nAl centro dell'abside, in alto, \u00e8 l'affresco della Crocifissione con la Vergine, S. Giovanni, due Angeli e S. Francesco. L'opera \u00e8 sicuramente di scuola folignate, forse dell'Alunno.\nNella parete sinistra \u00e8 la \u201cCappella della Crocifissione\u201d. Questo oratorio fu fatto edificare, a proprie spese, nel 1612, dai signori Vici, antica e nobile famiglia di Stroncone, da cui sono usciti due beati dell'Ordine francescano: il B. Antonio Vici e il B. Giovanni Vici, le cui immagini possono essere ammirate ai lati dell'altare, dietro le colonne della stessa cappella. Gli autori delle due tele ad olio sono i pittori tuderti Pietro Paolo Sensini ed Andrea Polinori.\nCos\u00ec pure \u00e8 del Sensini il dipinto ad olio su tela, che si trova in convento, raffigurante la Madonna col Bambino e S. Francesco.\nIl resto della cappella \u00e8 stata decorata, nel 1612, dal celebre pittore assisiate Cesare Sermei (1584-1668), sempre su commissione della famiglia Vici, come si legge nell'iscrizione leggibile sotto il mistero della Deposizione dalla Croce di Ges\u00f9 Cristo.\nSull'altare vi sono sculture lignee del sec. XVI: Ges\u00f9 crocifisso, Madonna, S. Giovanni Evangelista. \nSotto l'altare si trovano i resti di due Beati: il Beato Ruggero da Todi, primo compagno di San Francesco e del Beato Andreuccio da Todi, uno dei primi frati minori del '300.\nIl Beato Ruggero nacque a Todi (Perugia) e fu tra i primi seguaci di San Francesco d'Assisi. Egli stesso afferma di essere entrato nell'Ordine dietro divina rivelazione e di essersi sentito da quel giorno cos\u00ec cambiato e rinnovato da sembrare quasi un altro uomo. In seguito lo stesso S. Francesco dichiarava: \u00ab\u00c8 buon frate minore colui che ha la carit\u00e0 e la vita di frate Ruggero, perch\u00e9 tutta la sua vita e conversazione riluce ed arde nel fervore della carit\u00e0\u00bb. Viene anche elogiato per la stretta osservanza della povert\u00e0 francescana. Nel 1235 Buono, Abate di San Fortunato, cedette al Beato Ruggero il terreno di Montesanto per costruirvi un Monastero di Clarisse, dietro richiesta del papa Gregorio IX. Il 16 febbraio 1236 nel monastero delle Clarisse di Borgo S. Pietro (Rieti) moriva santamente la fondatrice, la Santa Filippa Mareri, assistita dal Beato Ruggero, probabile direttore spirituale della comunit\u00e0 fin dalla fondazione (1228), il quale, nel giorno seguente tenne di Filippa pubblico elogio funebre. Tornato poi a Todi, vi mor\u00ec qualche anno dopo, operando molti miracoli. Gregorio IX, informato della di lui santit\u00e0, concesse volentieri alla citt\u00e0 di Todi di potergli celebrare la festa liturgica; festa poi estesa a tutto l'Ordine Francescano dal papa Benedetto XIV il 24 aprile 1751. La sua festa si celebra il 5 gennaio.\nIl Beato Andreuccio di Todi, frate insigne dell'Ordine Serafico; come riportano alcune cronache del tempo egli fu \"parimente nobile Figlio della terra di Todi e frutto insigne dell'Ordine Serafico, adorno delle principali virt\u00f9 che portano all'alto grado di Santit\u00e0: pass\u00f2 le notti intere in profonde meditazioni senza dar minimo riposo al suo Corpo si pose pi\u00f9 volte in gran pericoli per soccorrere a' bisogni del Prossimo, e castig\u00f2 il proprio corpo con pi\u00f9 forti di rigorose penitenze come ne fa testimonianza fino il di lui aspro Cordone che si conserva in Todi col suo incorrotto Cadavere che lasci\u00f2 alla Terra premesso l'Anima santa al Cielo l'Anno 1328 li 25 marzo\", come risulta da un antico Calendario Todino.\nL'ultima cappella a sinistra, detta della \u201cXXIV stazione della Via Crucis\u201d, risale alla fine del sec. XVI. \nLe 13 cappelline esterne della \u201cVia Crucis\u201d furono costruite nel 1721, riparate a cura del B. Leopoldo da Gaiche nel 1787, e restaurate di nuovo nel 1905.\nLa cappella detta della \u201cXIV stazione\u201d fu ampliata e ridotta a forma esagonale nel 1732. Attualmente \u00e8 adibita a presepio permanente.\nLe cose da ammirare sono numerose: dal plurisecolare tiglio posto all'ingresso, che la tradizione fa risalire alla predicazione di S. Bernardino da Siena a Todi, nel 1426, alla predetta chiesa ricca di opere d'arte, che vanno dal sec. XV, al sec. XVIII. \nUna menzione particolare merita la grande e ben fornita biblioteca, contenente manoscritti, incunaboli, oltre duecento cinquecentine, libri di valore di ogni epoca, un \u201cErbario farmaceutico\u201d del 1746 con 412 esemplari di erbe, grandi corali in pergamena con belle miniature, etc.\n\u00c8 da ricordare, inoltre, l'ultima opera realizzata nel 1983: la restaurazione di un grande salone trecentesco."}
{"id": "1218918", "revid": "125643964", "url": "https://it.wikipedia.org/wiki?curid=1218918", "title": "Juan Pablo Carrizo", "text": "Carriera.\nClub.\nRiver Plate.\nDal 2005 all'estate 2008 \u00e8 stato portiere del River Plate, vincendo il campionato Clausura 2008.\nNel luglio 2007 la Lazio sottoscrive un contratto per il trasferimento di Carrizo in Italia. Pagato 7,5 milioni di euro con un contratto da 650.000 euro per cinque stagioni, diventa l'acquisto pi\u00f9 oneroso della gestione di Claudio Lotito fino ad allora.\nL'acquisto del portiere viene quindi congelato per problemi burocratici legati alla naturalizzazione del giocatore: per questo motivo Carrizo viene rimandato in prestito al River Plate in attesa della finestra invernale di calciomercato. Anche durante questo periodo, comunque, la societ\u00e0 capitolina non riesce a tesserarlo; successivamente, anche grazie all'acquisizione della cittadinanza italiana da parte del connazionale Cristian Ledesma, il trasferimento va in porto nel 2008; la Lazio versa cos\u00ec i 7,5 milioni di euro nelle casse dei \"Millonarios\".\nLazio.\nCarrizo esordisce con la maglia biancoceleste il 24 agosto 2008, nella partita di Coppa Italia contro il Benevento vinta 5-1. In Serie A esordisce il 31 agosto seguente in Cagliari-Lazio (1-4). La sconfitta in casa per 4-1 da parte del Cagliari riportata nella partita di ritorno lo rende bersaglio delle contestazioni dei tifosi e delle critiche dei giornalisti.\nDunque, a partire da gennaio, perde il posto di titolare a favore del secondo portiere Fernando Muslera, ritornando a giocare nelle ultime tre partite di campionato. Nel mese di marzo, dato il suo nuovo status di riserva, ha manifestato la volont\u00e0 di abbandonare la Lazio. Il 13 maggio 2009 vince il suo primo trofeo italiano, la Coppa Italia, pur non disputando la finale.\nI prestiti a Real Saragozza e River Plate.\nA fine stagione viene ceduto in prestito al , come contropartita di Matuzal\u00e9m. Arrivato nella societ\u00e0 iberica sceglie il numero 13. Inizia la stagione giocando da titolare, perdendo in seguito il posto a vantaggio di Javier L\u00f3pez Vallejo.\nIl 15 giugno 2010 la Lazio lo cede in prestito con diritto di riscatto al River Plate, sua ex squadra.\nDopo i primi ottimi mesi con la squadra argentina si infortuna gravemente alla caviglia ed \u00e8 costretto a rimanere fuori dai campi per tre mesi fino a met\u00e0 Campionato di Clausura. Rientra ad aprile.\nIl 15 maggio nel Superclasico contro il Boca Juniors \u00e8 autore di un goffo autogol che comprometter\u00e0 la partita, poi finita sul 2-0 per il Boca. Successivamente arriva un'altra papera, questa volta contro il San Lorenzo, non riuscendo a bloccare un tiro da 35 metri. Dopo la partita, l'allenatore dei portieri del River Plate Ubaldo Fillol si avvicina a Carrizo per consolarlo ma il portiere argentino lo spintona davanti alle telecamere. In seguito a questo episodio, nonostante le scuse di Carrizo, Fillol si dimette.\nIl ritorno alla Lazio e il prestito al Catania.\nIl 1\u00ba luglio 2011 scade il prestito, che lo vedeva legato al River (appena retrocesso) senza che questi ultimi esercitassero la clausola di riscatto del portiere argentino, che fa quindi il suo ritorno alla Lazio, ricoprendo per\u00f2 il ruolo di terzo portiere poich\u00e9 il secondo e il primo portiere sono ricoperti rispettivamente da Albano Bizzarri e Federico Marchetti. Il 10 dicembre 2011 in seguito all'infortunio di Marchetti scende in campo al 15' st in -Lazio (2-3) non subendo alcun goal.\nIl 31 gennaio 2012 viene ceduto in prestito con diritto di opzione al . Esordisce da titolare nel migliore dei modi, nella partita contro il , vinta dai \"rossazzurri\" in trasferta per 1-0, dimostrando il suo vero valore, sfoderando ben tre interventi salva-risultato. \u00c8 protagonista assoluto nella rincorsa del Catania ad una posizione utile per accedere all'Europa League, sfoderando prestazioni eccellenti che consentono al Catania di battere il proprio record di imbattibilit\u00e0 in serie A.\nIl terzo ritorno alla Lazio e l'approdo all'Inter.\nTerminata l'avventura catanese, l'estremo difensore argentino torna alla Lazio, dove \u00e8 relegato nel ruolo di terzo portiere, ancora una volta dietro Marchetti ed il connazionale Bizzarri. Portava la maglia numero 84. Il 19 dicembre 2012 torna a vestire la maglia biancoceleste da titolare, negli ottavi di Coppa Italia contro il , la partita finisce 1-1 nei primi 90 minuti di gioco e anche dopo i tempi supplementari; La Lazio si qualifica al turno successivo grazie ai rigori, dove sale in cattedra Carrizo che ferma dagli 11 metri i tiri di Simone Vergassola e Marcelo Larrondo.\nIl 31 gennaio 2013 si trasferisce all'Inter per un indennizzo di 250.000 euro. Esordisce il 10 marzo contro il Bologna, subendo la rete di Gilardino. Vice del primo portiere Samir Handanovi\u010d, nella stagione 2014-15 \u00e8 titolare in Europa League, competizione nella quale fa il proprio esordio contro lo Stjarnan. Nell'andata degli ottavi con il Wolfsburg \u00e8 protagonista in negativo, con due errori che spianano la vittoria ai tedeschi. Anche nel 2016-2017 gioca le partite di Europa League. Il 28 maggio 2017 scende in campo da titolare nell'ultima partita di campionato disputata contro l'Udinese, in vista dell'addio all'Inter per scadenza di contratto.\nRitorno in Sud America.\nIl 7 giugno 2017 viene ingaggiato dai messicani del Monterrey. Nel dicembre 2018 si trasferisce ai paraguaiani del Cerro Porte\u00f1o.\nNazionale.\nEsordisce con la maglia della Nazionale argentina il 18 aprile 2007 contro il Cile e rimane imbattuto nelle sue prime tre partite, incassando il primo gol al 91' della sua quarta sfida (contro il ). Viene inserito nella rosa dei giocatori che hanno disputato la Copa Am\u00e9rica 2007 arrivando alla finale poi persa 3-0 contro il Brasile, pur non disputando nessuna partita in Venezuela. Con l'avvento di Diego Armando Maradona sulla panchina albiceleste diventa elemento fisso dell'undici titolare giocando anche la partita d'insediamento del nuovo CT, una gara amichevole a Marsiglia e la prima partita dell'era maradoniana a Buenos Aires.\nDopo nove gare in cui aveva subito appena tre reti, il 1\u00ba aprile 2009 subisce 6 gol dalla nella gara di qualificazioni al (6-1), perdendo in seguito il posto in Nazionale a favore di Mariano And\u00fajar.\nIl 1\u00ba giugno 2011 viene inserito dal CT Batista nella lista dei 26 pre-convocati in vista della Coppa America di luglio, alla quale parteciper\u00e0 poi come terzo portiere.\nStatistiche.\nPresenze e reti nei club.\n\"Statistiche aggiornate al 12 aprile 2021.\""}
{"id": "1218920", "revid": "113149231", "url": "https://it.wikipedia.org/wiki?curid=1218920", "title": "Conservatorio di Musica &quot;G. Verdi&quot;", "text": ""}
{"id": "1218921", "revid": "125908142", "url": "https://it.wikipedia.org/wiki?curid=1218921", "title": "Patrizio Prata", "text": "Tra i personaggi dei cartoni animati pi\u00f9 noti che ha doppiato: Cho Hakkai in \"Saiyuki - La leggenda del demone dell'illusione\", Gatsu in \"Berserk\", Kenshin Himura in \"Rurouni Kenshin\", Akitaru Obi in Fire Force, Len Tao in \"Shaman King\", Marik Ishtar in \"Yu-Gi-Oh!\", Jaden Yuki in \"Yu-Gi-Oh! GX\", Kaname Kuran in \"Vampire Knight\", Orphen in \"Lo stregone Orphen\", Goten (adulto) in \"Dragon Ball Z\", \"Dragon Ball GT\" e \"Dragon Ball - La saga\", C-17 in \"Dragon Ball Z\" e \"Dragon Ball Super\", Tracey Sketchit in \"Pok\u00e9mon\", Akira Sendoh in \"Slam Dunk\", Keroro nell'omonimo anime, Kabuto Yakushi in \"Naruto\", Roronoa Zoro in \"One Piece\", Tanker in \"Superhuman Samurai\", Geronimo Stilton nell'omonima serie animata e Dante Vale in \"Huntik\".\n\u00c8 inoltre vincitore del Premio per il \"Miglior doppiaggio maschile di un cartone animato\" attribuito dal pubblico al Gran Gal\u00e0 del Doppiaggio del Romics 2007.\nDal 1998 al 2018 \u00e8 stato lo speaker ufficiale di Disney Channel."}
{"id": "1218923", "revid": "113149273", "url": "https://it.wikipedia.org/wiki?curid=1218923", "title": "Conservatorio di Musica &quot;Giuseppe Verdi&quot;", "text": ""}
{"id": "1218924", "revid": "113149278", "url": "https://it.wikipedia.org/wiki?curid=1218924", "title": "Conservatorio di musica &quot;Giuseppe Verdi&quot;", "text": ""}
{"id": "1218925", "revid": "113149283", "url": "https://it.wikipedia.org/wiki?curid=1218925", "title": "Conservatorio di musica Giuseppe Verdi", "text": ""}
{"id": "1218926", "revid": "113149288", "url": "https://it.wikipedia.org/wiki?curid=1218926", "title": "Conservatorio di musica G. Verdi", "text": ""}
{"id": "1218929", "revid": "1543377", "url": "https://it.wikipedia.org/wiki?curid=1218929", "title": "Maggiori citt\u00e0 nei tempi storici", "text": "Stima della popolazione delle principali citt\u00e0 nella storia."}
{"id": "1218931", "revid": "767487", "url": "https://it.wikipedia.org/wiki?curid=1218931", "title": "Hollywood Homicide", "text": "Hollywood Homicide \u00e8 un film del 2003 diretto da Ron Shelton e prodotto da Lou Pitt, con Harrison Ford e Josh Hartnett.\nTrama.\nJoe Gavilan e il giovane K.C. Calden sono due detective della LAPD, che lavorano alla squadra omicidi di Hollywood. Si trovano ad indagare su una sparatoria avvenuta in un locale molto in voga, nel corso della quale sono stati uccisi quattro \"rapper\". I detective verranno anche messi sotto inchiesta: dopo dure indagini, inseguimenti e molteplici fughe da parte degli arrestati, i due agenti catturano i criminali colpevoli degli omicidi, scoprendo inoltre la verit\u00e0 sull'assassinio del padre del detective Calden, in cui era implicato anche un agente della Omicidi. Il motivo per cui la coppia venne messa sotto inchiesta per la sparatoria si rivela dunque essere un depistaggio delle indagini in corso, poich\u00e9 la causa dell'omicidio e della sparatoria \u00e8 una guerra tra varie case discografiche.\nAll'interno del film sono presenti molte storie parallele: Gavilan opera nel settore immobiliare, cercando di mettere in vendita i propri appartamenti e nel contempo ottenere buone commissioni su altri per pagare gli alimenti alle ex mogli. Calden, come seconda attivit\u00e0, insegna yoga, sempre alle prese con il \"problema\" delle donne ed \u00e8 un aspirante attore, che sta per debuttare, interpretando il ruolo del protagonista maschile Stanley, nello spettacolo \"Un tram che si chiama Desiderio\"; alla fine del film riesce a esibirsi, ma viene interrotto da una chiamata di servizio per l'indagine su un nuovo caso.\nDistribuzione.\nIl film \u00e8 uscito nelle sale statunitensi il 13 giugno 2003 mentre in Italia per il 19 dicembre dello stesso anno."}
{"id": "1218932", "revid": "6923", "url": "https://it.wikipedia.org/wiki?curid=1218932", "title": "Vi\u00f0arei\u00f0i", "text": "Vi\u00f0arei\u00f0i \u00e8 un comune delle Isole F\u00e6r \u00d8er. Ha una popolazione di 346 abitanti, si trova sull'isola di Vi\u00f0oy e fa parte della regione di Nor\u00f0oyar.\nGeografia fisica.\nDal centro del paese si pu\u00f2 giungere con escursione relativamente facile fino alla punta nord di Capo Enniberg, scogliera a picco sul mare per 754 metri.\nStoria.\nSono presenti una chiesa e una canonica, entrambi edifici del 1892, donati dal governo inglese in segno di gratitudine per il salvataggio dell'equipaggio del brigantino \"Marwood\", affondato al largo della costa di Vidoy nel 1847."}
{"id": "1218935", "revid": "12405", "url": "https://it.wikipedia.org/wiki?curid=1218935", "title": "Kristian Vikernes", "text": ""}
{"id": "1218939", "revid": "124427938", "url": "https://it.wikipedia.org/wiki?curid=1218939", "title": "Alfonso Marini", "text": "Biografia.\n\u00c8 docente di Storia medievale nella facolt\u00e0 di Lettere e Filosofia dell'Universit\u00e0 La Sapienza di Roma, nella quale ha gi\u00e0 insegnato Esegesi delle fonti medievali. \u00c8 stato allievo dell'illustre medievista Raoul Manselli, di cui ha continuato gli studi.\nSi occupa di storia religiosa bassomedievale, in particolare del francescanesimo maschile e femminile, degli ordini mendicanti, della religiosit\u00e0 femminile, del gioachimismo e dell'escatologismo, delle fonti su Celestino V, di cui sta curando l'edizione del processo di canonizzazione. Coordina una ricerca per il censimento dei monasteri di damianite e clarisse in Italia nel sec. XIII ed una sullo sviluppo dei temi della sequela Christi, dell'imitatio Christi e della conformitas Christo nelle fonti francescane dei secoli XIII-XV.\nOpere.\nDella sua bibliografia, oltre a una copiosa produzione di saggi e articoli, oltrech\u00e8 varie traduzioni, vanno ricordati i seguenti volumi:"}
{"id": "1218940", "revid": "1982", "url": "https://it.wikipedia.org/wiki?curid=1218940", "title": "AstraZeneca PLC", "text": ""}
{"id": "1218943", "revid": "155136", "url": "https://it.wikipedia.org/wiki?curid=1218943", "title": "Inquisitori di Stato", "text": ""}
{"id": "1218944", "revid": "339392", "url": "https://it.wikipedia.org/wiki?curid=1218944", "title": "File (Egitto)", "text": ""}
{"id": "1218945", "revid": "1890290", "url": "https://it.wikipedia.org/wiki?curid=1218945", "title": "Rete tranviaria di Cagliari", "text": "La rete tranviaria di Cagliari (nota commercialmente come \"Metrocagliari\", o anche impropriamente come \"metropolitana leggera\" o \"metropolitana di superficie\") \u00e8 al servizio dei comuni di Cagliari, Monserrato, Selargius e Settimo San Pietro.\nDall'aprile 2015 l'esercizio \u00e8 espletato su due linee, ricavate in parte dalla ricostruzione del tratto urbano della ferrovia a scartamento ridotto per Isili e dalla destinazione di una parte della linea ferroviaria all'uso promiscuo con i tram.\nStoria.\nLa citt\u00e0 di Cagliari ebbe in passato una rete tranviaria di tipo tradizionale.\nIl progetto.\nNei decenni successivi si sent\u00ec l'esigenza di riutilizzare il tram per migliorare la mobilit\u00e0 all'interno del capoluogo sardo e del suo hinterland. A met\u00e0 degli anni novanta tale auspicio si tramut\u00f2 nell'affidamento alle Ferrovie della Sardegna del compito di predisporre il progetto per la realizzazione di una tranvia: le FdS nel 1996 presentarono quindi un primo progetto di collegamento ad anello nell'area ovest del comune, con l'intenzione di individuare in fase successiva il percorso per un secondo anello atto al collegamento con la parte orientale dell'hinterland cagliaritano.\nNel corso degli anni numerose modifiche ai progetti furono presentate, e si dovette attendere il gennaio 2003 per l'avvio dell'iter di costruzione della prima linea del progetto: si trattava della tratta Cagliari (Piazza Repubblica)-Monserrato (via San Gottardo), frutto della riconversione all'esercizio tranviario della tratta urbana della ferrovia Cagliari-Isili, su cui dalla met\u00e0 degli anni novanta veniva espletato un servizio di trasporto di tipo ferroviario-metropolitano.\nLa costruzione della linea fu finanziata dalla Regione Sardegna e dall'Unione europea, per complessivi 33 milioni di Euro. Con il finanziamento vennero inoltre acquistate le vetture tranviarie e furono costruiti il centro rimessa e manutenzione (CRM) di Monserrato ed il capolinea cagliaritano di piazza Repubblica, che ospita alcuni uffici della tranvia.\nLa costruzione e i primi anni di esercizio.\nI lavori della linea 1 ebbero inizio nel giugno 2004 e furono completati nel maggio 2007. Nei mesi successivi fu dato il via al pre-esercizio della linea, che fu infine inaugurata il 17 marzo 2008 con nove fermate: Repubblica, Gennari, Genneruxi, Mercalli, Versalio, Centro Commerciale, Caracalla, Redentore e Gottardo. Sempre quell'anno importanti cambiamenti al tracciato della rete furono intrapresi in accordo tra regione e comuni, ulteriormente modificato negli anni successivi, specie per quanto riguarda il passaggio dei tram nel centro di Cagliari.\nL'estensione della rete.\nI lavori di ampliamento della rete hanno ebbero inizio negli anni dieci: nel 2010 furono aperti i cantieri di prolungamento della linea 1 da Monserrato Gottardo all'omonima cittadella del Policlinico Universitario.\nNel 2012 fu dato inizio alla realizzazione della linea 2 (da Monserrato Gottardo a Settimo). \nLa tratta Gottardo-Policlinico fu inaugurata il 14 febbraio 2015 (assieme alla stazione intermedia in via dell'Argine) mentre la linea 2 Monserrato Gottardo-Settimo San Pietro fu attivata il 3 aprile dello stesso anno senza fermate intermedie.\nIl 21 aprile 2018 fu inaugurata la fermata di Selargius Camelie della linea 2.\nCaratteristiche.\nLa rete \u00e8 elettrificata a 750 Volt a corrente continua ed \u00e8 in buona parte a binario unico salvo la tratta Gottardo - Policlinico e due ulteriori brevi sezioni che sono a doppio binario. Lo scartamento \u00e8 quello ridotto a 950\u00a0mm, che ha permesso fra l'altro l'utilizzo del deposito ferroviario ARST di Monserrato.\nLa tranvia, risultando in gran parte dalla ricostruzione di una linea ferroviaria, \u00e8 totalmente in sede riservata, allontanandosi spesso dai tracciati stradali; le numerose intersezioni sono regolate da semafori con asservimento in favore del transito dei veicoli tranviari. Il tratto Gottardo-Policlinico, dove sono operative le linee 1 e 2, \u00e8 di costruzione pi\u00f9 recente ed \u00e8 invece interamente su viadotto.\nLe fermate, con banchina lunga 30\u00a0m, derivano in vari casi dalla ricostruzione delle preesistenti fermate ferroviarie. La fermata di Monserrato Gottardo \u00e8 situata nella parte ovest dell'area occupata dagli impianti della stazione di Monserrato, da dove ha origine la ferrovia per Isili.\nI primi 4\u00a0km di questa ferrovia sono percorsi anche dai tram in servizio sulla linea 2 Gottardo-Settimo San Pietro; si tratta pertanto di un sistema di tipo tram-treno. La stazione di Settimo San Pietro \u00e8 dotata di un binario tronco adibito a capolinea della linea 2.\nPercorso.\nLinea 1.\nLa linea collega piazza Repubblica (Cagliari) al Policlinico Universitario di Monserrato e all'attigua Cittadella Universitaria, dove sono concentrate quasi tutte le facolt\u00e0 scientifiche dell'Ateneo cagliaritano; comprende undici stazioni, di cui due capolinea e nove fermate. \u00c8 in gran parte a binario unico eccetto i tratti fra piazza Repubblica e largo Gennari, la ex stazione di Pirri e la fermata di Monserrato Via Caracalla e dalla stazione di Monserrato San Gottardo al Policlinico; sono inoltre presenti i raddoppi alle stazioni, eccetto quelle Centro Commerciale e via del Redentore. Il tratto a doppio binario compreso fra la stazione di Monserrato e il Policlinico, costruito \"ex novo\" sovrapponendosi in parte al percorso del mai completato tracciato ferroviario Monserrato-San Paolo e inaugurato nel febbraio 2015 \u00e8 lungo 1,760\u00a0km e si sviluppa interamente su viadotto scavalcando la statale 554; le due fermate attive lungo questo percorso si presentano quindi sopraelevate e sono servite ciascuna da due ampie rampe di scale e due ascensori.\nLa linea \u00e8 in funzione dalle 5:40 alle 23:10 e le corse vengono effettuate con una frequenza massima di 10 minuti dalle 6:26 a fine giornata (partenze da Monserrato Policlinico), con sei tram in circolazione, e di 20 minuti a inizio giornata e nei festivi, con tre convogli in circolazione. Il tempo di percorrenza dell'intera tratta \u00e8 di 22 minuti.\nLinea 2.\nLa linea collega lo scalo di Monserrato Gottardo col paese di Settimo San Pietro. Si tratta di un sistema tram-treno, in quanto la stessa tratta \u00e8 percorsa anche dai treni locali da e per Mandas e Isili. Il tratto di linea interessato dal sistema tram-treno \u00e8 interamente a binario unico; il capolinea \u00e8 situato nella parte sud della stazione di Settimo San Pietro, in un binario appositamente ricavato per la sosta dei convogli tranviari.\nLa linea \u00e8 in funzione nei giorni feriali dalle 6:18 (direzione Settimo) alle 21:20 (direzione Monserrato), con un solo tram in circolazione, data la brevit\u00e0 del percorso. Sono previste 32 corse per entrambe le direzioni di marcia nei giorni feriali, con una frequenza che oscilla mediamente fra i 20 e i 30 minuti, mentre nei giorni festivi vi sono 39 corse con frequenza fissa ogni 20 minuti, sempre per entrambe le direzioni. La relazione viene percorsa in circa 6 minuti.\nParco rotabili.\nLa prima fornitura di veicoli era composta da 6 unit\u00e0 prodotte dalla \u0160koda Transportation del tipo \u0160koda 06 T, consegnate in occasione dell'inaugurazione della linea 1 e in seguito integrate con ulteriori 3 unit\u00e0 analoghe.\nNel 2013 la fornitura di ulteriori 3 tram articolati, con opzione per ulteriori 6 veicoli, venne aggiudicata alla CAF con un'offerta da 7,7 milioni di euro. Tali mezzi sono entrati in servizio il 21 aprile 2018.\nProgetti di estensione.\nIl progetto originale.\nIl sistema venne inizialmente progettato con l'intento di realizzare una rete formata da due anelli: il primo a essere interessato ai lavori ful'anello Ovest (costituito dall'attuale linea 1) il quale colegava piazza Repubblica (Cagliari) a Monserrato, poi al Policlinico ed infine alla frazione di Selargius Su Planu. L'anello Est, mai realizzato, riguardava il collegamento tra Cagliari e gli altri centri del retroterra.\nIl progetto del 2008.\nIl 2 febbraio 2008, la Regione present\u00f2, assieme alle FdS, un nuovo progetto per 8 linee tranviarie, con un investimento pari a 319 milioni di euro (da utilizzare per la costruzione delle linee da 3 a 8) per un'estensione totale di 43,75\u00a0km. Oltre alle gi\u00e0 previste linee 1 (Piazza Repubblica-San Gottardo) e 3 (San Gottardo-Policlinico), altre linee prevedevano il collegamento del capoluogo con Quartu, Settimo e Sinnai e la realizzazione di ulteriori direttrici che da tali comuni permettessero di raggiungere l'aeroporto di Cagliari-Elmas, la stazione FS di Cagliari e il porto, ma il progetto non ha avuto seguito.\nIl progetto definitivo.\nNel 2016 venne presentato il progetto di prolungamento della linea 1, che consiste nel collegare l'attuale capolinea di Piazza Repubblica alla stazione di Cagliari FS con cinque fermate: Municipio, Darsena, Lussu, Bonaria, San Saturnino. Nel 2019 venne presentato il progetto definitivo e i lavori avrebbero dovuto partire nell'ottobre dello stesso anno e terminare nel 2021, ma nel corso del 2020, per ragioni in parte legate alla pandemia del virus Sars-Covid-19, i lavori vennero rinviati. Il 17 dicembre 2020 \u00e8 stato annunciato che i lavori sarebbero dovuti partire il 16 gennaio 2021, ma per altri problemi essi sono partiti il 26 marzo 2021 per potersi concludere nel 2023 ."}
{"id": "1218950", "revid": "125998742", "url": "https://it.wikipedia.org/wiki?curid=1218950", "title": "Jo\u00e3o Moutinho", "text": "Considerato uno dei migliori giocatori portoghesi della sua generazione, nella sua carriera con i club ha vestito le maglie di Sporting Lisbona, Porto, Monaco e Wolverhampton, vincendo tre campionati portoghesi, tre Coppe del Portogallo, quattro Supercoppe di Portogallo, un campionato francese e una UEFA Europa League.Con la nazionale portoghese, di cui \u00e8 il secondo giocatore per presenze \"all-time\" alle spalle di Cristiano Ronaldo, ha partecipato a due campionati del mondo (2014 e 2018), a quattro campionati d'Europa (2008, 2012, 2016 e 2020) \u2013 vincendo quello del 2016, primo titolo ottenuto dal Portogallo \u2013, a una Confederations Cup (2017) e alla fase finale di una Nations League (2018-2019) \u2013 vincendo anche quest'ultima.\nCaratteristiche tecniche.\n\u00c8 un centrocampista centrale ambidestro dotato di un'eccellente visione di gioco e dalle notevoli qualit\u00e0 tecniche; tra le sue migliori qualit\u00e0 rientrano il controllo del pallone, la notevole precisione nei passaggi e l'abilit\u00e0 nel lancio lungo, sia ad aprire il campo che in profondit\u00e0. Sebbene sia un giocatore offensivo, \u00e8 poco avvezzo sia al goal che all'assist prediligendo invece la prima costruzione della manovra ed \u00e8 in grado di farsi valere in fase difensiva grazie ad una notevole intelligenza tattica, arma con cui sopperisce ad una non elevata mobilit\u00e0. Tra i suoi difetti si annovera la resistenza alla fatica: per questo durante il vittorioso europeo del 2016 e nella stagione culminata con la vittoria della Ligue 1 2016-2017 \u00e8 stato usato dai suoi allenatori Fernando Santos e Leonardo Jardim principalmente come arma tattica a gara in corso.\nPredilige il ruolo di interno con compiti di regia in un centrocampo a due, ma pu\u00f2 ricoprire anche il ruolo di regista o mezzala in un centrocampo a tre.\n\u00c8 un ottimo battitore di calci piazzati.\nCarriera.\nClub.\nSporting Lisbona.\nCresciuto nelle giovanili dello Sporting Lisbona, entra in prima squadra nel 2004, ne diventa capitano nel 2007, e colleziona in 6 anni (tra campionato e coppe) 249 presenze e 31 gol.\nCon lo Sporting vince due Coppe di Portogallo (2006-2007 e 2007-2008) e due Supercoppe di Portogallo (2007 e 2008).\nPorto.\nIl 5 luglio 2010 si trasferisce al Porto per 11 milioni di euro, firmando un contratto quinquennale; in cambio allo Sporting \u00e8 andato il difensore centrale Nuno Coelho.\nL'esordio arriva il 14 agosto seguente contro il Naval, partita terminata 1-0 per il Porto. Con 3 dei suoi 6 assist totali riesce a far vincere la sua squadra contro il Rio Ave (1-0), il Portimonense (2-3) e contro la sua ex squadra, lo Sporting Lisbona. A fine anno vince il suo primo campionato e la sua prima Europa League.\nIl nuovo anno inizia con la sconfitta del Porto in Supercoppa europea contro il per 2-0. L'esordio nel campionato 2011-12 avviene nella prima giornata, contro il Guimar\u00e3es, vincendo 1-0. L'esordio in Champions League avviene il 13 settembre 2011, contro lo (partita vinta 2-1). Fa il suo primo gol stagionale nel match, vinto 3-0, contro il Set\u00fabal. A fine anno il Porto si qualifica al 1\u00ba posto in campionato e vince la sua seconda Supercoppa portoghese.\nIl suo 3\u00ba anno con il Porto comincia con un pareggio per 1-1 contro Gil Vicente. Segna il suo primo gol stagionale contro il Coimbra, dando il contributo finale per la vittoria (2-1). La sua prima rete con il Porto in Champions arriva contro la Dinamo Zagabria, facendo anche 2 assist e permettendo, in maggioranza, la vittoria per 3-0. Invece nella Ta\u00e7a da Liga gioca 2 partite, segnando 2 gol, rispettivamente contro l'Estoril Praia (2-2) e contro il Set\u00fabal (vinta 1-0).\nRicapitolando, con il Porto di Andr\u00e9 Villas-Boas vince subito la Supercoppa di Portogallo, poi, fa il treble vincendo Campionato, Coppa di Portogallo e Europa League. Con il nuovo tecnico V\u00edtor Pereira, rivince la Supercoppa di Portogallo, ma deve arrendersi al Barcellona nella sfida di Supercoppa europea.\nMonaco.\nIl 24 maggio 2013, il Monaco ne ufficializza l'acquisto insieme al compagno di squadra James Rodr\u00edguez. Complessivamente il cartellino di entrambi \u00e8 costato alla squadra francese 70 milioni di euro.\nAnche se nelle prime 3 partite rimane in panchina, riesce a conquistare il posto da titolare, difatti esordisce da titolare nella partita contro il Marsiglia (vinta 2-1), uscendo al 90', realizzando anche l'assist della vittoria. Segna il suo primo gol in maglia biancorossa il 29 settembre seguente, contro il Reims (partita finita 1-1).\nIl campionato viene chiuso al 2\u00ba posto (80 punti), a 9 punti dal PSG.\nLa sua seconda stagione con il club monegasco inizia male, infatti perde le prime due partite di campionato, la prima contro il Lorient per 1-2 allo Stade Louis II, e l'altra per 4-1 contro il Bordeaux allo Stadio Chaban-Delmas. Inizia con tre punti la sua avventura in Champions League, con un 1-0 contro il allo Stade Louis II. Decide l'incontro proprio il centrocampista portoghese, che, con l'assist di testa di Dimit\u0103r Berbatov, mette a segno il suo primo gol nella massima competizione europea con la maglia del club di Monaco. Perno inamovibile della squadra monegasca, il portoghese fornisce ottime prestazioni coronate con il gol alla 10\u00aa giornata contro l'Evian su calcio di rigore e contro il Caen entrambi allo Stadio Louis II.\nWolverhampton.\nIl 24 luglio 2018 passa agli inglesi del .\nNazionale.\nDal 2005 al 2007 ha fatto parte della nazionale Under-21, e successivamente entra a far parte di quella maggiore.\nL'esordio con il Portogallo avviene il 17 agosto 2005 contro l'Egitto (match vinto 2-0).\nPartecipa all'Europeo 2008, ma non viene selezionato al Mondiale 2010.\nFa parte della lista dei 23 convocati per l'Europeo 2012. Gioca titolare nelle amichevoli pre-competizione contro la Polonia, la Macedonia, la Turchia, e poi nelle 5 partite di Euro 2012, in cui il Portogallo viene eliminato nella semifinale contro la Spagna, perdendo 4-2 ai calci di rigore, con Moutinho che ha sbagliato il suo tiro dal dischetto.\nMoutinho, inoltre, disputa i play-off per partecipare al Mondiale di Brasile 2014, dove sfida la Svezia di Zlatan Ibrahimovi\u0107. L'andata, in casa, viene vinta per 1-0, il ritorno, in Svezia, lo vede giocare da protagonista, facendo due assist, trasformati da Cristiano Ronaldo (match vinto 3-2). Il Portogallo ottiene cos\u00ec l'accesso al mondiale brasiliano.\nViene convocato per gli Europei 2016 in Francia. Il 10 luglio si laurea campione d'Europa dopo la vittoria in finale sulla Francia padrona di casa per 1-0, ottenuta grazie al goal decisivo di \u00c9der durante i tempi supplementari.\nConvocato per la Confederations Cup 2017 in Russia, in occasione della sfida contro la del 24 giugno, valevole per la fase a gironi, raggiunge quota 100 presenze con il Portogallo.\nViene poi chiamato per i Mondiali 2018 giocati in Russia.\nIl 14 novembre 2020 raggiunge quota 128 presenze in nazionale, sorpassando Figo e diventando il secondo calciatore pi\u00f9 presente nella storia della selezione lusitana.\nStatistiche.\nPresenze e reti nei club.\n\"Statistiche aggiornate al 3 gennaio 2022.\"\nCronologia presenze e reti in nazionale.\n "}
{"id": "1219011", "revid": "287204", "url": "https://it.wikipedia.org/wiki?curid=1219011", "title": "Northern League", "text": "Con il nome di Northern League si possono identificare numerose leghe di varie discipline sportive:\nBaseball.\nNegli Stati Uniti d'America con lo stesso nome sono citate due distinte leghe di baseball:"}
{"id": "1219013", "revid": "767487", "url": "https://it.wikipedia.org/wiki?curid=1219013", "title": "Daughter (Pearl Jam)", "text": "Daughter \u00e8 un singolo del gruppo grunge statunitense Pearl Jam, secondo estratto dall'album Vs. del 1993. \"Daughter\" esord\u00ec al primo posto della Mainstream Rock Tracks e della Modern Rock Tracks di Billboard, aumentando il successo della band in seguito al celebre \"Ten\". La canzone raggiunse la posizione 28 nella US Top 40 Mainstream, divenendo anche il primo singolo ad entrare in questa classifica; nel 1995 la canzone fu nominata ai Grammy Award per la categoria Grammy Award alla miglior performance rock di un duo o un gruppo. \"Daughter\" continua ad essere una pietre miliari delle radio di rock alternativo e tutt'oggi la band la suona quasi ad ogni show, allungando la parte finale con una improvvisazione di un segmento di un'altra canzone; questo segmento viene chiamato \"Daughter tag\".\nUna versione dal vivo fu proposta dalla band nell'aprile 1994 al \"Saturday Night Live\", solo otto giorni dopo la morte di Kurt Cobain, icona del grunge e leader e frontman dei Nirvana. Questa versione fu un tributo a Cobain e viene chiamata \"Daughter/Hey Hey, My My\", in quanto l'estensione della canzone \u00e8 una parte di \"Hey Hey, My My (Into the Black)\" di Neil Young, canzone che Kurt Cobain cit\u00f2 nella sua lettera d'addio.\nSignificato del testo.\nEddie Vedder su questa canzone:"}
{"id": "1219014", "revid": "1501558", "url": "https://it.wikipedia.org/wiki?curid=1219014", "title": "Campionato mondiale di calcio 2006", "text": "Il Campionato mondiale di calcio FIFA 2006 o Coppa del Mondo FIFA 2006 (in tedesco: Fu\u00dfball-Weltmeisterschaft 2006, in inglese: 2006 FIFA World Cup), noto anche come Germania 2006, \u00e8 stata la diciottesima edizione del campionato mondiale di calcio per squadre nazionali maggiori maschili organizzato dalla FIFA e la cui fase finale si disput\u00f2 dal 9 giugno al 9 luglio 2006 in Germania. Il motto dell'evento era \"Il mondo a casa di amici\" (\"Die Welt zu Gast bei Freunden\").\nLa Coppa del mondo fu vinta dall', che nella finale giocata il 9 luglio allo stadio Olimpico di Berlino prevalse sulla Francia ai rigori per 5-3, dopo i tempi supplementari conclusi sull'1-1. Per gli \"azzurri\" fu il quarto titolo mondiale dopo quelli del 1934, 1938 e 1982. Per la seconda volta il titolo fu assegnato dopo i tiri di rigore (in precedenza era successo solo nel campionato mondiale di calcio 1994, quando la stessa Italia venne battuta dal per 3-2).\nA partire da questa edizione, la gara inaugurale vede giocare la squadra del Paese ospitante e non pi\u00f9 quella detentrice del trofeo, come accadeva fino a quattro anni prima. Questa fu anche la prima Coppa del Mondo alla quale la nazionale detentrice del titolo non venne ammessa di diritto alla fase finale.\nAssegnazione.\nIl 7 luglio 2000 l'incontro per decidere chi avrebbe ospitato il campionato del mondo del 2006 si tenne per la sesta volta consecutiva a Zurigo. Le nazioni candidate erano quattro dopo il ritiro della propria candidatura da parte del Brasile, avvenuta tre giorni prima della votazione. Erano previsti tre turni di voto in ognuno dei quali veniva eliminata la squadra che aveva ricevuto meno voti. I primi due turni si svolsero il 6 luglio, e l'ultimo il 7 luglio. Il primo a essere eliminato fu il Marocco che ottenne solo tre voti su 24; l'Inghilterra venne eliminata al secondo turno con soli due voti. All'ultimo turno la Germania batt\u00e9 per 12 voti a 11 il Sudafrica, ma il successo tedesco fu macchiato da un tentativo di corrompere un membro della giuria. Infatti, la notte prima della votazione, la rivista satirica tedesca \"Titanic\" mand\u00f2 delle lettere a rappresentanti della FIFA, offrendo loro dei doni (come cestini con prodotti tipici teutonici) nel caso avessero votato per la Germania. Il delegato dell'Oceania Charles Dempsey, che supportava la candidatura del Sud Africa, si astenne per \"intollerabili pressioni\" alla vigilia della votazione. Se Dempsey avesse votato, sarebbe finita 12\u00a0\u2013 12, e sarebbe toccato al presidente della FIFA Sepp Blatter, che sosteneva la candidatura del Sudafrica, scegliere quale sarebbe stata la nazione ospitante. Il 16 luglio 2012 il presidente Blatter, in un'intervista al quotidiano svizzero \"SonntagsBlick\", torn\u00f2 sull'accaduto, avanzando il sospetto che la Germania avesse comprato l'assegnazione del mondiale 2006.\nCandidate:\nControversie.\nTraffico di prostitute.\nL'Assemblea parlamentare del Consiglio d'Europa (PACE), il Consiglio nordico e Amnesty International hanno espresso il loro disappunto sull'incremento del traffico di prostitute durante il mondiale. PACE e Amnesty hanno denunciato che donne e ragazze si sono prostituite durante l'edizione di Germania 2006: hanno chiesto alle autorit\u00e0 tedesche di monitorare i bordelli durante il Mondiale e sostenere le vittime del traffico.\nStando a quanto dichiarato dalle forze di polizia locali, non furono rilevati incrementi significativi in tema di prostitute durante lo svolgimento del torneo.\nProblemi con gli sponsor.\nPrima della gara -, il produttore di birra Bavaria distribu\u00ec dei \"lederhosen\" (pantaloni tipici tedeschi) con il proprio logo ad alcuni tifosi olandesi. Per tutelare i propri sponsor ufficiali, tuttavia, la FIFA proib\u00ec attivit\u00e0 di marketing all'interno degli stadi: in questo caso, a essere lesa era la Budweiser. I supporter olandesi furono quindi costretti a spogliarsi e dovettero seguire la partita in mutande.\nStadi.\nNel 2006 la Germania poteva vantare un considerevole numero di stadi in grado di soddisfare la capacit\u00e0 minima richiesta di posti per ospitare le partite dei Mondiali. Vennero scelti 12 stadi. Tra gli esclusi risult\u00f2 l'Olympiastadion di Monaco di Baviera (69\u00a0250): nonostante i regolamenti FIFA permettessero di scegliere due stadi presenti nella stessa citt\u00e0, l'organizzazione tedesca decise altrimenti. Anche l'LTU Arena di D\u00fcsseldorf (51\u00a0500), il Weserstadion di Brema (43\u00a0000) e lo Stadion im Borussia-Park di M\u00f6nchengladbach (46\u00a0249) vennero esclusi.\nI 12 stadi che ospitarono le partite dei mondiali furono:\nDurante il torneo, molti stadi cambiarono denominazione, in quanto la FIFA proibisce la sponsorizzazione degli stadi a meno che gli sponsor degli stadi siano anche sponsor ufficiali FIFA. Per esempio, l'Allianz Arena a Monaco di Baviera fu ribattezzato \"FIFA World Cup Stadium, Munich\" (o in tedesco: \"FIFA WM-Stadion M\u00fcnchen\"), e anche le lettere dello sponsor Allianz vennero rimosse o coperte. Alcuni di questi stadi avevano pure una capacit\u00e0 minore del solito durante la Coppa del Mondo per il fatto che i regolamenti FIFA proibiscono di utilizzare i posti in piedi.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nQualificazioni.\nLa fase eliminatoria, svoltasi dal settembre 2003 al novembre 2005, vide la partecipazione di 198 squadre nazionali: le innovazioni regolamentari disposte dalla FIFA impedirono la qualificazione diretta del Brasile, laureatosi campione del mondo nel 2002 ma obbligato a garantirsi sul campo la difesa del titolo.\nL'ammissione d'ufficio venne riconosciuta alla sola Germania, in qualit\u00e0 di nazione ospitante.\nSorteggio dei gruppi.\nI criteri per il sorteggio della fase a gironi si basarono sul ranking mondiale aggiornato al dicembre 2005, nonch\u00e9 su base geografica: quest'ultimo accorgimento era volto ad evitare la presenza di pi\u00f9 squadre appartenenti alla medesima confederazione in uno stesso gruppo. I padroni di casa tedeschi furono assegnati preventivamente al girone A, mentre i detentori del Brasile vennero inseriti in anticipo nel gruppo F.\nCon la prima urna riservata alle teste di serie, le restanti formazioni vennero suddivise in tre fasce. Un'urna apposita interess\u00f2 la Serbia-Montenegro, squadra che partecip\u00f2 al torneo con la doppia denominazione malgrado l'indipendenza tra i due stati divenuta ufficiale nel giugno 2006.\nL'estrazione che determin\u00f2 i gironi avvenne a Lipsia il 9 dicembre 2005. L'esito fu il seguente:\nPer garantire un adeguato periodo di riposo agli atleti, nel dicembre 2004 la FIFA aveva stabilito la conclusione dei campionati nazionali entro il 14 maggio 2006.\nRiassunto del torneo.\nGruppo A.\nIl 9 giugno 2006, nella gara inaugurale a Monaco di Baviera, la vicecampione del mondo in carica sconfisse la per 4-2, mentre nell'altro incontro l', alla sua seconda partecipazione in Coppa del Mondo, batt\u00e9 la 2-0. Nella seconda giornata, il 14 giugno, i tedeschi sconfissero a Dortmund la per 1-0, qualificandosi agli Ottavi di finale con un turno d'anticipo. Il giorno successivo si qualific\u00f2 anche l' sconfiggendo la . Nell'ultimo turno, la Germania super\u00f2 i sudamericani per 3-0, ottenendo il primo posto nel girone, mentre la Polonia, comunque eliminata, giunse terza.\nGruppo B.\nNella partita inaugurale del Gruppo B l' sconfigge prima il grazie ad un autogol del difensore Gamarra nel tentativo di respingere una punizione di Beckham all'interno dell'area di rigore, e poi la debuttante (2-0) con le reti di testa di Crouch e Gerrard dalla distanza. Pass\u00f2 il turno classificandosi al primo posto con 7 punti (2 successi e un pareggio) ma perse nei primi minuti della sfida contro la Svezia (pareggiata per 2-2) il suo attaccante Michael Owen per un grave infortunio al ginocchio. Dal canto suo, la non and\u00f2 oltre lo 0-0 contro Trinidad &amp; Tobago e vinse di misura (1-0) contro il Paraguay, e pass\u00f2 quindi come seconda classificata con 5 punti (ottenuti con 2 pareggi e una vittoria). Furono eliminati , terzo con 3 punti, e , ultimo con un solo punto.\nGruppo C.\nNel \"gruppo della morte\" nella prima giornata l', vicecampione d'America e della Confederations Cup, sconfisse la 2-1 grazie ai gol di Crespo e Saviola (di Drogba la rete ivoriana) mentre i batterono 1-0 i serbomontenegrini con un gol di Robben. Il 16 giugno le gerarchie vennero definite: l' inflisse alla una sconfitta per 6-0 (con la doppietta di Maxi Rodriguez, i gol di Cambiasso e Crespo e le prime reti mondiali dei due giovani Lionel Messi e Carlos Tevez), mentre gli \"Orange\" batterono gli ivoriani per 2-1, qualificandosi anche loro. Le partite del 21 giugno servono solo a stabilire la classifica finale, a qualificazioni gi\u00e0 decise: argentini e olandesi pareggiano 0-0, risultato che consente ai sudamericani di vincere il girone per la miglior differenza reti (+7 contro il +2 olandese), mentre nell'altra partita gli ivoriani rimontano da 0-2 a 3-2, ottenendo una vittoria che li consola dall'eliminazione dal Mondiale.\nGruppo D.\nA differenza del Gruppo C, quello D era considerato il girone pi\u00f9 facile. Come da pronostico, , finalista europeo uscente, e guidano il girone dalla prima giornata; i nordamericani batterono l' 3-1, mentre i lusitani sconfissero l' in una gara molto sentita per gli africani, visto che si trattava del loro esordio alla fase finale di un mondiale ed erano, fino al 1975, una colonia portoghese. Nella giornata successiva, il Portogallo, batt\u00e9 l'Iran 2-0 e ottenne la qualificazione agli ottavi con un turno d'anticipo, mentre il Messico, pareggiando 0-0 con l'Angola, si qualific\u00f2 solo all'ultimo turno, grazie al pareggio (1-1) tra Angola e Iran, nonostante la sconfitta per 2-1 contro gli iberici.\nGruppo E.\nIl gruppo E inizi\u00f2 il 12 giugno con -, vinta dai cechi per 3-0, e prosegu\u00ec in serata con -, con gli \"Azzurri\" che vinsero l'incontro per 2-0 grazie ad Andrea Pirlo nel primo tempo e Vincenzo Iaquinta nel secondo. Il 17 giugno il super\u00f2 per 2-0 i cechi mentre a Kaiserslautern l'Italia, dopo essere passata in vantaggio con Alberto Gilardino, venne raggiunta dagli Stati Uniti a causa di un autogol di Cristian Zaccardo; la gara fu cos\u00ec intensa sul piano agonistico che le due squadre conclusero in 10 contro 9, con Daniele De Rossi che fu espulso per una gomitata allo statunitense Brian McBride che gli cost\u00f2 4 giornate di squalifica. Nell'ultima giornata, gli azzurri, obbligati a vincere per evitare i campioni in carica del negli ottavi di finale, lottarono ad Amburgo contro una anch'essa in cerca della qualificazione: nel primo tempo segn\u00f2 di testa Marco Materazzi (subentrato dopo pochi minuti a Nesta fermato da un infortunio, il terzo in altrettanti mondiali consecutivi per il difensore del Milan), mentre all'87' Filippo Inzaghi realizz\u00f2 la rete del 2-0 che qualific\u00f2 l'Italia come vincitrice del girone con 7 punti. Nell'altra partita il riusc\u00ec a sconfiggere gli statunitensi per 2-1 e ottenne la qualificazione nella sua prima partecipazione ai Mondiali.\nGruppo F.\nIn questo girone, gi\u00e0 dalle prime partite si cap\u00ec che prevalere non sarebbe stato facile per le favorite e , quest'ultimo campione del Sudamerica e del Mondo in carica, nonch\u00e9 detentore della Confederations Cup. L', tornata alla fase finale dopo l'edizione del 1974 e allenata da Guus Hiddink, sconfisse il per 3-1, mentre il , pur giocando al di sotto delle aspettative, batt\u00e9 la per 1-0 con gol di Kak\u00e1. Nella giornata successiva i \"verdeoro\" si qualificarono con un turno d'anticipo battendo l'Australia per 2-0, con gol di Adriano e Fred, mentre croati e giapponesi pareggiarono per 0-0. Nell'ultimo turno i Campioni in carica batterono il per 4-1 con doppietta di Ronaldo (eguagliando il record di Gerd M\u00fcller di 14 gol nei Mondiali) e un gol di Juninho e Gilberto. Costretta a vincere, la Croazia pass\u00f2 due volte in vantaggio, ma venne rimontata ambo le volte dall'Australia che super\u00f2 cos\u00ec per la prima volta nella sua storia la fase a gironi di un campionato mondiale.\nGruppo G.\nNella gara di debutto del gruppo G, e pareggiarono per 0-0, mentre la , dopo il controverso quarto posto di quattro anni prima, vinse facilmente contro il , compagine all'esordio in un mondiale. In Francia-Corea del Sud i francesi passarono in vantaggio con Thierry Henry al 9' ma vennero raggiunti da Park Ji-sung all'81', dopo una serie di errori difensivi, e recriminarono per un gol non convalidato dall'arbitro. Dopo la vittoria elvetica sul Togo per 2-0, la Francia, col rischio di uscire al primo turno come nel 2002 e per giunta privi di privi dello squalificato Zin\u00e9dine Zidane, dovette dunque sconfiggere il Togo con almeno due reti di scarto; riusc\u00ec per sua fortuna vincendo per 2-0 e si qualific\u00f2 agli ottavi insieme alla Svizzera che aveva sconfitto i coreani con lo stesso punteggio.\nGruppo H.\nNell'ultimo raggruppamento la ottenne tre vittorie su tre incontri, segnando 8 reti e subendone una: dopo l'esordio contro l' vinto per 4-0, le \"Furie Rosse\" vinsero in rimonta contro la per 3-1, mentre all'ultima giornata sconfissero l' per 1-0. Oltre alla Spagna pass\u00f2 il turno l', al suo esordio al Mondiale, che dopo un esordio da dimenticare sconfisse i sauditi 4-0 e la Tunisia per 1-0. I gi\u00e0 eliminati sauditi e tunisini ottennero un solo punto nello scontro diretto con un 2-2 nella prima giornata.\nOttavi di finale.\nGli ottavi abbinarono Germania-Svezia, Argentina-Messico, Italia-Australia, Ucraina-Svizzera, Inghilterra-Ecuador, Portogallo-Paesi Bassi, Brasile-Ghana e Francia-Spagna, e si disputarono tra il 24 e il 27 giugno.\nLa prima a qualificarsi fu la , che elimin\u00f2 la battendola per 2-0 con doppietta di Lukas Podolski nei primi 12', mentre in serata l', dopo una brillante prima fase, soffr\u00ec contro il andando in svantaggio dopo 6'; riusc\u00ec per\u00f2 a pareggiare con Hern\u00e1n Crespo e poi, ai supplementari, Maxi Rodr\u00edguez segn\u00f2 la rete del 2-1 che permise alla \"Selecci\u00f3n\" di qualificarsi e affrontare i padroni di casa a Berlino. Il 25 giugno, l' sconfisse l' con una rete su calcio di punizione di David Beckham, mentre il elimin\u00f2 i battendoli 1-0 in una gara molto accesa, conclusa in 9 contro 9.\nIl 26 giugno, l' torn\u00f2 a Kaiserslautern per sfidare l': l'incontro si rivel\u00f2 pi\u00f9 difficile del previsto per i favoriti \"Azzurri\", costretti dall'inizio del secondo tempo a giocare in inferiorit\u00e0 numerica a causa dell'espulsione di Marco Materazzi (colpevole di aver interrotto una chiara occasione da rete per gli avversari). Quando la partita pareva ormai indirizzarsi verso i supplementari, allo scadere del recupero l'australiano Lucas Neill argin\u00f2 fallosamente in area uno spunto dell'italiano Fabio Grosso: ne nacque un calcio di rigore che Francesco Totti trasform\u00f2 per l'1-0 che valse il passaggio al turno successivo.\nIn serata, - , dopo lo 0-0 dei tempi regolamentari e supplementari, fu decisa ai rigori per 3-0 in favore degli ucraini: a squadra di \u0160ev\u010denko si qualific\u00f2 cos\u00ec per la prima volta anche ai quarti di finale, mentre gli elvetici lasciarono Germania 2006 pur vantando un singolare record: in quattro partite non hanno mai sub\u00ecto gol, risultando la miglior difesa del torneo. Il elimin\u00f2 il 3-0, grazie anche alla rete che vale a Ronaldo, autore del primo gol, il titolo di capocannoniere della storia dei mondiali con 15 reti in tre edizioni (4 nel 1998, 8 nel 2002 e 3 nel Mondiale tedesco), mentre nella sfida tra e , dopo l'iniziale vantaggio spagnolo, i transalpini vinsero 3-1, accedendo al turno successivo.\nQuarti di finale.\nI quarti di finale abbinarono Germania-Argentina, Italia-Ucraina, Inghilterra-Portogallo e Brasile-Francia, e si disputarono il 30 giugno e il 1\u00ba luglio.\nNel primo incontro a Berlino, l' cerc\u00f2 la rivincita della finale del persa a Roma contro i tedeschi: al 49' la squadra di Pekerman pass\u00f2 in vantaggio con Roberto Ayala, ma all'80' Klose segn\u00f2 il gol del pareggio che port\u00f2 la gara ai tempi supplementari e poi ai rigori. Dal dischetto i tedeschi realizzarono 4 rigori su 4, mentre Jens Lehmann par\u00f2 due tiri di rigore. Il portiere dichiarer\u00e0 poi che si era preparato dei bigliettini su cui aveva studiato, il giorno prima, i movimenti dei calciatori sudamericani nell'eventualit\u00e0 che la gara si decidesse ai rigori. In serata, l' fece ritorno ad Amburgo contro l', e and\u00f2 in vantaggio dopo pochi minuti con Gianluca Zambrotta per poi nel secondo tempo, dopo aver subito il pressing ucraino, chiudere la partita con due gol di Luca Toni, vincendo 3-0 e qualificandosi per la semifinale contro la Germania. Il giorno dopo la gara tra e , finita 0-0 dopo i tempi supplementari, fu decisa ai rigori a favore dei lusitani per 3-1, che inflissero agli inglesi la terza eliminazione ai tiri dal dischetto dopo quelle del 1990 e del 1998 e si qualificarono alle semifinali per la prima volta dopo l'edizione del 1966. Nell'ultima gara tra e , i \"Verdeoro\", grandi favoriti alla vigilia e alla ricerca della rivincita della finale del , furono sconfitti per 1-0 da un gol di Thierry Henry e abbandonarono il torneo dopo tre finali consecutive nelle precedenti edizioni, due delle quali vinte (1994 e 2002).\nSemifinali.\nPer la quarta volta nella storia dei Mondiali le semifinaliste furono Nazionali dello stesso continente, e per giunta tutte europee: era gi\u00e0 successo nel 1934, nel 1966 e nel 1982.\nIl 4 luglio a Dortmund si sfidarono e , in uno stadio tradizionalmente favorevole ai tedeschi, sempre vittoriosi nella citt\u00e0 della Renania Settentrionale-Vestfalia. Gli \"Azzurri\" sembrarono prevalere sui tedeschi, ma al 90' il risultato rimase fermo sullo 0-0. Si giocarono quindi i tempi supplementari, durante i quali Gilardino e Zambrotta colpirono rispettivamente un palo e una traversa. Al 119', sugli sviluppi di un calcio d'angolo, Andrea Pirlo serv\u00ec Grosso che, tirando di sinistro dal limite dell'area piccola, port\u00f2 l'Italia in vantaggio: l'urlo della sua esultanza ricord\u00f2 a molti, in Italia, quello di Marco Tardelli nella finale di Madrid del 1982. Un minuto dopo, con i tedeschi sbilanciati in attacco, part\u00ec un veloce contropiede italiano in cui Fabio Cannavaro rub\u00f2 palla e la cedette a Totti che la pass\u00f2 in avanti a Gilardino, il quale si port\u00f2 al limite dell'area di rigore e serv\u00ec l'accorrente Alessandro Del Piero, smarcatosi sulla sinistra dopo una cavalcata partita dalla sua area di rigore, che segn\u00f2 il definitivo 2-0. L'Italia torn\u00f2 quindi in finale dopo 12 anni ed elimin\u00f2 la Germania per la terza volta nella storia dei Mondiali (in precedenza l'aveva sconfitta nel 1970 in semifinale e nel 1982 in finale).\nL'altra semifinale, giocata a Monaco di Baviera il 5 luglio, vide la superare per 1-0 il . Decisiva risult\u00f2 una rete di Zin\u00e9dine Zidane su calcio di rigore al 33'. I francesi si qualificarono cos\u00ec per la seconda finale in tre edizioni. In questa partita ci fu il controverso episodio dell'insulto (in lingua spagnola) da parte di Zidane rivolto all'arbitro uruguaiano Jorge Larrionda (il quale probabilmente fece finta di non sentire).\nFinale per il terzo e quarto posto.\nLa finale per il terzo posto tra le sconfitte in semifinale e si tenne l'8 luglio a Stoccarda, e vide i tedeschi imporsi per 3-1. Il centravanti Miroslav Klose guadagn\u00f2 il titolo di capocannoniere del torneo con 5 reti segnate (4 anni prima in Giappone e Corea del Sud si era classificato secondo dietro a Ronaldo, segnando lo stesso numero di gol). Per i tedeschi e per il loro allenatore J\u00fcrgen Klinsmann, il 3\u00ba posto venne celebrato come un risultato sostanzialmente positivo, mentre il , con il 4\u00ba posto, ottenne il miglior risultato nella storia dei Mondiali negli ultimi 40 anni.\nFinale.\nNella finale giocata il 9 luglio all'Olympiastadion di Berlino, l' cerc\u00f2 la rivincita contro la , dopo avere perso la finale dell'Europeo del 2000. La Francia pass\u00f2 in vantaggio con un gol di Zidane al 7' su calcio di rigore calciato a \"cucchiaio\", nel quale la palla colp\u00ec prima la traversa e poi oltrepass\u00f2 la linea di porta. L'Italia reag\u00ec pareggiando con Materazzi al 19' sugli sviluppi di un calcio d'angolo. Dopo un primo tempo in cui l'Italia sembrava aver giocato meglio (un altro colpo di testa di Materazzi fu respinto sulla linea di porta e uno di Toni fin\u00ec sulla traversa), nel secondo tempo gli \"Azzurri\" soffrirono chiudendosi in difesa e lasciando spazio alle giocate transalpine, che per\u00f2 non riuscirono a produrre azioni da gol grazie a una difesa italiana ben schierata.\nNonostante il predominio francese, l'Italia tent\u00f2 la rimonta, ma si vide annullare un gol di testa di Luca Toni per fuorigioco. Anche durante i supplementari i francesi continuarono ad attaccare creando due pericoli: un tiro di Franck Rib\u00e9ry, di poco fuori, e un colpo di testa di Zidane, sventato grazie a una grande parata di Gianluigi Buffon, poi eletto migliore portiere del torneo. Al 111' Zidane fu espulso dall'arbitro Horacio Elizondo, su indicazione del quarto ufficiale di gara, per avere colpito intenzionalmente Materazzi con una testata. Al termine dei 120 minuti di gioco il risultato era ancora fermo sull'1-1 e l'assegnazione della Coppa del mondo si decise ai tiri di rigore per la seconda volta nella storia, dopo il Mondiale 1994 in cui l'Italia aveva perso contro il per 3-2. Dopo quattro rigori a testa, l'Italia era a punteggio pieno, mentre la Francia era ferma a 3 gol (Trezeguet fall\u00ec il secondo tiro dei \"Bleus\" colpendo la traversa, mentre segnarono Pirlo, Materazzi, De Rossi e Del Piero per l'Italia e Wiltord, Abidal e Sagnol per la Francia). Fabio Grosso, che aveva gi\u00e0 deciso le sfide con l'Australia e con la Germania, segn\u00f2 il rigore del definitivo 5-3 e permise all' di vincere il diciottesimo campionato mondiale di calcio, il quarto della storia \"Azzurra\" dopo i successi del 1934, 1938 e 1982.\nZidane, che alla vigilia della manifestazione aveva annunciato che avrebbe lasciato l'attivit\u00e0 agonistica dopo quella finale, all'et\u00e0 di 34 anni termin\u00f2 la propria carriera con la sconfitta e l'espulsione, ma fu comunque premiato dalla FIFA come migliore giocatore del Mondiale, davanti a Fabio Cannavaro e Andrea Pirlo; a quest'ultimo and\u00f2 anche il riconoscimento come migliore in campo della finale. Nelle settimane successive alla finale, la stampa sportiva mondiale cerc\u00f2 di scoprire quale frase Materazzi avesse rivolto a Zidane per suscitarne una cos\u00ec violenta reazione. Gli istanti del rigore finale di Fabio Grosso furono in seguito riprodotti nel video di \"Waka Waka\", la canzone di Shakira scelta come inno del Mondiale 2010.\nSecondo la critica la vittoria fu raggiunta dall'Italia di Lippi attraverso un gioco corale molto organizzato, un'eccezionale forza fisica e, come nella migliore tradizione italiana, una solida difesa, che in sette partite concesse soltanto un gol su calcio di rigore e un'autorete. Un altro fattore decisivo per la vittoria finale fu la capacit\u00e0 di non dipendere da un solo giocatore, come conferma il fatto che i dodici gol dell'Italia nel torneo furono segnati da dieci calciatori diversi.\nSuccesso.\nQuesta edizione dei Mondiali \u00e8 ricordata come la pi\u00f9 seguita nella storia della televisione. Trasmessa in 214 stati, vanta un numero totale di spettatori cumulativi pari a 2,29 miliardi.\nSecondo alcune stime la FIFA guadagn\u00f2 dall'organizzazione del Mondiale circa 1,4 miliardi di dollari, molti dei quali provenienti dalla cessione dei diritti televisivi e una parte importante anche dalla sponsorizzazione del sito web ufficiale (che, coprodotto con Yahoo, registr\u00f2 un numero di visitatori di assoluta primariet\u00e0). Il giro d'affari globale complessivo legato allo svolgimento del Mondiale fu stimato dal britannico \"Centre for Economics and Business Research\" in circa 25 miliardi di dollari di incremento di consumi, principalmente in Europa. L'Istituto di Ricerche Economiche di Monaco di Baviera stim\u00f2 nello 0,25% il possibile effetto positivo sull'economia tedesca. In uno studio intitolato \"Soccereconomics 2006\", finanziato dalla banca olandese ABN-AMRO, si teorizz\u00f2 che i risultati avrebbero influito sul consumo: la conclusione prevedeva che il maggior influsso sull'economia sarebbe potuto derivare da un'eventuale finale Germania-Italia, in cui i padroni di casa avessero perso. Secondo una previsione di Goldman Sachs, effettuata secondo calcoli prevalentemente statistici, ci si sarebbe attesa invece la vittoria del Brasile.\nSecondo alcune stime circa un miliardo e duecentomila persone nel mondo (pari al 17% della popolazione del pianeta) avrebbero assistito via televisione alla finale. In molti paesi emergenti, fra cui India, Nepal, Corea e Bangladesh, vi furono rilevanti picchi di incremento nelle vendite di televisori (primo apparecchio). Nei paesi sviluppati fu questa la prima edizione dei Mondiali diffusa in alta definizione. Negli USA l'incremento di spettatori rispetto alla passata edizione fu del 112%, mentre a Boston per la prima volta persone si radunarono per assistere alla partita su un maxi-schermo nella piazza del comune.\nPer la prima volta la RAI non trasmise tutte le partite del Mondiale, ma solo una al giorno, in un inusuale cinemascope. I diritti di tutti i match furono acquistati da SKY Italia. Per la prima volta in Italia una televisione satellitare si appropri\u00f2 di tutti i diritti di trasmissione delle partite. Anche in altre nazioni la pay-tv ha trasmesso i Mondiali (in Spagna la Digital+ del gruppo Prisa, in Germania la Premi\u00e8re). Nel paese iberico, le due nuove tv nate dalla prima riforma televisiva, Cuatro e La Sexta, trasmisero le partite del Mondiale, con la seconda che compr\u00f2 i diritti per alcune partite e per questioni di copertura sub-cedette alla prima le partite di interesse generale. Grazie alla finale Cuatro ha vinto il suo primo giorno negli ascolti.\nLa societ\u00e0 di analisi web Nielsen NetRatings ha stimato che circa utenti unici abbiano visitato il sito sportivo della BBC durante la manifestazione, con una media di circa 23' di permanenza media per utente. Il sito inglese sarebbe stato in assoluto il pi\u00f9 visto, 3 volte di pi\u00f9 di quello della FIFA.\nRisultati.\nFase a gironi.\nSu ' trovi tutte le ' delle squadre nei vari incontri."}
{"id": "1219016", "revid": "767487", "url": "https://it.wikipedia.org/wiki?curid=1219016", "title": "Ted Skjellum", "text": "Meglio conosciuto come Nocturno Culto, \u00e8 il cantante, chitarrista e bassista di uno dei gruppi pi\u00f9 importanti della scena black metal norvegese, i Darkthrone, nei quali milita dal 1986.\nPer un breve periodo ha suonato anche nei Satyricon con lo pseudonimo di Kveldulv, apparendo in \"Nemesis Divina\" e nel VHS \"Mother North\". Inoltre nel 2008 ha fondato i Sarke assieme a Thomas Berglie degli Old Man's Child, pubblicando il disco di debutto \"Vorunah\" l'anno successivo.\nAttualmente (oltre a continuare a suonare) lavora come maestro in una scuola elementare e ha due figlie. \u00c8 anche autore di un documentario intitolato \"The Misanthrope\" nel quale mette in relazione il black metal e la vita in Norvegia. Ha posseduto inoltre, assieme all'altro componente dei Darkthrone Fenriz, l'etichetta Tyrant Syndicate, la cui attivit\u00e0 \u00e8 terminata nel 2010."}
{"id": "1219018", "revid": "2196166", "url": "https://it.wikipedia.org/wiki?curid=1219018", "title": "Rovine di Eldena", "text": "Le rovine di Eldena sono i resti di un'abbazia cistercense nei pressi della citt\u00e0 di Greifswald in Pomerania, nel nord della Germania. Sono stato oggetto di diversi dipinti di Caspar David Friedrich.\nStoria.\nL'abbazia venne edificata in un periodo molto lungo, dal 1200 circa fino alla fine del XV secolo. Cadde in abbandono dopo la riforma protestante e venne severamente danneggiata dalla guerra dei trent'anni e dalla dominazione svedese della Pomerania (1648-1815). Agli inizi del '800 quando Friedrich dipingeva l'abbazia non rimanevano altro che rovine circondate dalla vegetazione e da qualche abitazione contadina.\nDal 1828, in seguito alla riscoperta romantica del sito, vennero iniziati i primi lavori di restauro e venne creato un parco su un progetto del paesaggista prussiano Lenn\u00e9. Nel 1926 vennero effettuati degli scavi tra le rovine per ricreare la forma originaria del monastero. Oggi le rovine si trovano sotto la giurisdizione della citt\u00e0 di Greifswald e sono un luogo di buon afflusso turistico. Il luogo \u00e8 utilizzato per manifestazioni culturali."}
{"id": "1219019", "revid": "12405", "url": "https://it.wikipedia.org/wiki?curid=1219019", "title": "Nocturno Culto", "text": ""}
{"id": "1219020", "revid": "5456", "url": "https://it.wikipedia.org/wiki?curid=1219020", "title": "Jo\u00e3o Felipe Iria Santos Moutinho", "text": ""}
{"id": "1219035", "revid": "1652635", "url": "https://it.wikipedia.org/wiki?curid=1219035", "title": "Maschio, femmina, fiore, frutto", "text": "Maschio, femmina, fiore, frutto (riedito col titolo \"La ragazza superstar\") \u00e8 un film commedia musicale del 1979, il primo diretto da Ruggero Miti. Si tratta dell'unico film girato da Anna Oxa.\nProduzione.\nNel film, girato e ambientato a Bari, citt\u00e0 di nascita della cantante, e poi a Roma, debuttano Antonio Petrocelli e Paola Rinaldi. Partecipa anche Jimmy il Fenomeno, originario di Lucera. Le musiche originali sono di Ivano Fossati per le Edizioni musicali RCA."}
{"id": "1219040", "revid": "767487", "url": "https://it.wikipedia.org/wiki?curid=1219040", "title": "Appassionata (film 1974)", "text": "Appassionata \u00e8 un film del 1974 diretto da Gianluigi Calderone.\nTrama.\nRoma. Il dentista Emilio ha una moglie squilibrata, Elisa, che trascorre le giornate al piano a eseguire l\"Appassionata\" di Beethoven, e una figlia adolescente, Eugenia, amica inseparabile di Nicola, disinibita coetanea che le seduce l'anziano genitore. Quando l'uomo si trova in un circolo vizioso, con la moglie ricoverata in una clinica psichiatrica e la figlia che cerca di sedurlo, \u00e8 ormai troppo tardi: solitudine e depressione l'attendono."}
{"id": "1219046", "revid": "146644", "url": "https://it.wikipedia.org/wiki?curid=1219046", "title": "Isola Aitcho", "text": ""}
{"id": "1219047", "revid": "1985987", "url": "https://it.wikipedia.org/wiki?curid=1219047", "title": "Madame de S\u00e9vign\u00e9", "text": "Biografia.\nMarie de Rabutin-Chantal nacque a Parigi da un'antica famiglia borgognona: il padre, Celse B\u00e9nigne de Rabutin, barone de Chantal, era figlio di Jeanne de Chantal, amica di Francesco di Sales, che fu successivamente canonizzata; la madre fu Marie de Coulanges. Suo padre fu ucciso nel giugno 1627 nell'isola di R\u00e9 durante la guerra contro gli inglesi. La moglie gli sopravvisse di poco, cos\u00ec che Marie, rimasta orfana nel 1633, fu affidata ai nonni materni. Quando anche il nonno, Philippe de Coulanges, mor\u00ec nel 1636, lo zio, Christophe de Coulanges, abate di Livry, divenne suo tutore e le procur\u00f2 una buona educazione.\nMarie spos\u00f2 Henri, marchese de S\u00e9vign\u00e9, un nobile bretone benestante, il 4 agosto 1644, e risiedette con lui nel castello \"Les Rochers\" (in seguito chiamato Castello Rochers-S\u00e9vign\u00e9), presso Vitr\u00e9, luogo che ora deve a lei la sua rinomanza. Ebbe una figlia, Fran\u00e7oise Marguerite, il 10 ottobre 1646 e un figlio, Charles, il 12 marzo 1648.\nIl 4 febbraio 1651 Henri de S\u00e9vign\u00e9, a seguito di una questione con il cavaliere d'Albret su una certa signora di Gondran, si batt\u00e9 con lui rimanendo mortalmente ferito. Rimasta vedova a soli ventisei anni, Marie non si rispos\u00f2 pi\u00f9; a novembre si stabil\u00ec a Parigi, trascorrendo per\u00f2 una parte dell'anno a \"Les Rochers\". A Parigi frequent\u00f2 i salotti dell'aristocrazia, specialmente quello di Nicolas Fouquet, ministro delle finanze di Luigi XIV di Francia. Dopo il matrimonio della figlia, Madame de S\u00e9vign\u00e9 intrattenne una spiritosa corrispondenza con l'amico cugino Roger de Bussy-Rabutin, con il quale per\u00f2 fin\u00ec per litigare nel 1658.\nFran\u00e7oise de S\u00e9vign\u00e9 si spos\u00f2 il 29 gennaio 1669 con Fran\u00e7ois d'Adh\u00e9mar, conte de Grignan della famiglia Adh\u00e9mar de Monteil, cittadina della Provenza, il quale era gi\u00e0 rimasto vedovo due volte. Pur preferendo vivere a Parigi, la coppia dovette risiedere a Grignan, essendo stato il conte nominato governatore di Provenza. Madame de S\u00e9vign\u00e9, molto legata alla figlia, intrattenne con lei per tutta la vita una corrispondenza, divenuta molto famosa; la prima lettera \u00e8 datata 6 febbraio 1671. Dal 1673 quella corrispondenza, copiata e diffusa non si sa da chi, cominci\u00f2 a circolare pubblicamente: Madame de S\u00e9vign\u00e9 afferm\u00f2 tuttavia che quelle lettere erano in sostanza dei documenti pubblici e concesse loro libera circolazione.\nIl 1676 fu un anno molto importante nella vita di Marie: per la prima volta si ammal\u00f2 seriamente e non volle curarsi se non a Vichy. Le sue lettere da quella cittadina sono tra le sue migliori per l'insuperabile vivacit\u00e0 con la quale descrive la vita quotidiana del suo tempo; anche il processo e l'esecuzione di Marie-Madeleine d'Aubray, avvenuta in quell'anno, sono oggetto delle sue lettere.\nNel 1677, nella sua fastosa residenza dell'H\u00f4tel Carnavalet, ricevette la famiglia de Grignan, che l\u00ec rimase a lungo. Marie ritorn\u00f2 in Provenza nell'ottobre 1678 e l'anno dopo sub\u00ec il dolore della perdita di La Rochefoucauld, il pi\u00f9 eminente dei suoi corrispondenti e uno dei suoi amici pi\u00f9 intimi.\nIl figlio Charles si spos\u00f2 nel febbraio 1684 con una giovane nobile bretone, Jeanne Marguerite de Mauron: in quest'occasione, Madame de S\u00e9vign\u00e9 divise i suoi beni con i figli. Cinque anni pi\u00f9 tardi la S\u00e9vign\u00e9 assistette a Saint-Cyr-l'\u00c9cole alla rappresentazione dell\"'Esther\" di Racine, circostanza da lei raccontata in alcune lettere.\nNel 1693 morirono il cugino Roger e Madame de La Fayette; l'anno dopo perse un'altra intima amica, Madame de Lavardin. Nel 1696, assistendo la figlia indisposta a Grignan, Madame de S\u00e9vign\u00e9 contrasse una malattia, forse una polmonite, che contribu\u00ec a peggiorare il suo stato di salute, gi\u00e0 assai precario per una patologia cronica (pare l'artrite reumatoide), portandola alla tomba il 17 aprile.\nLe lettere.\nLa corrispondenza di Madame de S\u00e9vign\u00e9 con la figlia Fran\u00e7oise de Grignan dur\u00f2 circa trent'anni, con una media di tre-quattro lettere spedite ogni settimana. Una prima edizione clandestina, nel 1725, comprese 28 lettere o estratti di lettera; seguirono altre due edizioni nel 1726. Pauline de Simiane, nipote di Marie, decise allora l'edizione ufficiale della corrispondenza della nonna, affidandone la cura a un editore di Aix-en-Provence, Denis-Marius Perrin, il quale pubblic\u00f2 614 lettere nel 1734-1737 e 772 nel 1754. Le lettere furono selezionate, scartando quelle di argomento strettamente privato o di nessun valore letterario, e furono rimaneggiate per dar loro, secondo le istruzione di Pauline, la lingua aggiornata al gusto del tempo.\nSi pone dunque il problema della loro autenticit\u00e0: sulle 1.120 lettere conosciute, soltanto il 15% derivano da lettere autografe, il cui originale fu distrutto dopo la pubblicazione. Nel 1873, una buona quantit\u00e0 di copie manoscritte tratte dalle autografe, fu ritrovata presso un antiquario, coprendo circa la met\u00e0 di tutte le indirizzate da madame de S\u00e9vign\u00e9 alla figlia.\nMadame de S\u00e9vign\u00e9 e la mondanit\u00e0.\nLa seconda met\u00e0 del XVI secolo e la prima met\u00e0 del XVII segnarono un rovesciamento dell'identit\u00e0 nobiliare francese. Privati di una serie di privilegi politici e sociali e avendo subito una forte crisi finanziaria, la nobilt\u00e0 cerc\u00f2 una forma di rivalsa nel far valere la superiorit\u00e0 del suo lignaggio, salvaguardando insieme la propria identit\u00e0 di fronte alla corte per sfuggire alle mire assolutistiche di Richelieu e di Mazzarino. Il privilegio delle \"buone maniere\" fu un valore per quell'aristocrazia in crisi d'identit\u00e0: far mostra di spirito, di naturalezza - come di \"nonchalance\" - e la ricerca dello svago, costitu\u00ec per essa l'acquisizione di una certa forma di libert\u00e0.\nNella prima met\u00e0 del XVII secolo, la letteratura - come anche i romanzi-fiume di Honor\u00e9 d'Urf\u00e9 e di Mademoiselle de Scud\u00e9ry - esalta questi tratti della nobilt\u00e0 e degli ambienti della mondanit\u00e0. L'influenza proviene dall'Italia: il \"Cortegiano\" di Baldassarre Castiglione, il \"Galateo\" di Giovanni Della Casa e \"La civil conversazione\" di Stefano Guazzo ispirano la mondanit\u00e0 francese; Vincent Voiture, nelle sue poesie e nelle lettere, fu il primo a mettere in pratica nel salotto di Madame de Rambouillet le sue qualit\u00e0 di spirito e di galanteria, seguito da Antoine Gombaud, dal gesuita Dominique Bouhours, dall'abate Charles Cotin, o ancora da Mademoiselle de Scud\u00e9ry, i quali hanno trascritto nelle loro opere - che sono una sorta di manuali - questo gusto di piacere, d'istruire e di divertire, rifiutando per\u00f2 tutto quel che riguarda lo studio serio e impegnato, perch\u00e9 quello sarebbe stato poco gradito.\nTutte queste nozioni di buon gusto si trovano nelle lettere di Madame de S\u00e9vign\u00e9, che si prende cura di ricordare orgogliosamente le proprie origini nobili. Non volle sottrarsi a questa diffusa estetica che le permetteva di mostrare tanto l'arroganza del lignaggio quanto il talento di narratrice e di scrittrice. Come le \"persone di mondo\" e i letterati che frequentavano i salotti dell'H\u00f4tel de Rambouillet e che cercavano di conservare la propria indipendenza rispetto a una corte sempre pi\u00f9 assolutista, madame de S\u00e9vign\u00e9 adott\u00f2 quei principi estetici come una sorta di baluardo che la proteggesse dalle difficolt\u00e0 dell'esistenza. Scherzando sulla morte degli altri e sulla sua, prendeva la distanza rispetto a un soggetto tanto temuto: la paura della dannazione. Cercando sempre di non annoiarsi, sembra evitare quel che Blaise Pascal preconizza nei suoi \"Pensieri\": che il divertimento toglie l'uomo dalla sua misera condizione e lo distoglie dal guardare verso Dio, che \u00e8 quanto Madame de S\u00e9vign\u00e9 era incapace di fare.\nQualit\u00e0 delle lettere.\nLa forma dell'espressione nelle lettere era particolare nel XVII secolo. Se la nostra, moderna classificazione di \u00abgenere epistolare\u00bb non esisteva, vi era tuttavia tutta una serie di manuali che cercavano di codificare la lettera: l'esordio, la lunghezza, i complimenti, la formula finale, davano alla lettera poca personalit\u00e0. Non era questo, per\u00f2, il gusto delle lettere aristocratiche e mondane, le quali invece intendevano sottrarsi a quelle regole per accomodarle alle ambizioni letterarie nel quadro dei valori della nonchalance e dello svago.\nMadame de S\u00e9vign\u00e9 si pieg\u00f2 alle convenzioni della lettera quando scriveva a persone di rango superiore ovvero quando voleva ricordare\u00a0\u2013 alla figlia, soprattutto\u00a0\u2013 di non trascurare di scrivere in circostanze particolari come una nascita, un matrimonio, una morte. Ma se Madame de S\u00e9vign\u00e9 rispett\u00f2 queste regole sociali, confess\u00f2 anche \u00abil piacere di parlare, pur da lontano, a chi s'ama, e la pesantezza di dover scrivere agli altri\u00bb. In effetti, \u00e8 soprattutto nelle lettere alla figlia, liberatasi dai cascami delle regole, che madame de S\u00e9vign\u00e9 pu\u00f2 dispiegare tutto il talento della sua \u00abpenna che va come una stordita\u00bb. Ma se il primo scopo della scrittura era comunicare con chi \u00e8 assente, la lettera sostituiva presto la conversazione, divenendo un mezzo per apprezzare le qualit\u00e0 letterarie, non riservandosi al solo destinatario, venendo letta e commentata in un circolo di appassionati e di conoscitori dei bei giri di frase e dei tratti divertenti delle battute di spirito.\nLa qualit\u00e0 delle lettere di Madame de S\u00e9vign\u00e9 ha un'altra caratteristica, cara alle persone dell'alta societ\u00e0: la variet\u00e0. Per non annoiare il lettore, la nostra scrittrice cambia rapidamente argomento. Si nota soprattutto nelle lettere indirizzate alla figlia, sapendo che in una corrispondenza cos\u00ec importante, il modo di raccontare e la variet\u00e0 dei soggetti trattati erano indispensabili per la dinamica della relazione e per evitare qualunque caduta nella monotonia. Spesso il mutamento d'argomento avviene dopo un'avvertenza che la marchesa fa quando il soggetto si era prolungato \u00abNon voglio spingere oltre questo capitolo\u00bb, \u00abOdio mortalmente parlarvi di questo; perch\u00e9 me ne parlate? la mia penna va come una stordita\u00bb o anche con un semplice \u00ab\"ma basta\"\u00bb, scritto proprio in italiano.\nLe battute di spirito sulla religione.\nLe letture religiose della marchesa hanno alimentato tanto la sua spiritualit\u00e0 (era comunque nipote di santa Giovanna Francesca Fr\u00e9miot de Chantal) quanto il suo senso dell'umorismo, dal momento che ella conserv\u00f2 sempre un atteggiamento molto libero nei confronti della religione. Si nota infatti, da parte sua, una desacralizzazione del linguaggio religioso. Per esempio, ella esprime i suoi sentimenti alla figlia in una forma che richiama il canone della messa: \u00abNoi vi amiamo in voi e per voi e attraverso voi\u00bb. Si serve del lessico agostiniano in situazioni profane: \u00abSono spaventata della predestinazione di questo signor Desbrosses\u00bb, dove \u00abpr\u00e9destination\u00bb \u00e8 in realt\u00e0 usato come sinonimo di \u00abdestino\u00bb. La marchesa utilizza ugualmente il lessico che oppone giansenisti e gesuiti nella questione della grazia allo scopo di realizzare un divertente gioco di parole: \u00abIl signor Nicole \u00e8 divino. Veramente, dev'essere che egli si aiuta con la grazia sufficiente, che non \u00e8 sufficiente, ma per me \u00e8 sufficiente perch\u00e9 essa \u00e8 la grazia efficace detta con altre parole\u00bb.\nAlcune sue immagini mischiano passaggi biblici e rappresentazioni romanzesche. Per esempio, stuzzica madame de Grignan nella prospettiva che il bambino che sta per partorire possa essere una femmina: \u00abPotrei aiutarvi a esporlo nel Rodano dentro un piccolo paniere di giunco, cos\u00ec poi prender\u00e0 riva in qualche regno dove la sua bellezza diventer\u00e0 il soggetto di un romanzo\u00bb. Ironizza con immagini evangeliche: \u00abIl mio regno comincia a non essere pi\u00f9 di questo mondo\u00bb e mette in parodia l'implorazione biblica \u00ababbiate piet\u00e0 di me\u00bb. Scrive alla figlia che \u00abM. de La Rochefoucauld vi comunica di avere un certo apostolo che corre attaccato alla sua costola\u00bb, alludendo ad Eva e alla moglie. La marchesa si burla della devozione delle principesse de Conti e de Longueville chiamandole \u00able Madri della Chiesa\u00bb, cos\u00ec come di un'impotenza momentanea del figlio Charles: \u00abEro rapita all'idea che egli fosse punito l\u00e0 dove aveva peccato\u00bb.\nAltri giri di frase della marchesa diretti alla figlia mostrano la parodia di espressioni mistiche, come \u00abLa tramontana di Grignan [...] mi fa male al vostro petto\u00bb o \u00abMio Dio, ragazza mia, quanto mi pesa il vostro ventre\u00bb, durante la gravidanza della figlia, o ancora: \u00abDeve far caldo a Aix, [...] ne soffoco\u00bb, fingendo di assumere su di s\u00e9 il dolore degli altri. Madame de S\u00e9vign\u00e9 utilizza anche i vocaboli della morale cristiana in questioni del tutto profane: \"Ho comprato, per farmi una veste da camera, una stoffa come quella che avete voi per la vostra ultima sottana. \u00c8 ammirevole. C'\u00e8 un po' di verde, ma domina il viola, insomma, ho dovuto soccombere. Si voleva farmela foderare di color fuoco, ma ho trovato che sarebbe apparsa, da parte mia, un'impenitenza finale. Il di sopra \u00e8 fragilit\u00e0 pura, ma il disotto sarebbe stata una volont\u00e0 determinata che mi \u00e8 sembrata contro tutti i buoni costumi, e allora mi son gettata nel taffett\u00e0 bianco\u00bb.\nL'arte epistolare della marchesa trova un perfetto esempio in queste considerazione frivole, come l'acquisto di una stoffa, maneggiando alla perfezione un vocabolario religioso per provocare a contrasto un effetto comico. Gli esempi al riguardo sarebbero numerosi e dimostrano la sua disinvoltura nelle questioni di religione. Eppure a Madame de S\u00e9vign\u00e9 piacevano particolarmente gli autori e il pensiero dei giansenisti ma il suo atteggiamento appare del tutto incompatibile con quelle austere dottrine: una tale ambiguit\u00e0 ci fa interrogare sulla sua reale posizione a questo riguardo.\nCinematografia.\nNel film \"Si Versailles m'\u00e9tait cont\u00e9\", la S\u00e9vign\u00e9 \u00e8 interpretata da Jeanne Boitel e nel telefilm \"Madame de S\u00e9vign\u00e9\", da Claude Jade."}
{"id": "1219051", "revid": "1305772", "url": "https://it.wikipedia.org/wiki?curid=1219051", "title": "Chojn\u00f3w", "text": "Chojn\u00f3w (in tedesco: \"Haynau\") \u00e8 una citt\u00e0 della Polonia sud-occidentale con 14.389 abitanti nel 2006.\nChojn\u00f3w si trova nel voivodato della Bassa Slesia dal 1999, mentre dal 1975 al 1998 ha fatto parte del voivodato di Legnica."}
{"id": "1219054", "revid": "729019", "url": "https://it.wikipedia.org/wiki?curid=1219054", "title": "Ciclabile delle Citt\u00e0 Murate", "text": "La ciclabile delle Citt\u00e0 Murate \u00e8 un percorso ciclo-pedonale di 35 chilometri di sviluppo che si snoda nelle campagne cremonesi. I suoi capisaldi sono Pizzighettone, a sud, e Soncino, a nord: entrambe queste localit\u00e0 hanno il centro storico circondato tuttora da una cinta muraria ben conservata, da cui il nome del percorso.\nStoria.\nIl \"Piano Territoriale di Coordinamento Provinciale\" sviluppava nel 1998 ipotesi di fattibilit\u00e0 per un collegamento tra Adda e Oglio inviduando quali estremit\u00e0 le due citt\u00e0 di Pizzighettone e Soncino, due tra le localit\u00e0 pi\u00f9 ricche di storia in provincia di Cremona.\nIl bando del primo lotto dei lavori per un costo di 505.470.000 lire fu emesso nel 2001 ed il progetto consistette nella sistemazione delle strade, la posa delle recinzioni in legno e l'installazione della segnaletica.\nNella primavera 2002 fu sistemato il tratto compreso tra Soresina e Genivolta, circa cinque chilometri rimessi in sesto con un nuovo stabilizzato .\nIl percorso fu inaugurato il 13 ottobre 2002 e cost\u00f2 complessivamente 820.000 euro usando risorse proprie e fondi regionali.\nNel 2010 fu attuato un intervento straordinario del costo di 80.000 euro per sistemare la pavimentazione e sostituire le protezioni danneggiate nel tratto compreso tra Soresina e Genivolta.\nObiettivi.\nIl principio di fondo \u00e8 stato quello di creare, oltre ad un'opportunit\u00e0 turistica, un corridoio ecologico tra il parco dell'Adda Sud ed il parco dell'Oglio Nord, intersecando i plis (parchi di interesse sovracomunale) del Serio Morto e di Ariadello e della valle dei Navigli.\nPercorso.\nLa ciclabile delle Citt\u00e0 Murate si sviluppa principalmente su percorsi preesistenti, ossia strade comunali e strade vicinali ad uso agricolo, per la maggior parte a fondo naturale (terra battuta) o in ghiaia. Da Pizzighettone raggiunge Formigara per la vecchia strada ormai caduta in disuso, poi passa per Ferie e Regona, frazioni di Pizzighettone. Fiancheggia il Serio Morto per circa sette chilometri, sino a San Bassano, dove si sovrappone a un tratto dell'Antica Strada Regina sino a Santa Maria dei Sabbioni (Cappella Cantone).\nDa Santa Maria dei Sabbioni, sul tracciato di una vecchia strada oggi utilizzata solo per fini agricoli (via Persicana), raggiunge Soresina, da cui prosegue in direzione del santuario di Ariadello e delle Tombe Morte, importante e suggestivo nodo idrografico in cui si incontrano il canale Vacchelli, il naviglio Pallavicino e il naviglio di Cremona. In questo luogo hanno inizio due altri importanti itinerari cicloturistici, la ciclabile del Canale Vacchelli e la ciclabile dei Navigli.\nDalle Tombe Morte l'itinerario prosegue, su strada non asfaltata, per Genivolta e, attraversata l'ex SS 498, nella golena del fiume Oglio per altri 8 chilometri, terminando, infine, sotto le mura di Soncino."}
{"id": "1219090", "revid": "300067", "url": "https://it.wikipedia.org/wiki?curid=1219090", "title": "Elliott Van Zandt", "text": "Carriera.\nVan Zandt era un capitano di fanteria di colore dell'Athletic Department dell'esercito statunitense. Originario dell'Arkansas, si era diplomato in educazione fisica a Chicago.\nVan Zandt \u00e8 stato commissario tecnico della nazionale italiana maschile dal 1947 al 1952, chiamato dall'allora presidente della Federazione Italiana Pallacanestro Aldo Mairano, affinch\u00e9 portasse i giocatori italiani ad un livello di gioco pi\u00f9 elevato.\nAlla guida della nazionale disput\u00f2 gli Europei 1947, in coppia con Mino Pasquini, e da solo al comando, disput\u00f2 le olimpiadi di Londra 1948, classificandosi al diciassettesimo posto, e gli Europei 1951, dove la squadra azzurra giunse al quinto posto.\nNelle 45 partite dirette dal 1948, la squadra di Van Zandt vinse 33 gare e ne perse solo 12.\nNel periodo 1955-1958, \u00e8 stato capo allenatore della squadra di baseball CUS Milano, vincendo con tale compagine il Campionato italiano di baseball del 1958 della FIPaB (Federazione Italiana Palla Base), appartenente al CONI e denominata poi a partire dal 1970 FIBS (Federazione Italiana Baseball Softball).\nA fine 1958 \u00e8 entrato a far parte dello staff dirigenziale, in qualit\u00e0 di preparatore atletico, dell'Associazione Calcio Milan, con cui ha vinto uno scudetto.\nMor\u00ec nell'ottobre 1959 all'et\u00e0 di 44 anni per una grave malattia. Il decesso avvenne sul volo che avrebbe dovuto riportarlo a Chicago per effettuare un trapianto di rene.\nQualche anno dopo la sua morte, la FIP istitu\u00ec il \u00abPremio Van Zandt\u00bb, da assegnare all'allenatore italiano che si fosse distinto nell'opera di istruzione e di educazione tecnica e morale. Aide Fava di Pesaro, nella stagione 1965-66, fu il primo a essere insignito da tale riconoscimento, seguito da Fabio Fabiano (Petrarca) e Mario Meroli (Reyer Venezia), nelle due edizioni successive. \nValerio Bianchini l'ha definito \u00ab\"il primo vero coach approdato in Italia\"\u00bb."}
{"id": "1219092", "revid": "729019", "url": "https://it.wikipedia.org/wiki?curid=1219092", "title": "Battaglia di Campomorto", "text": "La battaglia di Campomorto venne combattuta il 21 agosto 1482 nel contesto della guerra di Ferrara.\nIl duca di Calabria Alfonso (ovvero l'erede al trono del Regno di Napoli) aveva invaso lo Stato Pontificio col pretesto di giungere a Ferrara, e si era alleato con i Colonna contro papa Sisto IV. Ebbe cos\u00ec inizio il conflitto a cui si fa riferimento con il nome di guerra di Ferrara.\nIl 18 agosto 1482, Roberto Malatesta, signore di Rimini e capitano dell'esercito pontificio, mosse da San Giovanni in Laterano dove era accampato verso i Colli Albani, per sconfiggere i napoletani con i loro alleati Colonna e Savelli.\nIn quel momento, Alfonso aveva occupato Terracina e si trovava a Civita Lavinia (oggi Lanuvio). Retrocedette verso Torre Astura e si accamp\u00f2 presso \"San Pietro in Formis\", localit\u00e0 che dalla battaglia prese nome di Campomorto, in seguito Campoverde, frazione del comune di Aprilia. Il duca di Calabria schier\u00f2 le sue truppe in prossimit\u00e0 di un torrione, sotto il quale pose il suo quartier generale.\nI napoletani erano in minoranza (perci\u00f2 si erano ben fortificati), inoltre il campo era circondato dalle paludi. Ci\u00f2 nonostante, il 21 aprile 1482 la battaglia di Campomorto vide uscire vincitore il Malatesta con le milizie pontificie, a seguito di un decisivo attacco al campo fortificato avversario condotto da truppe di fanteria.\nIl combattimento fu cruento; alla fine i napoletani vennero messi in fuga ed il duca Alfonso dovette la sua salvezza ad alcune compagnie di Turchi, che dopo la resa di Otranto erano passate al suo soldo.\nIn seguito il Malatesta mor\u00ec di malaria contratta nelle Paludi Pontine. I napoletani, invece, ridotti a mal partito, accettarono un armistizio firmato il 28 novembre 1482.\nBibliografia.\nGiovanni Papi, \"La Battaglia di Campomorto tra Roberto Malatesta il Magnifico e il Duca Alfonso di Calabria (21 agosto 1482) - La prima guerra italiana del Rinascimento\", 2006."}
{"id": "1219096", "revid": "1442080", "url": "https://it.wikipedia.org/wiki?curid=1219096", "title": "Fernando Cortez, o La conquista del Messico", "text": "Fernando Cortez, o La conquista del Messico (titolo originale Fernand Cortez, ou La conqu\u00eate du Mexique) \u00e8 una \"trag\u00e9die lyrique\" di Gaspare Spontini su libretto di Victor-Joseph-\u00c9tienne de Jouy e Joseph-Alphonse d'Esmenard, che debutt\u00f2 il 28 novembre 1809 all\"Op\u00e9ra\" di Parigi (\"Acad\u00e9mie Royale de Musique\").\nContesto storico ed evoluzione.\nL'opera \"Fernand Cortez\" fu commissionata a Spontini per esaltare propagandisticamente la campagna militare in Spagna condotta a partire dal 1808 da Napoleone, e riscosse un discreto successo, godendo di 24 rappresentazioni nell'arco di anni compreso tra il 1809 e il 1812. Il 12 agosto 1813 ebbe la prima al Teatro degli Stati di Praga diretta da Carl Maria von Weber ed il 15 ottobre 1814 al Staatsoper Unter den Linden.\nFu poi ripresa, con notevoli modificazioni nel 1817, quando furono inizialmente programmati tre spettacoli, il 28 e 30 maggio e il 2 giugno, ma poi, a seguito del nuovo interesse suscitato, furono invece effettuate repliche per altre diciotto serate dirette da Rodolphe Kreutzer con Nicolas Levasseur. La seconda versione ebbe la prima il 4 febbraio 1820 come \"Fernando Cortez\" nella traduzione di Giovanni Schmidt diretta da Gioacchino Rossini con Isabella Colbran, Andrea Nozzari, Giuseppe Ciccimarra e Michele Benedetti al Teatro San Carlo di Napoli.\nDal 1818 sino al 1834 l'opera fu messa in cartellone ogni anno dall\"Acad\u00e9mie Royale de Musique\", totalizzando alla fine il numero considerevole di ben 225 rappresentazioni complessive. Nel frattempo essa aveva goduto di due ulteriori revisioni andate in scena entrambe alla \"K\u00f6nigliches Opernhaus\" di Berlino il 6 aprile 1824 (terza versione nella traduzione tedesca) ed il 26 febbraio 1832 (nella quarta versione).\nNonostante la bellezza della musica, l'opera usc\u00ec successivamente dal repertorio.\nNel 1888 avvenne la prima al Metropolitan Opera House di New York diretta da Anton Seidl con Emil Fischer e nel 1916 al Teatro alla Scala di Milano nella traduzione di Angelo Zanardini diretta da Ettore Panizza con Ester Mazzoleni, Icilio Calleja, Giuseppe Danise e Mansueto Gaudio.\nUn'importante esecuzione avvenne nel 1951 al San Carlo, con Renata Tebaldi nel ruolo della protagonista. Nel 1974 ebbe la prima al Teatro La Fenice di Venezia diretta da Carlo Franci. \nNell'ottobre del 2019, \u00e8 il Maggio Musicale Fiorentino a riproporre, per la prima volta in tempi moderni, la versione del 28 novembre 1809 realizzata in collaborazione con la Fondazione Pergolesi Spontini di Jesi nell'edizione critica curata da Federico Agostinelli.\nTrama.\nAtto I.\nIn Messico, le truppe di Fernando Cortez vorrebbero ritornare in patria, ma il capitano desiste: l'amato fratello Alvaro \u00e8 in mano ai messicani. Fernando \u00e8 innamorato della bella Amazily, sorella di T\u00e9lasco, parente del re Montezuma. Amazily preoccupata annuncia a Fernando un sacrificio orribile con Alvaro come vittima. Intanto arriva un gruppo di messicani guidati da T\u00e9lasco che annuncia la volont\u00e0 di vendicarsi degli spagnoli e consiglia a Fernando di partire. Il capitano rifiuta la proposta, e come riprova della sua decisione d\u00e0 fuoco alla sua flotta.\nAtto II.\nI soldati spagnoli si stanno avvicinando al tempio. T\u00e9lasco, loro prigioniero, accusa Amazily di tradimento verso la patria. Cortez, intanto annuncia la liberazione di Alvaro, e libera T\u00e9lasco, tuttavia i messicani vogliono anche la testa di Amazily in cambio del prigioniero. La ragazza accetta il proprio destino, e nuota nel lago fino al tempio. Cortez ordina ai suoi di invadere il tempio.\nAtto III.\nNel Tempio del Dio del Male, Alvaro conforta i suoi amici a morire con onore. Giunge Amazily, che si offre come vittima per il sacrificio. Il sacerdote la insulta come traditrice, ma T\u00e9lasco la difende. Si diffonde la notizia della cattura del re Montezuma, e T\u00e9lasco parte per liberarlo. Il sacrificio sta per compiersi, ma Fernando giunge in tempo per liberare Amazily. Il tempio viene distrutto, e T\u00e9lasco li unisce in matrimonio. Le due nazioni sono cos\u00ec rappacificate.\nCuriosit\u00e0.\nUn'opera dal titolo \"Fernando Cortez\" \u00e8 stata anche musicata da Francesco Malipiero, senza peraltro mai riuscire a rivaleggiare per notoriet\u00e0 con quella di Spontini.\nDiscografia.\nNel mese di ottobre 1983 il Centro di Studi Spontiniani (a Majolati Spontini) promosse varie rappresentazioni di quest'opera, nel Teatro Pergolesi di Jesi. I protagonisti: il soprano italo argentino Adelaide Negri ed il tenore italiano Carlo Bini. Direttore d'orchestra il maestro Carlo Franci.\nEsiste una registrazione live dal Teatro San Carlo di Napoli con una giovanissima Renata Tebaldi agli inizi degli anni \u201850.\nCon la Philharmonica Nazionale di Bratislava, direttore il francese Jean-Paul Penin, prima registrazione mondiale della versione completa, in francese (Musidisc/Universal, 1999).\nRappresentazioni della versione completa al l'Opera di Erfurt, 2006, direttore Jean-Paul Penin."}
{"id": "1219097", "revid": "547034", "url": "https://it.wikipedia.org/wiki?curid=1219097", "title": "Enantiodromia", "text": "Enantiodromia (dal greco antico \u1f10\u03bd\u03b1\u03bd\u03c4\u03b9\u03bf\u03b4\u03c1\u03bf\u03bc\u03af\u03b1, composto di \"enantios\", opposto e \"dromos\", corsa) significa letteralmente \"corsa nell'opposto\". Con questo concetto, nella filosofia di Eraclito, \u00e8 indicato il gioco degli opposti nel divenire, cio\u00e8 la concezione secondo la quale tutto ci\u00f2 che esiste passa nel suo opposto.\nNella psicologia dello psichiatra e psicanalista svizzero Carl Gustav Jung, il termine sta a indicare il manifestarsi, specialmente in successione temporale, del principio opposto inconscio."}
{"id": "1219111", "revid": "729019", "url": "https://it.wikipedia.org/wiki?curid=1219111", "title": "Antoine Drouot", "text": "Grande esperto di artiglieria, ebbe il comando della famosa riserva d'artiglieria della Guardia imperiale durante molte campagne di Napoleone Bonaparte e si distinse guidando con grande abilit\u00e0 le sue batterie di cannoni soprattutto alla battaglia di Wagram, alla battaglia di Borodino, alla battaglia di Lipsia e alla battaglia di Waterloo.\nBiografia.\nFiglio di un panettiere, termin\u00f2 i suoi studi nel collegio di Nancy nel 1792. Entr\u00f2 nel giugno del 1793 alla Scuola d'Artiglieria di Metz in qualit\u00e0 di allievo sottotenente, e un mese dopo fu nominato sottotenente nel primo reggimento d'artiglieria. In quest'arma combatt\u00e9 tutte le campagne della Rivoluzione francese, in particolare quella d'Egitto. Fu nominato nel 1808 maggiore dell'artiglieria della guarda imperiale, e nel 1809 ottenne in questa stessa arma il grado di colonnello maggiore.\nIl 26 gennaio 1813 fu scelto come generale di brigata e consigliere dell'Imperatore. Assistette alle grandi battaglie dell'Impero, e contribu\u00ec in modo determinante a molte di queste, soprattutto a Wagram, a Borodino, a L\u00fctzen, e comand\u00f2 la famosa artiglieria leggera della guardia, a Bautzen. Dopo questi ultimi avvenimenti fu fatto generale di divisione.\nSconfisse i nemici a Wachau, alla vigilia della battaglia di Lipsia del (16 ottobre 1813), salv\u00f2 i superstiti dell'armata ad Hanau il (30 ottobre), difese palmo a palmo il territorio francese nel 1814, fece dei prodigi a Nangis, dove attravers\u00f2 sotto il fuoco di sessanta pezzi d'artiglieria.\nSegu\u00ec Napoleone sull'isola d'Elba, che lo nomin\u00f2 governatore dell'isola, e lo accompagn\u00f2 nel suo ritorno in Francia nel 1815, bench\u00e9 disapprovasse l'impresa.\nNella Battaglia di Waterloo dette prova di eroismo incredibile, e dopo la disfatta si ritir\u00f2 al di l\u00e0 della Loira alla testa della Guardia imperiale, e aiut\u00f2 a contenere, e poi a sciogliere, questa armata ancora temuta.\nSi vide bandito da Luigi XVIII, e fu portato davanti ad un consiglio di guerra, ma venne assolto. Egli fu compreso in seguito all'ordinanza del 24 luglio 1815 e rilasciato dopo aver pronunciato queste parole:\nRitirato nella sua citt\u00e0 natale, rifiut\u00f2 qualsiasi carica pubblica. Il suo rifiuto era dettato dalla paura di essere visto di nuovo al potere, e di ottenere onori e prosperit\u00e0 mentre Napoleone gemeva confinato su una \"roccia\" dell'Atlantico. Nel 1824 accett\u00f2 una pensione di anzianit\u00e0 che gli fu offerta dal governo come ricompensa dei suoi servizi.\nDopo essere stato nominato Paria di Francia, il 19 novembre 1831 ader\u00ec al gruppo dei 36 pari a vita che chiedevano l'abolizione dell'ereditariet\u00e0 della par\u00eca.\nNel 1833, il sovrano Luigi Filippo d'Orleans offr\u00ec ai figli di Drouot la carica di principi. Drouot si sent\u00ec in dovere di rifiutare.\nCominci\u00f2 a scrivere le sue memorie, ma il sopraggiungere della completa cecit\u00e0, interruppe il suo lavoro. Il generale mor\u00ec a Nancy, il 24 marzo 1847; venne sepolto nel Cimitero di Pr\u00e9ville, a Nancy.\nNella sua brillante carriera, era stato nominato legionario il 5 agosto 1804, ufficiale della Legione a Wagram, comandante alla Moscova, Grand'ufficiale il 23 marzo 1814; Gran-croce il 18 ottobre 1830; Barone dell'Impero il 14 marzo 1810; Conte dell'Impero il 24 ottobre 1813; Paria di Francia per decreto imperiale il 2 giugno 1815.\nFu generale di divisione a partire dal 3 settembre 1813.\nUomo di grande umanit\u00e0, mise in pratica la sua religiosit\u00e0 anche sul campo di battaglia.\nJules Nollet scrisse la sua biografia nel 1850. Padre Henri Lacordaire pronunci\u00f2 il suo elogio funebre. Nancy gli dedic\u00f2 una statua; a Parigi una via ed una stazione della Metropolitana ricevettero il suo nome."}
{"id": "1219113", "revid": "1935652", "url": "https://it.wikipedia.org/wiki?curid=1219113", "title": "Virgilio No\u00e8", "text": "Biografia.\nStudi\u00f2 al seminario di Pavia e successivamente alla Pontificia Universit\u00e0 Gregoriana, dove ottenne il dottorato in storia della Chiesa nel 1952, con la tesi \"La politica religiosa dei re longobardi\".\nFu ordinato presbitero il 1\u00ba ottobre 1944 dal vescovo di Pavia Carlo Allorio. Fu quindi parroco della chiesa di San Salvatore in Pavia e fond\u00f2 un'associazione per i giovani, basata soprattutto sulla partecipazione alla liturgia.\nTornato a Pavia dopo gli studi alla Gregoriana, fu docente di Storia Ecclesiastica, Patrologia, Liturgia e Storia dell'Arte nei seminari di Pavia e Tortona. Dal 1964 al 1969 fu presidente del Centro di Azione Liturgica e fu docente di Arte Sacra presso il Pontificio Istituto Liturgico Sant'Anselmo di Roma, direttore della rivista \"Liturgia\" e membro del comitato per la revisione delle cerimonie liturgiche pontificie. Dal 1966 al 1968 fu anche vicerettore del Seminario Lombardo dei Santi Ambrogio e Carlo a Roma.\nIl 9 maggio 1969 fu nominato sottosegretario della Congregazione per il Culto Divino, incarico che mantenne fino al 21 ottobre 1977, quando divenne segretario aggiunto.\nSvolse il ruolo di maestro delle celebrazioni liturgiche pontificie prevalentemente durante il pontificato di papa Paolo VI, dal 9 gennaio 1970 al 6 marzo 1982.\nSempre nel 1970 divenne cappellano della Gendarmeria Pontificia.\nIl 30 gennaio 1982 fu nominato arcivescovo titolare di Voncaria e consacrato vescovo il 6 marzo successivo da papa Giovanni Paolo II. Fu coadiutore del cardinale Aurelio Sabattani, delegato della Fabbrica di San Pietro e arciprete della Basilica Vaticana. Il 24 maggio 1989 fu nominato delegato della Fabbrica di San Pietro e presidente della Commissione permanente per la tutela dei monumenti storici e artistici della Santa Sede.\nPapa Giovanni Paolo II lo cre\u00f2 cardinale nel concistoro del 28 giugno 1991 affidandogli la diaconia di San Giovanni Bosco in via Tuscolana.\nIl 1\u00ba luglio 1991 fu nominato presidente della Fabbrica di San Pietro, arciprete della Basilica di San Pietro in Vaticano e vicario generale di Sua Santit\u00e0 per la Citt\u00e0 del Vaticano, incarichi che mantenne fino al 24 aprile 2002 quando si dimise per raggiunti limiti d'et\u00e0.\nNel settembre 1993 divenne presidente della Commissione Cardinalizia per i Pontifici Santuari di Pompei, Loreto e Bari.\nIl 26 febbraio 2002 opt\u00f2 per l'ordine dei cardinali presbiteri e per il titolo di Regina Apostolorum.\nMor\u00ec a Roma all'et\u00e0 di 89 anni il 24 luglio 2011.\nLe esequie si sono tenute il 26 luglio alle ore 10 all'Altare della Cattedra della Basilica di San Pietro. La liturgia esequiale \u00e8 stata celebrata dal cardinale Angelo Sodano, decano del Collegio Cardinalizio. La salma \u00e8 stata poi sepolta nella cappella del Capitolo Vaticano nel cimitero del Verano.\nGenealogia episcopale.\nLa genealogia episcopale \u00e8:"}
{"id": "1219116", "revid": "1372005", "url": "https://it.wikipedia.org/wiki?curid=1219116", "title": "Universit\u00e0 degli Studi di Modena e Reggio Emilia", "text": "L'Universit\u00e0 di Modena e Reggio Emilia (acronimo UniMoRe) \u00e8 un'universit\u00e0 statale italiana, fra le pi\u00f9 antiche d'Europa, le cui origini come \"Studium\" a Modena risalgono al 1175 e, a Reggio, al 1188. Dopo diversi secoli, fu rifondata nel 1682.\nStoria.\nIl polo accademico di Modena risale alla tradizione dello storico \"Studium mutinensis\" fondato dal comune nel 1175 con la chiamata di Pillio da Medicina dalla vicina Bologna. Lo \"studium\" fu chiuso nel 1338, quando fu sostituito da tre lettorati pubblici che non davano diplomi e furono sospesi intorno al 1590 per mancanza di denaro. Uno studio universitario venne ristabilito a Modena solo a partire dal 1682 e ottenne un'autorizzazione imperiale nel 1685.\nIl polo accademico di Reggio Emilia, tradizionalmente, si fa risalire alla fondazione di uno \"studium\", per mano del comune, avvenuta nel 1188, quando Jacopo da Mandra sigl\u00f2 un accordo con le autorit\u00e0 locali per trasferirsi con i suoi scolari a Reggio dove avrebbe insegnato diritto. Ma una vera e propria istituzione dell'universit\u00e0 reggiana avvenne solo nell'anno 1752 e dur\u00f2 per vent'anni, fino al 1772, quando le venne tolto il diritto di concedere lauree, rimanendo attiva solo come scuola secondaria che concedeva titoli professionali. L'attivit\u00e0 universitaria a Reggio Emilia - se si esclude il corso di laurea in Scienze delle produzioni animali attivato nel 1965 dall'Universit\u00e0 di Bologna - \u00e8 ripresa solo nel 1998, attraverso la fusione con il polo modenese col quale ha dato vita all'Universit\u00e0 di Modena e Reggio Emilia.\nNel 2005 l'ateneo reggiano \u00e8 stato spostato nell'ex caserma Zucchi, dopo un miglioramento di locali e attrezzature.\nNel 2008 \u00e8 stata inaugurata la nuova facolt\u00e0 di giurisprudenza di Modena, spostata dalla vecchia sede di via Universit\u00e0 allo storico complesso dell'ex-convento delle monache di San Geminiano, nella via omonima, per l'occasione completamente restaurato.\nNel 2020 \u00e8 stato inaugurato il terzo polo universitario di Reggio Emilia, che si va a sommare a palazzo Dossetti e al campus San Lazzaro.\nGli studenti iscritti ai corsi di laurea sono oltre 25.000: di questi, quasi 16.000 frequentano la sede di Modena e circa 10.000 quella di Reggio Emilia.\nStruttura.\nL'universit\u00e0 \u00e8 organizzata nei seguenti dipartimenti:\nOltre alla scuola denominata:\nI dipartimenti sono distribuiti nel tessuto urbano di Modena e di Reggio Emilia, fra la sede centrale, il campus scientifico di via Giuseppe Campi e quello del Policlinico di Modena in via del Pozzo, il Palazzo Dossetti di Reggio Emilia.\nMusei.\nIl polo museale dell'Universit\u00e0 di Modena e Reggio Emilia comprende:\nRettori.\nRettori dell'universit\u00e0 dal 1814:"}
{"id": "1219117", "revid": "1869172", "url": "https://it.wikipedia.org/wiki?curid=1219117", "title": "200 po vstre\u010dnoj", "text": "200 po vstre\u010dnoj (in cirillico: \"200 \u043f\u043e \u0432\u0441\u0442\u0440\u0435\u0447\u043d\u043e\u0439\"; traduzione: \"200\u00a0km/h nel traffico\") \u00e8 l'album di debutto del duo russo t.A.T.u., pubblicato il 21 maggio 2001 dalla Universal Music Russia. L'album si rivel\u00f2 un successo nell'Europa dell'est, vendendo nel solo paese di origine oltre due milioni di copie.\nGrazie alle vendite di questo album, le t.A.T.u. divennero il primo gruppo dell'est Europa a ricevere un \"IFPI Platinum Europe Award\" per un milione di copie vendute. Anche la versione inglese del disco (\"200 km/h in the Wrong Lane\", pubblicata nel 2002) vinse il medesimo premio, facendo delle t.A.T.u. le prime artiste ad aver mai ricevuto un \"IFPI Platinum Europe Award\" per lo stesso album in due lingue diverse.\nIl CD \u00e8 stato pubblicato in diverse versioni. Le pubblicazioni sono molto rare: l'originale del 2001, l'edizione limitata (solo per il mercato russo) e la riedizione del 2002 con una traccia inedita e nuove aggiunte.\nInformazioni sull'album.\nLe registrazioni dell'album partirono nel 1999 con la composizione di alcune tracce, tra cui \"Ja so\u0161la s uma\", poi divenuta primo singolo del gruppo. L'inaspettato successo del singolo, pubblicato nell'autunno del 2000 dall'etichetta Neformat, frutt\u00f2 al gruppo un contratto con la Universal Music Russia, sotto la quale fu commercializzato l'album. \"200 po vstre\u010dnoj\" fu prodotto da Ivan \u0160apovalov e la composizione fu assegnata a Aleksandr Vulych, Valerij Polienko, Elena Kiper, Sergio Galoyan, Roman Rjabcev, Anna Karas\u00ebva e Vadim Stepancov.\nL'album fu in principio pubblicato in Russia e Ucraina il 21 maggio 2001, con nove tracce e tre remix bonus, e nel novembre del 2001 nel resto dell'est Europa. Il 15 febbraio 2002, la Universal ripubblic\u00f2 l'album con un nuovo artwork per la copertina e, in aggiunta alle tracce originali, la nuova traccia \"Klouny\" e due remix inediti dei brani \"30 minut\" e \"Mal'\u010dik gej\". Infine, dopo il successo della versione inglese dell'album \"200 km/h in the Wrong Lane\" (2002), la Universal distribu\u00ec \"200 po vstre\u010dnoj\" in altre parti d'Europa, in Giappone e in Taiwan il 21 settembre 2003. \nMusicalmente, l'album incorpora elementi di pop rock con influenze della rivoluzione techno di fine anni novanta. I testi delle canzoni si concentrano principalmente su tematiche quali il lesbismo, l'amore e il sesso adolescenziale.\nNel 2022 la rivista russa \"Afi\u0161a\" ha posizionato l'album al 9\u00ba posto nella lista dei 100 migliori album post-sovietici.\nSingoli.\n\"Ja so\u0161la s uma\" fu il primo singolo dell'album, pubblicato nell'autunno del 2000. La canzone divenne velocemente un tormentone nelle stazioni radio russe e il videoclip, trasmesso per la prima volta da MTV Russia, caus\u00f2 polemiche a causa del bacio lesbico tra le due giovani cantanti. Il video raggiuse immediatamente la posizione numero 1 su MTV e vinse nella categoria \"Miglior video scelto dal pubblico (Russia)\" agli MTV Video Music Awards 2001. La canzone segn\u00f2 la prima posizione in paesi come Russia, Polonia e Bulgaria. \n\"Nas ne dogonjat\" fu pubblicato come secondo singolo dell'album. Le t.A.T.u. presentarono in anteprima il brano nel marzo del 2001 durante un evento organizzato da MTV Russia. In seguito, il videoclip fu trasmesso per la prima volta nel maggio del 2001, in concomitanza con l'uscita dell'album. La canzone raggiunse la posizione numero 1 in molti paesi, come Russia, Polonia, Repubblica Ceca e Romania, e vinse il premio annuale russo per la miglior canzone dell'anno nel maggio del 2002.\n\"30 minut\" fu estratto come terzo e ultimo singolo dell'album nel settembre del 2001, ottenendo un buon successo (seppur minore rispetto ai precedenti singoli) nelle radio russe. Il videoclip del brano fu molto trasmesso tra la fine del 2001 e i primi mesi del 2002.\n\"200 po vstre\u010dnoj Tour\".\nPer promuovere il disco, il duo cominci\u00f2 un tour con il titolo dell'album per la campagna promozionale ufficiale. Le t.A.T.u. girarono tutta la Russia e si esibirono anche in Ucraina, Kazakistan, Bielorussia, Estonia e Germania fino alla fine del 2001. Con la ripubblicazione dell'album l'anno dopo, il gruppo estese la turn\u00e9e in altri paesi, come Lettonia, Bulgaria, Slovacchia, Repubblica Ceca, Polonia, Israele e Romania, con un totale di oltre 150 concerti. Le routine sul palco erano descritte come \"precise\" e caratterizzate da momenti in cui le cantanti dovevano scambiarsi baci e carezze, sfilare le loro uniformi da collegiali, rimanere in canottiera e slip e scegliere persone dello stesso sesso tra il pubblico per farle baciare sul palco.\nPubblicazioni.\nVersione originale.\nLa prima pubblicazione di \"200 po vstre\u010dnoj\" fu il 21 maggio 2001. La copertina si presenta come un dossier di un caso criminale, con le biografie delle ragazze, le impronte digitali e i testi parziali nel libretto del CD. Alcune versioni hanno pubblicato solo un libretto di quattro pagine. Fu inoltre rilasciata una versione cassetta con le 9 tracce ma con soli due remix (invece di tre).\nRistampa.\nL'album fu ripubblicato il 15 febbraio 2002. Le aggiunte includono una nuova canzone (\"Klouny\"), due nuovi remix e una traccia multimediale che include delle scene \"dietro le quinte\". La nuova cover-artwork presenta una foto in bianco e nero delle t.A.T.u. su uno sfondo bianco. Esiste anche una versione della nuova pubblicazione senza la traccia multimediale e con la stessa copertina, con la sola differenza che lo sfondo \u00e8 nero e non pi\u00f9 bianco.&lt;br&gt;\nSuccesso commerciale.\nNei primi due mesi dalla sua pubblicazione, l'album vendette circa copie legali (con una stima di oltre due milioni di copie pirata). Raggiunse due milioni di copie vendute legalmente alla fine del 2001, mentre le stime delle copie pirata arrivavano a quattro milioni. La riedizione dell'album, pubblicata nel 2002, riusc\u00ec a vendere copie nella sola prima settimana dall'uscita. \nCommercialmente si rivel\u00f2 un successo nell'Est europeo. Fu l'album pi\u00f9 venduto in Repubblica Ceca nel mese di gennaio 2002, diventando disco di platino per la vendita di copie nel paese. Debutt\u00f2 nella classifica polacca alla posizione numero 23, uno dei pi\u00f9 alti debutti di quel fine settimana. La settimana seguente sal\u00ec alla posizione numero 11 e raggiunse la top 10 durante la terza settimana. Dopo cinque settimane, raggiunse il primo posto, facendo delle t.A.T.u. il primo atto russo a ottenere tale traguardo. In quell'anno il disco fu certificato oro dalla Zwi\u0105zek Producent\u00f3w Audio-Video (ZPAV) per aver venduto oltre copie, permanendo complessivamente 39 settimane nel grafico; in seguito acquis\u00ec la certificazione di platino per la vendita di pi\u00f9 di unit\u00e0 nel paese. In Europa furono vendute oltre un milione di copie grazie alle quali il gruppo vinse l\"'IFPI Platinum Europe Award\", premio che ottenne anche la versione inglese dell'album (\"200 km/h in the Wrong Lane\")."}
{"id": "1219118", "revid": "818832", "url": "https://it.wikipedia.org/wiki?curid=1219118", "title": "Opposizione Democratica della Slovenia", "text": "Opposizione Democratica della Slovenia (DEMokrati\u010dna Opozicija Slovenije o DEMOS) \u00e8 una coalizione nata in Slovenia dopo l'istituzione, nel 1989, del multipartitismo da parte del governo comunista. La coalizione DEMOS comprendeva l'Unione Democratica Slovena (SDZ), l'Alleanza Socialdemocratica di Slovenia (SDZS), i Democratici Cristiani Sloveni (SKD), la Lega Agricola Slovena (KZ-SLS) e i Verdi. Successivamente si un\u00ec alla coalizione anche il piccolo Partito Liberale.\nIl leader della Coalizione fu Jo\u017ee Pu\u010dnik, celebre dissidente.\nAlle elezioni del 1990 la coalizione vinse con il 54% dei voti.\nNell'aprile del 1992, la coalizione si disgreg\u00f2, provocando la caduta del governo di Lojze Peterle a causa di dissensi interni, centrati intorno allo scontro tra l'ala liberale dell'Unione Democratica Slovena e il partito dei Cristiano Democratici Sloveni. Si form\u00f2 cos\u00ec un nuovo governo guidato da Janez Drnov\u0161ek, appoggiato anche da tre partiti del DEMOS."}
{"id": "1219119", "revid": "86599", "url": "https://it.wikipedia.org/wiki?curid=1219119", "title": "Lista di asteroidi (30001-31000)", "text": "Di seguito una lista di asteroidi dal numero 30001 al 31000 con data di scoperta e scopritore."}
{"id": "1219121", "revid": "6923", "url": "https://it.wikipedia.org/wiki?curid=1219121", "title": "Isola Desolation (Shetland Meridionali)", "text": "L'isola Desolation (in inglese \"Desolation Island\") \u00e8 un'isola antartica minore localizzata ad una latitudine di 62\u00b0 27' sud e ad una longitudine di 60\u00b0 20' ovest. L'isola \u00e8 stata scoperta il 15 ottobre 1819 dal capitano William Smith, un mercante inglese al comando della \"Williams\" durante la sua seconda spedizioni nella regione. Il territorio fa parte dell'arcipelago delle Shetland meridionali e la sovranit\u00e0 \u00e8 sospesa ai sensi del trattato antartico.\nL'ancoraggio di Blythe Bay sul lato sul dell'isola Desolation \u00e8 stato spesso utilizzato durante i primi anni del XIX secolo dalle navi britanniche ed statunitensi come riparo sicuro."}
{"id": "1219122", "revid": "146644", "url": "https://it.wikipedia.org/wiki?curid=1219122", "title": "Desolation Island (South Shetland Islands)", "text": ""}
{"id": "1219125", "revid": "767487", "url": "https://it.wikipedia.org/wiki?curid=1219125", "title": "Live Earth Londra", "text": "Il Concerto del Live Earth di Londra ha avuto luogo il 7 luglio 2007 presso il Wembley Stadium.\nEsibizioni.\nSegue una lista degli artisti che si sono esibiti durante il concerto.\nPresentatori:\nCopertura mediatica.\nTelevisione.\nNel Regno Unito, l'evento \u00e8 stato trasmesso dai canali della BBC, che hanno impiegato nell'ordine cronologico le seguenti reti per la diretta televisiva: BBC Two, BBC One e infine BBC HD.\nLa radio coinvolta per il seguito del concerto \u00e8 stata la BBC Radio 1.\nInternet.\nMSN ha trasmesso il concerto in diretta mondiale su internet.\nChris Moyles introducing...\nGenesis - 'Turn It On Again', 'No Son Of Mine', 'Land Of Confusion'\nOrdine delle esibizioni e presentazioni.\nAnna Friel ha presentato il filmato d'apertura.\nCatherine Tate ha presentato...\nRazorlight - 'Before I Fall To Pieces', 'America'\nChris Moyles ha presentato un filmato sul surriscaldamento globale.\nDanny Dyer ha presentato...\nSnow Patrol - 'Open Your Eyes', 'Shut Your Eyes', 'Chasing Cars'\nBoris Becker ha presentato...\nDavid Gray &amp; Damien Rice - 'Babylon', 'The Blower's Daughter', 'Que Sera Sera'\nGerard Butler ha presentato...\nKasabian - 'Empire', 'Club Foot', 'L.S.F.'\nPierce Brosnan introducing film.\nThandie Newton ha presentato Al Gore da Washington seguito dall'esibizione di...\nPaolo Nutini - 'Wonderful World', 'Last Request', 'New Shoes', 'Jenny Don't Be Hasty'\nJune Sarpong ha presentato...\nThe Black Eyed Peas - 'Let's Get It Started', 'Pump It', 'Don't Phunk With My Heart', 'Big Girls Don't Cry', 'Where Is The Love?'\nChris Moyles ha presentato...\nJohn Legend - 'Ordinary People'\nRupert Everett ha presentato...\nDuran Duran - 'Planet Earth', 'Ordinary World', 'Night Runner', 'Falling Down'\nChris Rock ha presentato...\nRed Hot Chili Peppers - 'Can't Stop', 'Dani California', 'So Much I', 'By the Way'\nBen Affleck ha presentato un filmato sul surriscaldamento globale.\nEddie Izzard ha presentato...\nBloc Party - 'Hunting For Witches', 'Banquet', 'So Here We Are', 'The Prayer'\nKyle MacLachlan ha presentato...\nCorinne Bailey Rae - 'I'd Like To', 'Mercy Mercy Me', 'Put Your Records On'\nIoan Gruffudd ha presentato...\nKeane - 'Everybody's Changing', 'Somewhere Only We Know', 'Is It Any Wonder'\nRussell Brand ha presentato un filmato sul surriscaldamento globale.\nChris Rock ha presentato...\nMetallica - 'Sad but True', 'Nothing Else Matters', 'Enter Sandman'\nRicky Gervais ha presentato un filmato sul surriscaldamento globale.\nRob Reiner ha presentato...\nSpinal Tap - 'Stonehenge', 'Warmer Than Hell', 'Big Bottom' (con James Hetfield, Kirk Hammett e Robert Trujillo dei Metallica, Adam Yauch dei Beastie Boys e tutti i bassisti e chitarristi che hanno partecipato all'evento tranne Flea dei Red Hot Chili Peppers)\nPen\u00e9lope Cruz ha presentato...\nJames Blunt - 'Same Mistakes', 'Wiseman'\nLeonardo DiCaprio ha presentato Al Gore da New York seguito dall'esibizione di...\nKeith Urban &amp; Alicia Keys - 'Gimme Shelter'\nRussell Brand ha presentato...\nBeastie Boys - 'Sabotage', 'So What'cha Want', 'Sure Shot', 'Intergalactic', 'Off The Grid'\nDavid Tennant ha presentato...\nPussycat Dolls - 'Buttons', 'I Don't Need A Man', 'Feelin' Good', 'Don't Cha'\nRussell Brand ha presentato...\nFoo Fighters - 'Best Of You', 'All My Life', 'My Hero', 'Everlong'\n'The Moment Of Darkness' seguito dall'esibizione di...\nMadonna - 'Hey You', 'Ray Of Light', 'La isla bonita', 'Hung Up'\nChiusura del concerto."}
{"id": "1219126", "revid": "716642", "url": "https://it.wikipedia.org/wiki?curid=1219126", "title": "Boston Minutemen", "text": "I Boston Minutemen furono un club calcistico statunitense che disputarono il campionato della North American Soccer League dal 1974, anno della fondazione, fino al 1976, anno di scioglimento.\nStoria.\nFondati nel 1974, i \"Minutemen\" ottennero come miglior risultato della squadra fu la semifinale raggiunta nel 1974 e persa contro gli Aztecs, che poi avrebbero vinto quell'edizione del Soccer Bowl.\nIl nome \"Minutemen\" (letteralmente \"uomini piccoli\", in relazione alla statura) fu usato come tributo al periodo della Rivoluzione americana: il corpo noto come \"Minutemen\", infatti, era composto da soldati giovani (max. 25 anni), abili, svelti e forti fisicamente, tra i primi a ingaggiare battaglia; furono tra i protagonisti della Guerra d\u2019indipendenza, che ebbe proprio nel Massachusetts uno dei suoi principali teatri (curiosamente, lo scioglimento della squadra coincise con il bicentenario della Dichiarazione d\u2019indipendenza).\nTra i vari terreni di gioco utilizzati, la squadra gioc\u00f2 anche nel Foxboro Stadium, noto per aver ospitato anche incontri del .\nDopo un triennio in cui l'affluenza media complessiva fu di poco pi\u00f9 di 5.500 persone a gara (e in cui la massima non super\u00f2 mai le 10.000 presenze) la \"franchise\" non ritenne pi\u00f9 economico tenere in piedi la squadra e alla fine della stagione 1976 (peraltro conclusa senza raggiungere i \"playoff\") il club chiuse i battenti anche a causa delle accuse fatte al proprietario John Sterge, accusato dalla Securities and Exchange Commission di irregolarit\u00e0 finanziarie."}
{"id": "1219127", "revid": "115905907", "url": "https://it.wikipedia.org/wiki?curid=1219127", "title": "Improvvisazione 26", "text": ""}
{"id": "1219131", "revid": "1543377", "url": "https://it.wikipedia.org/wiki?curid=1219131", "title": "Dipinto con arco nero", "text": "Dipinti con arco nero \u00e8 un dipinto a olio su tela (188x196 cm) realizzato nel 1912 dal pittore Vasily Kandinsky. \u00c8 conservato nel Centre Pompidou di Parigi.\nGli elementi figurativi sono quasi completamente assenti.\nCollegamenti esterni.\nCentre Georges Pompidou \u2013 Sito Ufficiale"}
{"id": "1219133", "revid": "117718001", "url": "https://it.wikipedia.org/wiki?curid=1219133", "title": "Primo acquarello astratto", "text": "Primo acquerello astratto \u00e8 un dipinto a matita, acquarello e china su carta (49,6\u00d761,8\u00a0cm) realizzato nel 1910 dal pittore Vasilij Kandinskij. \u00c8 conservato nel Centre Pompidou di Parigi.\nLa critica fa iniziare l'astrattismo da questo quadro.\nFu lo stesso Kandinskij a rilevare in una sua dichiarazione la nascita dell'arte astratta. L'acquerello si presenta come uno schizzo informe ricongiungibile a uno scarabocchio infantile, in questo acquerello si \u00e8 proposto di sperimentare il primo contatto dell'essere umano con il mondo, con una realt\u00e0 di cui non si sa nulla. L'immagine \u00e8 caratterizzata da diverse macchie colorate: alcune grosse velature espanse e trasparenti, situate in particolare nella parte alta del foglio, sembrano introdurre nella superficie bianca un senso di profondit\u00e0 fluttuante.\nCollegamenti esterni.\nCentre Georges Pompidou \u2013 Sito ufficiale"}
{"id": "1219137", "revid": "1305772", "url": "https://it.wikipedia.org/wiki?curid=1219137", "title": "Studio per Composizione II", "text": "Studio per composizione II \u00e8 un dipinto a olio su tela (97,5x130,5\u00a0cm) realizzato nel 1910 dal pittore Vasilij Kandinskij. \u00c8 conservato nel Solomon R. Guggenheim Museum di New York.\nQuesto quadro fu esposto nel 1910, alla seconda mostra della Nuova Associazione degli Artisti di Monaco.\nCollegamenti esterni.\nSolomon R. Guggenheim Museum \u2013 Sito ufficiale"}
{"id": "1219141", "revid": "1305772", "url": "https://it.wikipedia.org/wiki?curid=1219141", "title": "Isola della Desolazione", "text": "Isola della Desolazione \u00e8 il nome di numerose isole, tra cui:\n\"L'isola della desolazione\" \u00e8 inoltre il nome di un romanzo di Patrick O'Brian."}
{"id": "1219142", "revid": "339392", "url": "https://it.wikipedia.org/wiki?curid=1219142", "title": "Fox Channels Italy", "text": ""}
{"id": "1219143", "revid": "88740", "url": "https://it.wikipedia.org/wiki?curid=1219143", "title": "Isola Cornwallis", "text": ""}
{"id": "1219145", "revid": "339392", "url": "https://it.wikipedia.org/wiki?curid=1219145", "title": "Sant'Anna (Leonardo)", "text": ""}
{"id": "1219156", "revid": "37401", "url": "https://it.wikipedia.org/wiki?curid=1219156", "title": "Hermann Helmholtz", "text": ""}
