{"id": "1066465", "revid": "287204", "url": "https://it.wikipedia.org/wiki?curid=1066465", "title": "Derrick Plourde", "text": "Biografia.\nDerrick William Plourde, nato a Goleta, California, ha suonato in gruppi come Lagwagon (negli album \"Duh!\", \"Trashed\" e \"Hoss\"), Bad Astronaut, Mad Caddies (ha registrato alcuni pezzi di \"Rock the Plank\"), Jaws, The Ataris, Rich Kids on LSD e altri.\nPlourde si \u00e8 suicidato con un colpo di pistola il 30 marzo 2005.\nI Lagwagon, nel novembre dello stesso anno, dedicano a Derrick il loro settimo album Resolve. Non si tratta di una semplice dedica, dacch\u00e9, come in un processo volto all'accettazione della tragica fine di Derrick, tutti i testi scritti dal cantante Joey Cape parlano del suo amico e della sua triste scomparsa. Anche le musiche scritte dalla band differiscono dal suono degli album precedenti e sembrano essere pi\u00f9 vicine allo stile dei Bad Astronaut, il side project dei Lagwagon in cui Cape e Plourde, amici da tanti anni, continuavano a suonare insieme.\nVa segnalato almeno un altro tributo: in \"Doornails\", traccia presente nell'album dei NOFX \"Wolves in Wolves' Clothing\" (aprile 2006), Fat Mike, l'autore, ringrazia e manda un saluto a tanti amici musicisti scomparsi molto giovani e facenti capo allo stesso \"giro\" di band dei NOFX e dei Lagwagon. Il primo della lista \u00e8 proprio Derrick Plourde ma tra gli altri amici salutati vi sono Brad Nowell (Sublime), Jim Cherry (Strung Out, Pulley), Andy Crighton (Leatherface, Snuff) e Jason Sears e Bomer (RKL, dove anche Derrick aveva suonato)."}
{"id": "1066467", "revid": "834", "url": "https://it.wikipedia.org/wiki?curid=1066467", "title": "Bellflower, California", "text": ""}
{"id": "1066479", "revid": "298229", "url": "https://it.wikipedia.org/wiki?curid=1066479", "title": "Pallavolo ai Giochi della XXIII Olimpiade", "text": ""}
{"id": "1066481", "revid": "113184769", "url": "https://it.wikipedia.org/wiki?curid=1066481", "title": "Olimpiadi internazionali della chimica", "text": "Le Olimpiadi internazionali della chimica (IChO - International Chemistry Olympiads) sono una competizione annuale che riunisce ogni anno pi\u00f9 di 250 studenti provenienti dalle scuole secondarie di vari paesi e animati da una passione comune: la chimica.\nGli studenti provengono da selezioni regionali e nazionali. Ogni squadra nazionale \u00e8 costituita da quattro studenti e due consiglieri. In Italia le selezioni sono effettuate mediante i Giochi della chimica: fra gli studenti che primeggiano in tale competizione otto vengono convocati per un allenamento intensivo, al termine del quale vengono selezionati i quattro componenti della squadra italiana.\nLa prima edizione si tenne nel 1968, la 44\u00aa edizione si \u00e8 tenuta a Washington (Stati Uniti d'America) nel 2012.\nSvolgimento.\nOgni anno, a luglio, il paese organizzatore:\nIl programma \u00e8, di norma, il seguente:\nEdizioni.\nEdizioni future.\n53. 2021 Osaka, Giappone\n54. 2022\n55. 2023 Zurigo, Svizzera\n56. 2024 \n57. 2025 Emirati Arabi\nVoci correlate"}
{"id": "1066483", "revid": "31789", "url": "https://it.wikipedia.org/wiki?curid=1066483", "title": "Conero (disambigua)", "text": ""}
{"id": "1066485", "revid": "729019", "url": "https://it.wikipedia.org/wiki?curid=1066485", "title": "Distretto di Liezen", "text": "Liezen \u00e8 un distretto amministrativo dello stato di Stiria in Austria, diviso nel distretto centrale Bereich Liezen e nel subdistretto di Gr\u00f6bming.\nIl subdistretto (\"Politische Expositur\") di Gr\u00f6bming \u00e8 formalmente autonomo e parte delle funzioni amministrative \u00e8 regolata dal distretto principale di appartenenza, quello di Liezen.\nGeografia fisica.\nIl distretto di Liezen si trova nella parte estrema nord-occidentale della Stiria, ai confini con gli stati federati del Salisburghese e dell'Alta Austria. Gran parte del distretto fa parte della regione naturalistica del Salzkammergut.\nSuddivisione amministrativa.\nQui l'elenco dei comuni suddiviso nei 2 subdistretti, quello propriamente di Liezen (\"Bereich Liezen\") ed i due autonomi. In grassetto sono indicati i comuni con status di citt\u00e0 (5 in totale), mentre i comuni con diritto di mercato sono indicati con una M fra parentesi (10 in totale)."}
{"id": "1066486", "revid": "287204", "url": "https://it.wikipedia.org/wiki?curid=1066486", "title": "Stella Pistola", "text": "La Stella Pistola (nota in inglese come \"Pistol Star\") \u00e8 una stella ipergigante blu situata nella costellazione del Sagittario.\nClassificata come variabile S Doradus, \u00e8 una delle stelle pi\u00f9 luminose e massicce della Via Lattea. Fa parte dell'ammasso Quintupletto, situato a circa 25.000 anni luce dalla Terra, nei pressi del centro galattico, e deve il suo nome alla forma della nebulosa che illumina, la nebulosa Pistola.\nCaratteristiche.\nLe prime osservazioni fecero pensare che potesse trattarsi della pi\u00f9 estrema tra le stelle conosciute, dato che l'energia prodotta fu inizialmente stimata essere 10 milioni di volte superiore a quella prodotta dal Sole; studi successivi, tuttavia, hanno ridimensionato questo considerevole numero al pi\u00f9 \"modesto\" valore di 1,7 milioni, un dato ancora enorme, ma che ne farebbe un oggetto un terzo meno luminoso di .\nLa Stella Pistola irradia in circa 20 secondi la stessa energia che il Sole irradia in un anno. Gli oggetti di questa categoria hanno una massa da 80 a ed una vita molto breve, all'incirca 3 milioni di anni. Al contrario delle normali stelle, la fisica di questi oggetti stellari \u00e8 fortemente influenzata dalla pressione esterna della luce che emettono. Come altre stelle estremamente luminose, la Stella Pistola \u00e8 una variabile di tipo S Doradus.\nSi ritiene che la stella abbia gi\u00e0 espulso una quantit\u00e0 di materia pari a circa 10 masse solari in gigantesche esplosioni che forse hanno avuto luogo tra 4\u00a0000 e 6\u00a0000 anni fa. Il suo vento stellare \u00e8 10 miliardi di volte pi\u00f9 forte di quello del Sole. La sua et\u00e0 precisa, cos\u00ec come il suo futuro, non \u00e8 certa, ma ci si attende che essa, nel giro di 1-3 milioni di anni, esploder\u00e0 in una brillantissima supernova o addirittura in una poderosa ipernova. Alcuni astronomi ipotizzano che la sua enorme massa possa esser messa in relazione con la sua posizione, vicina al centro galattico, poich\u00e9 \u00e8 proprio in questa regione della galassia che tendono a formarsi prevalentemente stelle di grande massa.\nQuesto oggetto, che deve il suo nome alla forma della nebulosa che illumina, la nebulosa Pistola, \u00e8 situato nei pressi del nucleo galattico, approssimativamente a 25\u00a0000 anni luce dalla Terra, in direzione della costellazione del Sagittario. La Stella Pistola apparirebbe ad occhio nudo come un astro di quarta magnitudine apparente, se non fosse celata alla nostra vista da nubi di polvere in grado di assorbire lo spettro visibile; la stella fu infatti scoperta, verso la fine degli anni novanta, solo grazie al Telescopio Spaziale Hubble, sondando la porzione del cielo nella lunghezza d'onda degli infrarossi, radiazione in grado di penetrare le nubi.\nOltre alla Stella Pistola esistono altri oggetti che negli ultimi anni sono stati definiti come \"la stella pi\u00f9 luminosa\". Gli studi hanno tuttavia dimostrato che quasi tutti questi oggetti hanno subito un degrado col tempo. La pi\u00f9 grande luminosit\u00e0 \"confermata\" \u00e8 di circa 5 milioni di volte quella solare, come nel caso di che, alla sua formazione, aveva probabilmente una massa compresa tra 150 e . La nostra Galassia, molto probabilmente, possiede circa un centinaio di stelle che superano Eta Carinae e sono probabilmente identificabili negli infrarossi; ma la loro luce visibile \u00e8 totalmente oscurata dalla presenza di pulviscolo interstellare, e difficolt\u00e0 pratiche impediscono agli astronomi di identificarle."}
{"id": "1066495", "revid": "599013", "url": "https://it.wikipedia.org/wiki?curid=1066495", "title": "A86", "text": ""}
{"id": "1066498", "revid": "599013", "url": "https://it.wikipedia.org/wiki?curid=1066498", "title": "A87", "text": ""}
{"id": "1066501", "revid": "1546219", "url": "https://it.wikipedia.org/wiki?curid=1066501", "title": "A88", "text": ""}
{"id": "1066502", "revid": "2166030", "url": "https://it.wikipedia.org/wiki?curid=1066502", "title": "Mehmed Talat Pasci\u00e0", "text": "Biografia.\nFu uno dei principali sostenitori dell'entrata dell'Impero ottomano nella prima guerra mondiale al fianco della Germania e durante questa contribu\u00ec all'organizzazione del genocidio armeno, del genocidio degli assiri e di quello dei greci del Ponto, venendo perci\u00f2 poi condannato dal tribunale del sultano alla fine del conflitto, insieme agli altri due componenti dei \"Tre Pasci\u00e0\". La rivoluzione di Atat\u00fcrk, sovvertendo l'ordine politico della Turchia, ne permise la liberazione.\nAffiliato alla confraternita sufi dei Bektashi e massone, a partire dal 1903 fu membro della loggia di Salonicco \"Macedonia Risorta\", appartenente al Grande Oriente d'Italia; fu il primo Gran maestro della Gran Loggia di Turchia, fondata nel 1909.\nGli armeni lo chiamano l\"'Hitler turco\". Talaat fu assassinato a Berlino nel 1921 da Soghomon Tehlirian, un membro della Federazione Rivoluzionaria Armena, nell'ambito dell'Operazione Nemesis."}
{"id": "1066503", "revid": "1305772", "url": "https://it.wikipedia.org/wiki?curid=1066503", "title": "A89", "text": ""}
{"id": "1066504", "revid": "729019", "url": "https://it.wikipedia.org/wiki?curid=1066504", "title": "Distretto di M\u00fcrzzuschlag", "text": "M\u00fcrzzuschlag \u00e8 stato un distretto amministrativo dello stato di Stiria, in Austria. Il 1\u00ba gennaio 2013 il distretto si \u00e8 fuso con quello di Bruck an der Mur per formare il nuovo Distretto di Bruck-M\u00fcrzzuschlag.\nSuddivisione amministrativa.\nIl distretto era suddiviso in 16 comuni, di cui 2 con status di citt\u00e0 e 5 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1066510", "revid": "729019", "url": "https://it.wikipedia.org/wiki?curid=1066510", "title": "Sindrome di Bloom", "text": "La sindrome di Bloom (BSyn) \u00e8 una rara malattia ereditaria caratterizzata da un'alta frequenza nella rottura e nel riarrangiamento dei cromosomi della persona affetta. La malattia \u00e8 stata descritta per la prima volta dal dermatologo David Bloom nel 1954.\nQuadro clinico.\nLe persone colpite dalla sindrome sono pi\u00f9 piccole della media e spesso con viso lungo e stretto; inoltre possono avere mascella pi\u00f9 piccola e naso ed orecchie prominenti. Le infezioni delle vie respiratorie e dell'intestino, di gravit\u00e0 variabile (ad esempio otite e polmonite) insorgono frequentemente nell'infanzia e sono associate ad immunodeficienza variabile. L'eritema teleangectasico compare sul volto (in particolare sulle guance) e sul dorso delle mani gi\u00e0 nel primo o secondo anno di vita. Uno dei segni principali della BSyn \u00e8 l'elevata suscettibilit\u00e0 al cancro, con un esordio pi\u00f9 giovane rispetto alla popolazione generale. I tumori maligni pi\u00f9 comunemente associati alla malattia sono la leucemia e il linfoma nell'infanzia e durante l'adolescenza, e vari tipi di adenocarcinoma nell'et\u00e0 adulta (soprattutto quelli a livello del colon, dell'esofago, e della mammella). Durante l'infanzia possono insorgere tumori rari come il tumore di Wilms e l'osteosarcoma. Comuni sono la difficolt\u00e0 all'alimentazione nel periodo neonatale e la presenza di tessuto adiposo sottocutaneo eccezionalmente poco denso o dall'aspetto atrofico. Possono essere presenti dolicocefalia, ipoplasia mandibolare e ipoplasia mascellare. Altri segni comprendono la formazione di vescicole e sanguinamenti a livello delle labbra e la presenza di chiazze iper od ipopigmentate a carico di tutti gli arti. Uomini affetti da sindrome di Bloom di solito non producono sperma e per questo sono sterili. Le donne di solito entrano in menopausa prima della norma.\nCausa genetica.\n\u00c8 dovuto a una mutazione nel gene \"BLM\" (locus 15q26.1). Il gene provvede a dare istruzioni per la produzione di una proteina (BLM) membro della famiglia delle DNA elicasi, ovvero di quegli enzimi che svolgono la doppia elica di DNA in modo da consentire la sua replicazione. La BLM \u00e8 importante perch\u00e9 stabilizza il processo di svolgimento: una sua forma mutante peggiora o blocca la sua azione, provocando errori di copiatura. \u00c8 questo il motivo delle alte frequenze di rottura e risaldatura dei cromosomi. Anomalie di questo tipo possono essere segnali della presenza di questa malattia; altri possibili indizi sono la presenza di anioni superossido, che, per la loro elevata reattivit\u00e0, danneggiano i cromosomi delle persone affette.\nEreditariet\u00e0.\nLa sindrome di Bloom \u00e8 una malattia autosomica recessiva. Entrambi i genitori devono quindi portare l'allele mutato affinch\u00e9 ci sia la possibilit\u00e0 che il figlio sia malato. Se entrambi i genitori sono portatori sani allora la probabilit\u00e0 che un figlio nasca affetto \u00e8 del 25% (un caso su quattro). Per i familiari che potrebbero portare gli alleli mutati sono consigliati consulti e test genetici.\nMetodi diagnostici.\nLa diagnosi \u00e8 dimostrata dal punto di vista citogenetico, dalla dimostrazione di un aumento di 10 volte gli scambi tra cromatidi fratelli nelle cellule dei pazienti, rispetto a quelle normali, e dall'interscambio di cromatidi nelle colture di linfociti. La diagnosi pu\u00f2 essere confermata dall'analisi molecolare.\nTrattamento.\nIl trattamento \u00e8 sintomatico. Gli antibiotici vengono utilizzati per curare le infezioni. Se i livelli sierici di immunoglobuline sono bassi i pazienti affetti possono trarre beneficio dalla terapia sostitutiva immunoglobulinica. Data l'ipersensibilit\u00e0 dei pazienti a qualsiasi agente clastogeno (che rompe il dna), in caso di tumore, la radioterapia e la chemioterapia vengono effettuate a dosi ridotte e per tempi pi\u00f9 brevi."}
{"id": "1066511", "revid": "404449", "url": "https://it.wikipedia.org/wiki?curid=1066511", "title": "Left Side", "text": "Biografia.\nAppassionato di espressioni artistiche sin da bambino e successivamente avvicinatosi al rap verso la fine degli anni 1980, assieme ad altre figure del rap italiano come Maury B e Sab Sista, componendo le prime rime in inglese ed ascoltando le figure di spicco del genere d'oltreoceano come Public Enemy, Run DMC, Biz Markie, Eric B. &amp; Rakim. Grazie alla concentrazione di occasioni, Torino nei primi anni 1990 diventa una delle capitali delle opportunit\u00e0 per chi voleva fare hip hop. Left Side, qui conosce pionieri come The NextOne con cui fonda The Next Diffusion assieme a Maury B all'epoca chiamato Right Voice. Il gruppo pubblic\u00f2 per la prima volta nel 1995 con il doppio album \"Dritto al cuore\" per la Crime Squad/Flying Rec., poi con un singolo di due tracce \"Do the next dance!\"\nCon the Next Diffusion, Left Side compie le prime vere esperienze live distribuite un po' in tutta Italia e non solo, dove si svolgevano eventi legati all'hip hop.\nTerminato il progetto \"The Next Diffusion\" della durata di un biennio, Left Side decide di continuare con la carriera al microfono partecipando ad alcuni album diventati classici del genere, come \"Neffa &amp; i messaggeri della dopa\", \"Il mondo che non c'\u00e8\" e \"Sotto effetto stono\", a questi si aggiungono partecipazioni a diversi mixtape della brulicante scena underground con DJ Enzo, Fritz da Cat, gli album di Sab Sista, Bassi Maestro ed ATPC.\nUn nuovo importante passo nella carriera di Left Side avviene quando l'Area Cronica di Fish e Tormento decide di produrlo nel suo percorso per dare alla luce il primo EP solista \"La sola via che so\" nel 1999. Il suo primo album in studio solista esce lo stesso anno con il titolo \"Una vita non basta\", sempre per l'Area Cronica. \nLeft Side ha successivamente collaborato con diversi artisti hip hop italiani, sempre pi\u00f9 spesso collegati al collettivo Sano Business di Bassi Maestro."}
{"id": "1066512", "revid": "1305772", "url": "https://it.wikipedia.org/wiki?curid=1066512", "title": "A99", "text": ""}
{"id": "1066513", "revid": "228587", "url": "https://it.wikipedia.org/wiki?curid=1066513", "title": "Via del Corso (Firenze)", "text": "Via del Corso, chiamata anche pi\u00f9 semplicemente \"Il Corso\", \u00e8 una delle strade del centro storico di Firenze, tra via dei Calzaiuoli e via del Proconsolo.\nStoria e edifici.\nLa strada, come altre omonime italiane, prende il nome da una corsa vera e propria, il palio dei barberi, che vedeva impegnati una volta all'anno cavalli senza fantini da via Ponte alle Mosse all'odierna piazza Beccaria fino al 1858.\nLa via \u00e8 nel cuore della zona pi\u00f9 antica della Florentia romana, facendo parte dell'antico decumano. Qui restano vestigia soprattutto del periodo medievale, con alcune case-torri degne di nota. Vi si trovano la Torre dei Ricci e la Torre dei Ghiberti alle due estremit\u00e0 con via Santa Elisabetta; poco pi\u00f9 avanti si trova la Torre dei Donati, attigua al cosiddetto vicolo dello Scandalo, un passaggio interno costruito nel Trecento per dividere le propriet\u00e0 dei rissosi Cerchi e Donati.\nLa chiesa della Madonna de' Ricci \u00e8 caratterizzata dal portico seicentesco sulla facciata. opera di Gherardo Silvani del 1640, ma risale almeno al 1508 quando fu costruita su commissione della famiglia dei Ricci.\nDavanti alla chiesa una volta conduce alla chiesa di Santa Margherita dei Cerchi, detta anche \"chiesa di Dante\" perch\u00e9 \u00e8 uno dei luoghi dove probabilmente Dante incontr\u00f2 Beatrice Portinari.\nPoco oltre si trova il Palazzo Portinari-Salviati, il pi\u00f9 importante della strada, oggi sede della Banca Toscana. Qui visse con la madre Maria Salviati il giovane Cosimo I de' Medici.\nSu via dei Corso si apre anche la piccola piazza dei Cimatori, che prende il nome dall'antico mestiere di coloro che tramite le \"cimatrici\" (macchine a cilindri con sporgenti lame avvolte a elica) ripulivano i tessuti di lana dalla lanugine, dalle pieghe e dalle cimase mal fatte: questo era il segreto delle lane fiorentine che avevano cos\u00ec una superficie ben rasata e tesa, apprezzatissima in tutta Europa e che fece la fortuna dell'Arte di Calimala.\nIl Canto di Croce Rossa.\nAll'angolo con via de' Cerchi si trova il Canto di Croce Rossa, cosiddetto per le due marmoree croci rosse in campo bianco che si trovano ai lati dell'angolo, con al centro un piccolo tabernacolo in marmo con il busto del Redentore. L'edicola, sporgente dallo spigolo del palazzo, \u00e8 chiusa da inferriata decorata a motivo geometrico; sotto un cartiglio con la scritta: .\nNel trecentesco loggiato dell'edificio, del quale si notano ancora le tracce, ebbe sede la pi\u00f9 antica farmacia fiorentina che aveva gli sporti sul Corso e in via de' Cerchi, denominata appunto \"Spezieria della Croce Rossa\". Sebbene le finalit\u00e0 assistenziali fossero simili l'istituzione non ha nessuna connessione con la Croce rossa."}
{"id": "1066515", "revid": "36426", "url": "https://it.wikipedia.org/wiki?curid=1066515", "title": "Chiesa della Madonna de' Ricci", "text": ""}
{"id": "1066520", "revid": "228587", "url": "https://it.wikipedia.org/wiki?curid=1066520", "title": "Natale Dalle Laste", "text": "Biografia.\nComp\u00ec i suoi studi a Padova (citt\u00e0 non lontana dalla natia Marostica), prima presso il Seminario Vescovile, poi presso lo Studio patavino.\nPrecettore a Venezia, ebbe modo di entrare in contatto con le maggiori famiglie lagunari. Fu amico di Marco Forcellini col quale collabor\u00f2 all'edizione critica delle \"Opere\" di Sperone Speroni (Venezia 1740).\nDalle Laste fu Pubblico Revisore e Consultore e Revisore de' Brevi Pontificij presso la Repubblica di Venezia. Mor\u00ec a Marsan, vicino a Marostica, il 21 giugno 1792.\nSquisito latinista e autore di testi sia in latino sia in italiano, Dalle Laste ottenne fama europea con la famosa lettera sul Museo di Filippo Farsetti (1764). \u00c8 considerato il migliore traduttore settecentesco dell\u2019\"Eneide\" (Venezia 1795), ed \u00e8 autore di piacevoli \"Lettere familiari\" e di carmi latini, fra i quali il celebre poemetto in esametri \"Apollo Vaticanus\" (1767), che fu tradotto da Antonio Bevilacqua (Roma 1878)."}
{"id": "1066524", "revid": "14806", "url": "https://it.wikipedia.org/wiki?curid=1066524", "title": "Leftside", "text": ""}
{"id": "1066527", "revid": "120809614", "url": "https://it.wikipedia.org/wiki?curid=1066527", "title": "Piramide umana", "text": "Una piramide umana \u00e8 una coreografia utilizzata dagli artisti circensi (alcune volte compiendo altre acrobazie, una volta formata la figura), o meno perfettamente in modo amatoriale (spesso per il semplice \"divertimento\" di sbagliare e cadere), nella quale i partecipanti formano una piramide di persone sovrapposte una sopra l'altra, ognuno tenendo sulle spalle o sulla schiena altri, appoggiandosi su due partecipanti al livello sottostante."}
{"id": "1066531", "revid": "1728", "url": "https://it.wikipedia.org/wiki?curid=1066531", "title": "Partigiana", "text": ""}
{"id": "1066537", "revid": "339392", "url": "https://it.wikipedia.org/wiki?curid=1066537", "title": "Mehmed Talat", "text": ""}
{"id": "1066538", "revid": "120796706", "url": "https://it.wikipedia.org/wiki?curid=1066538", "title": "Bovo di Voghera", "text": "Agiografia.\nSecondo un'antica biografia in parte leggendaria, sarebbe stato figlio di Adelfrido e Odelinda, nobili provenzali. Si distinse in numerose battaglie, in particolare contro i Mori che all'epoca compivano numerose incursioni nella Francia meridionale. Viene narrato che il suo eroismo fu fondamentale durante l'assedio della fortezza saracena di Frassineto, organizzata da Guglielmo I, duca di Provenza, nel 973.\nSuccessivamente cambi\u00f2 vita, dedicandosi alla meditazione, alla penitenza e ai pellegrinaggi. Perdon\u00f2 l'uccisione del fratello ed ebbe fama di taumaturgo.\nDurante uno dei suoi pellegrinaggi verso Roma, si ammal\u00f2 e il 22 maggio 986 mor\u00ec a Voghera, citt\u00e0 di cui \u00e8 ora patrono.\nCulto.\nIl corpo di Bovo fu sepolto fuori dalle mura di Voghera, nel borgo di San Pietro; la sua tomba, presto dimenticata, fu ritrovata in seguito ad avvenimenti prodigiosi e cos\u00ec intorno a quei sacri resti nacquero una chiesa, un monastero e un ospizio che fu retto dagli Ospitalieri di san Bovo secondo la regola di Guido da Montpellier.\nNel 1212 il suo corpo fu portato a Pavia nel monastero benedettino di Sant'Apollinare fuori Porta Palazzo. Solo nel 1469 fece ritorno a Voghera e rinchiuso in un'arca sull'altare della chiesa di San Bovo in Borgo San Pietro.\nLa memoria liturgica si celebra il 22 maggio. In Veneto si commemora il 2 gennaio.\nPatronati.\n\u00c8 patrono della Provenza e di alcune localit\u00e0 italiane, tra le quali i seguenti comuni: \nInoltre \u00e8 considerato protettore degli animali domestici, in particolare contro le malattie infettive dei bovini (in passato le sue raffigurazioni erano collocate nelle stalle).\nA lui sono dedicate fiere e mostre zootecniche (Fiera di San Bovo di Voghera).\nIconografia.\n\u00c8 sovente raffigurato con armatura da cavaliere, elmo, spada, reggente un drappo raffigurante un bue. Spesso, inoltre, \u00e8 rappresentato in sella ad un cavallo."}
{"id": "1066539", "revid": "15756", "url": "https://it.wikipedia.org/wiki?curid=1066539", "title": "Joseph Brant", "text": "Brant molto probabilmente fu il pi\u00f9 noto tra gli indiani nord americani della sua generazione. Incontr\u00f2 alcune tra le personalit\u00e0 pi\u00f9 importanti della sua epoca, tra cui George Washington e il re Giorgio III. L'immaginario popolare americano enfatizz\u00f2 le azioni che le milizie di Brant commisero ai danni dei coloni sulla frontiera occidentale.\nBiografia.\nNascita e giovinezza.\nBrant nacque nella contea di Cuyahoga sulle rive del fiume Cuyahoga, vicino all'attuale cittadina di Akron (Ohio), durante la stagione di caccia, quando i Mohawk si trasferivano verso quell'area. Fu chiamato Thayendanegea, che pu\u00f2 essere tradotto come \"Due bastoni legati assieme come segno di forza\"; un altro significato indiretto pu\u00f2 essere \"Colui che piazza due scommesse\".\nLo studio di David Faux sui registri della Chiesa di Fort Hunter indica che il nome di suo padre potesse essere Peter Tehonwaghkwangearahkwa, morto prima del 1753. Sua madre Margaret, o Owandah, nipote di Tiaogeara, un sachem Caughnawaga, port\u00f2 Joseph e la sua sorella maggiore Mary (nota come Molly) a Canajoharie, sul fiume Mohawk. nella zona centro orientale dello Stato di New York, dove la famiglia viveva prima di spostarsi verso il fiume Ohio. La madre di Joseph si rispos\u00f2 il 9 settembre 1753 a Fort Hunter con un vedovo di nome Brant Canagaraduncka, che era il sachem della trib\u00f9. Il nonno del nuovo marito era Sagayendwarahton \"Vecchio Fumo\", che visit\u00f2 l'Inghilterra nel 1710.\nQuesto matrimonio confer\u00ec uno status importante ai figli di Margaret, essendo la discendenza Mohawk matrilineare. Il padre adottivo di Brant era amico di William Johnson, che divenne in seguito Sovrintendente per gli Affari Indiani. Johnson spos\u00f2 Molly, la sorella di Joseph.\nAll'et\u00e0 di 15 anni Brant prese parte ad alcune spedizioni della guerra franco-indiana, tra cui l'invasione del Canada agli ordini di James Abercrombie del 1758 attraverso il lago George, la spedizione di William Johnson del 1759 contro Fort Niagara, e l'assedio di Montr\u00e9al guidato da Jeffrey Amherst lungo il San Lorenzo (1760).\nNel 1761, Johnson prese accordi affinch\u00e9 tre indiani Mohawk, incluso Joseph, fossero istruiti alla \"Moor's Indian Charity School\" di Eleazar Wheelock nel Connecticut, antesignano del Dartmouth College, pi\u00f9 tardi istituito nel New Hampshire. Brant studi\u00f2 sotto la guida di Wheelock, il quale scrisse di lui che era \"di ingegno vivace, un comportamento virile e gentile, e di un carattere modesto, cortese e benevolo\". Qui Brant impar\u00f2 l'inglese, e incontr\u00f2 Samuel Kirkland. Nel 1763, Johnson programm\u00f2 di iscrivere Brant al King's College a New York, ma la ribellione di Pontiac imped\u00ec questo progetto, e Brant ritorn\u00f2 a casa; anche dopo la fine della ribellione Johnson pens\u00f2 che non era sicuro per Brant ritornare a scuola.\nNel marzo del 1764, Brant partecip\u00f2 a una spedizione di guerra degli Irochesi che attacc\u00f2 i villaggi dei Delaware nelle valli dei fiumi Susquehanna e Chemung, distruggendo tre citt\u00e0, bruciando 130 case e uccidendo il bestiame, senza che fosse avvistato nessun guerriero nemico.\nIl 22 luglio 1765, a Canajoharie, Brant spos\u00f2 Peggie (nota anche come Margaret), una prigioniera bianca, che si diceva essere la figlia di un gentiluomo della Virginia. Trasferitisi in casa dei genitori di Brant (che divenne sua alla morte del padre), possedevano una grande e fertile terreno di 320\u00a0000\u00a0m\u00b2 vicino a Canajoharie, dove coltivavano grano e tenevano pecore, cavalli e cinghiali. Con l'incoraggiamento di Johnson, i Mohawk fecero di Brant un capo di guerra e il loro principale rappresentante. Nel marzo 1771, sua moglie mor\u00ec di tubercolosi.\nNella primavera del 1771, Brant si trasfer\u00ec a Fort Hunter per vivere con il reverendo John Stuart, di cui divenne l'interprete e l'insegnante di Mohawk, collaborando con lui per tradurre in questa lingua il catechismo anglicano e il Vangelo secondo Marco. Brant si convert\u00ec all'anglicanesimo.\nNel 1773 Brant si trasfer\u00ec di nuovo a Canajoharie e spos\u00f2 la sorellastra di Peggie, Susanna.\nDurante la Rivoluzione americana.\nBrant, che parlava almeno tre e forse tutte le lingue delle Sei Nazioni irochesi, fu dal 1766 interprete per conto del dipartimento degli Affari indiani. Nel 1775 fu nominato segretario dipartimentale con il grado di capitano sotto il nuovo Supervisore britannico per i guerrieri indiani, con cui si trasfer\u00ec in Canada, arrivando a Montr\u00e9al il 17 luglio, mentre la moglie e i figli si trasferirono a Onoquaga.\nL'11 novembre 1775 Guy Johnson port\u00f2 Brant con s\u00e9 nel suo viaggio a Londra, dove Brant sperava di persuadere il re a impegnarsi a soddisfare le richieste di terra dei Mohawk; il governo britannico promise al popolo irochese della terra in Canada se Brant e le Sei Nazioni avessero combattuto a fianco degli inglesi contro le colonie americane ribelli. A Londra Brant divenne una celebrit\u00e0, venendo intervistato da James Boswell; in pubblico, vestiva in stile indiano. Entr\u00f2 inoltre nella massoneria, ricevendo il suo grembiule rituale direttamente dal re Giorgio III.\nBrant ritorn\u00f2 a Staten Island nel luglio 1776. Partecip\u00f2 con le forze di William Howe alla campagna per riprendere New York; nella battaglia di Long Island si pensa fosse insieme a Clinton, Cornwallis e Percy nella manovra di aggiramento presso Jamaica Pass. Questo cre\u00f2 una forte amicizia tra Percy, in seguito Duca di Northumberland, e Brant.\nA novembre, Brant lasci\u00f2 New York e viaggi\u00f2 attraverso il territorio controllato dai coloni per raggiungere la sua famiglia a Onoquaga; alla fine di dicembre era a Fort Niagara. Viaggi\u00f2 di villaggio in villaggio per convincere gli irochesi ad abbandonare la neutralit\u00e0 ed entrare in guerra a fianco degli inglesi, ma gli irochesi non lo seguirono. Joseph Louis Cook, un capo mohawk che supportava i coloni, divenne un nemico giurato di Brant.\nIl concilio delle Sei Nazioni aveva in precedenza deciso di tenere una linea di neutralit\u00e0, firmando un trattato ad Albany nel 1775; consideravano Brant un capo di guerra minore, e i mohawk un popolo relativamente debole. Frustrato, Brant decise di condurre la guerra a modo suo; pochi abitanti di Onoquaga si unirono a lui, ma a maggio riusc\u00ec a reclutare alcuni lealisti che desideravano contrattaccare; questo gruppo divenne noto come i \"Volontari di Brant\". A giugno, li guid\u00f2 al villaggio di Unadilla per ottenere rifornimenti, dove furono affrontati da 380 uomini della milizia della contea di Tryon guidati da Nicholas Herkimer; Herkimer chiese agli irochesi di rimanere neutrali, ma Brant ribad\u00ec la sua fedelt\u00e0 al re.\nCampagna nel nord.\nNel luglio 1777, il consiglio delle Sei Nazioni decise di abbandonare la neutralit\u00e0 e di entrare in guerra a fianco degli inglesi; Sayenqueraghta e Piantatore di Mais furono nominati comandanti. Oltre a Brant, l'altro principale capo di guerra dei Mohawk era John Deseronto.\nLo stesso mese, Brant guid\u00f2 i suoi volontari nel nord per congiungersi con le forze di Barry St. Leger a Fort Oswego. Ad agosto, Brant ebbe un ruolo importante nella battaglia di Oriskany nel corso di una grande offensiva guidata dal generale John Burgoyne. Dopo il ritiro di St. Leger da Fort Stanwix, Brant inform\u00f2 Burgoyne presso la sua armata; Brant in seguito part\u00ec per Fort Niagara, dove pass\u00f2 l'inverno preparando la campagna dell'anno successivo. Probabilmente sua moglie Susanna mor\u00ec a Fort Niagara quell'inverno.\nNell'aprile del 1778, Brant ritorn\u00f2 a Onoquaga, diventando il pi\u00f9 attivo tra i comandanti partigiani. Lui e i suoi volontari attaccarono i coloni nella Mohawk Valley, rubando il bestiame, incendiando le case e uccidendo molti uomini. Il 30 maggio guid\u00f2 un attacco contro Cobleskill (battaglia di Cobleskill) e, a settembre, insieme al capitano William Caldwell, guid\u00f2 un'armata mista di indiani e lealisti in una razzia contro German Flatts.\nA ottobre, soldati continentali e miliziani locali attaccarono la base di Brant a Onoquaga, mentre lui e i suoi Volontari erano lontani in missione. I soldati bruciarono le case, uccisero il bestiame, abbatterono gli alberi di mele e danneggiarono i campi di grano, uccidendo anche alcuni bambini trovati nei campi. Per vendetta, Brant fu tra le guide del massacro di Cherry Valley, condotto l'11 novembre.\nA febbraio dell'anno successivo Brant viaggi\u00f2 a Montr\u00e9al per incontrarsi con Frederick Haldimand, che aveva rimpiazzato Carleton come comandante e governatore in Canada. Haldimand promosse Brant a capitano degli Indiani Confederati Settentrionali, e promise approvvigionamenti, ma non paga, per i suoi Volontari. Haldimand s'impegn\u00f2 affinch\u00e9, dopo la fine della guerra, il governo avrebbe ripristinato la situazione dei Mohawk precedente al conflitto.\nA maggio, Brant ritorn\u00f2 a Fort Niagara, acquistando grazie al suo nuovo salario e al bottino conquistato una fattoria nei pressi del fiume Niagara, a dieci chilometri dal forte, dove us\u00f2 per il lavoro schiavi catturati nei suoi \"raid\". Costru\u00ec una piccola cappella per gli indiani che cominciarono a vivere nei pressi, e inizi\u00f2 a vivere con Catherine \"Adonwentishon\" Croghan, figlia di George Croghan, un colono, e Catharine \"Tekarihoga\", una Mohawk a capo del clan della Tartaruga, il pi\u00f9 alto in rango tra i Mohawk, che aveva il diritto di nominare il \"Tekarihoga\", il principale sachem dei Mohawk. Brant e Adonwentishon di sposarono nell'inverno del 1780.\nI privilegi di Brant provocarono gelosia tra i capi rivali, in particolare Sayenqueraghta. Un generale britannico disse che Brant \"sarebbe molto pi\u00f9 felice e avrebbe pi\u00f9 peso presso gli indiani, che in qualche misura diminuisce con la loro conoscenza che egli riceve una paga.\" Alla fine del 1779, quando arriv\u00f2 da Lord Germain una promozione per Brant a colonnello, Haldimand decise di nascondergliela.\nAll'inizio del luglio del 1779, i britannici vennero a conoscenza di una grande spedizione americana nel territorio dei Seneca. In un tentativo di arrestare questi progetti, John Butler invi\u00f2 Brant e i suoi Volontari nel Delaware alla ricerca di approvvigionamenti e di informazioni. Brant attacc\u00f2 e sconfisse gli americani nella battaglia di Minisink il 22 luglio 1779, ma la sua spedizione fall\u00ec nell'impedire l'offensiva americana. Nella spedizione di Sullivan, questi inviarono un grande esercito del territorio degli irochesi, che vennero sconfitti nella battaglia di Newton. I coloni distrussero ogni resistenza indiana vicino a New York, bruciarono i loro villaggi e li costrinsero a ritirarsi presso Fort Niagara. Brant vi pass\u00f2 l'inverno del 1779-1780.\nL'anno successivo, il 1780, Brant riprese gli attacchi su piccola scala nella Mohawk Valley. In aprile attacc\u00f2 Harpersfield, mentre a luglio guid\u00f2 un attacco verso il villaggio oneida di Kanonwalohale: alcuni Oneida si arresero, ma la maggior parte trovarono rifugio a Fort Stanwix. Poi attaccarono diverse altre citt\u00e0, tra cui Canajoharie, la sua citt\u00e0 natale ormai abitata da coloni, Fort Plank, Schoharie, Cherry Valley e German Flatts, e presero parte a una terza grande offensiva con i Butler's Rangers e il King's Royal Regiment of New York. Nella battaglia di Klock's Field, Brant fu ferito al tallone.\nNell'aprile del 1781 Brant fu inviato a Fort Detroit per aiutare nella difesa contro la spedizione condotta da George Rogers Clark nel territorio dell'Ohio. Ad agosto Brant sconfisse completamente Archibald Lochry, a capo di un distaccamento dell'esercito di Clark, ponendo fine alla minaccia su Detroit. Ferito a una gamba, Brant pass\u00f2 l'inverno a Fort Detroit, tentando di mantenere le trib\u00f9 indiane fedeli alla corona sia prima sia dopo la resa inglese a Yorktown.\nNel giugno Brant e i suoi indiani arrivano a Fort Oswego, che aiutarono a ricostruire; a luglio condusse un \"raid\" verso Fort Herkimer e Fort Dayton, senza ottenere grossi risultati. Durante l'offensiva, Brant, dopo aver ricevuto una lettera da Frederik Haldimand che chiedeva di cessare le ostilit\u00e0, denunci\u00f2 la politica difensiva degli inglesi come un tradimento verso gli Irochesi, e chiese agli indiani di continuare la guerra, sebbene non riuscissero a proseguirla senza i rifornimenti britannici.\nNel trattato di Parigi del 1783 che pose fine alla guerra, la Gran Bretagna e gli Stati Uniti ignorarono la sovranit\u00e0 degli indiani, decidendo che le terre delle Sei Nazioni sarebbero diventate parte del territorio degli Stati Uniti, senza tenere in conto che le promesse britanniche di protezione di queste terre aveva rappresentato un importante fattore nello schierarsi degli Irochesi a fianco della Gran Bretagna: il trattato lasci\u00f2 gli Irochesi molto delusi. Il trattato di Fort Stanwix serv\u00ec come trattato di pace tra gli Stati Uniti e gli Irochesi.\nAnni successivi.\nNel 1783, Brant si consult\u00f2 con Haldimand sul problema delle terre indiane; nell'ottobre 1784, con la Haldimand concesse ai Mohawk una riserva sul Grand River in Ontario. Le Sei Nazioni si divisero: met\u00e0 si trasferirono la concessione di Haldimand, mentre l'altra met\u00e0 rest\u00f2 presso New York. Brant, che aveva seguito il primo gruppo, costru\u00ec la propria casa, nello stile dei bianchi, a Brant's Town; aveva una ventina di servitori e schiavi. Possedeva inoltre una fattoria e del bestiame.\nNell'estate del 1783, Brant inizi\u00f2 a costruire la Confederazione Occidentale, in cui gli Irochesi e altre ventinove nazioni indiane si impegnarono a difendere la linea del trattato di Fort Stanwix del 1768, negando la possibilit\u00e0 ad una di loro di cedere terra fuori da un accordo comune. A novembre del 1785, Brant viaggi\u00f2 a Londra per chiedere assistenza nella difesa contro gli attacchi statunitense, ma il governo britannico, pur accettando di compensare i Mohawk per le loro perdite, rifiutarono di sostenere la Confederazione. Brant si rec\u00f2 anche a Parigi, tornando in Canada nel giugno 1786.\nNel 1790, dopo che gli Stati Uniti attaccarono la Confederazione iniziando la guerra indiana del Nord-Ovest, alcune trib\u00f9 membri chiesero a Brant e alle Sei Nazioni di entrare in guerra al loro fianco. Brant rifiut\u00f2, chiedendo invece aiuto a Lord Dorchester, governatore del Quebec, il quale rifiut\u00f2 aiuto militare ma pi\u00f9 tardi li riforn\u00ec di armi e viveri.\nNel 1792, il governo americano invit\u00f2 Brant a Filadelfia, allora capitale degli Stati Uniti, per un incontro con il presidente George Washington e il suo gabinetto. Gli americani offrirono a Brant una pensione e una riserva per i Mohawk per cercare di portarli dalla loro parte, ma Brant rifiut\u00f2, anche se Pickering rifer\u00ec che Brant prese alcune somme di denaro. Nel 1794, Washington disse a Knox di \"comprare il capitano Brant a quasi qualsiasi prezzo.\" Brant tent\u00f2 di negoziare una pace tra la Confederazione Occidentale e gli Stati Uniti, ma fall\u00ec; la guerra continu\u00f2 fino alla sconfitta degli indiani, avvenuta nel 1794 con la battaglia di Fallen Timbers. L'unit\u00e0 della Confederazione fu poi rotta dal trattato di Greenville del 1795.\nAll'inizio del 1797, Brant viaggi\u00f2 di nuovo a Filadelfia per incontrare il ministro britannico Robert Liston e alcuni funzionari del governo statunitense. Assicur\u00f2 agli americani che \"non avrebbe mai pi\u00f9 preso in mano il tomahawk contro gli Stati Uniti\". In seguito Brant compr\u00f2 14\u00a0km\u00b2 di terreno dai Mississauga vicino alla baia di Burlington; vi si trasfer\u00ec attorno al 1802, costruendo una casa simile a Johnson Hall. Aveva una prospera fattoria con 0,40\u00a0km\u00b2 di coltivazioni.\nMor\u00ec nella sua casa il 24 novembre 1807. Nel 1850, le sue spoglie furono trasportate, a staffetta, sulle spalle di giovani fino a una tomba presso una cappella dei Mohawk a Brantford.\nInfluenza e fama.\nBrant ag\u00ec come un instancabile negoziatore delle Sei Nazioni, per controllare la loro terra senza alcun controllo della corona. Us\u00f2 le paure britanniche per i suoi accordi con gli americani e i francesi per strappare delle concessioni; i suoi conflitti con gli amministratori britannici del Canada sulle sue richieste di terra erano esacerbati dalle sue relazioni con i governanti statunitensi.\nBrant era un capo di guerra, e non un sachem ereditario: le sue decisioni potevano essere, e in qualche caso furono, rovesciate dai sachem e dalle matrone; tuttavia la sua abilit\u00e0 naturale, la sua educazione, e i contatti che fu capace di creare fecero di lui uno dei grandi \"leader\" del suo popolo e del suo tempo. La situazione delle Sei Nazioni sul Grand River erano migliori di quelle degli Irochesi che erano rimasti a New York. La missione della sua vita fu di aiutare gli indiani a sopravvivere alla transizione da una cultura all'altra, superando le sfide politiche, sociali ed economiche di uno dei pi\u00f9 volatili e dinamici periodi della storia americana. Mise la sua lealt\u00e0 alle Sei Nazioni sopra la lealt\u00e0 per la corona britannica. La sua vita non pu\u00f2 essere valutata in termini di vittoria e di sconfitta, anche se ha conosciuto entrambe; pi\u00f9 che altro, la sua vita fu segnata dalla frustrazione e dalle difficolt\u00e0.\nIl suo tentativo di creare un'unit\u00e0 pan-tribale non ebbe successo, sebbene i suoi sforzi furono portati avanti una generazione dopo da Tecumseh, capo degli Shawnee.\n\"Monster Brant\".\nBrant divenne famigerato per il massacro di Wyoming Valley del 1778, che si credette lui avesse guidato, sebbene non fosse neppure presente alla battaglia. Durante la guerra, era noto come \"Monster Brant\" (\"Brant il mostro\"); le storie dei suoi massacri e atrocit\u00e0, aggiunte all'odio degli americani verso gli indiani, resero le relazioni tra i due popoli pi\u00f9 difficili per cinquanta anni. Negli anni successivi, gli storici hanno sostenuto che ci sia stata una forza di moderazione nella violenza che ha accompagnato la guerra nella Mohawk Valley; hanno scoperto occasioni in cui ha mostrato la sua compassione e umanit\u00e0, specialmente nei riguardi di donne, bambini e non combattenti. Il colonnello Ichabod Alden disse che \"avrebbe preferito di molto cadere nelle mani di Brant che nelle loro [riferendosi ai lealisti]\". Ad esempio, il tenente colonnello William Stacy, catturato durante il massacro di Cherry Valley, era stato spogliato e legato a un palo ed era sul punto di essere torturato, ma fu risparmiato da Brant, con cui condivideva l'appartenenza massonica.\nNel 1797, quando Brant viaggi\u00f2 a New York, il governatore dovette fornirgli una guardia del corpo a causa delle minacce contro di lui.\nOmaggi.\nDurante la sua vita, Brant fu il soggetto di molti ritratti. In particolare sono significativi il ritratto dipinto da George Romney durante il suo primo viaggio a Londra, nel 1775-1776, esposto alla National Gallery of Canada a Ottawa, e quello dipinto da Charles Willson Peale durante la sua visita a Filadelfia nel 1797, esposto al palazzo che era della Second Bank of the United States nell'Independence National Historical Park. In tutti i ritratti, Brant non veste i suoi abiti abituali ma in abito indiano.\nMolti luoghi prendono il nome da Joseph Brant: in Ontario vi sono Brantford, la contea di Brant, la citt\u00e0 di Tyendinaga la riserva indiana di Tyendinaga (i nomi di queste ultime due provengono da diverse ortografie del suo nome indiano); nello Stato di New York vi \u00e8 Brant. Anche il sobborgo di Tyandaga a Burlington (Canada) prende nome da lui.\nA Burlington \u00e8 presente il Joseph Brant Memorial Hospital, sorto sulla terra che Brant possedeva, mentre uno dei dormitori del Royal Military College of Canada porta il suo nome. Una statua di Brant, costruita nel 1886, \u00e8 presenta a Victoria Squadre a Brantford.\nLa casa di Brant a Burlington, demolita nel 1932, fu ricostruita nel 1937-38 per commemorare il suo ruolo nell'Ontario.\nJoseph Brant \u00e8 una delle quattordici figure militari canadesi commemorate al Valiants Memorial.\nJoseph Brant \u00e8 il protagonista del romanzo \"Manituana\" di Wu Ming\nFamiglia.\nBrant si spos\u00f2 tre volte. Con Margaret ebbe due figli, Isacc, ucciso per una ferita inflitta dal padre per autodifesa, e Christine. Con Susanna non ebbe figli, mentre con Catherine Crogan ne ebbe sette, Joseph, Jacob (1786-1847), John, Margaret, Catherine, Mary ed Elizabeth, che spos\u00f2 il nipote di William Johnson e Molly Brant.\nTra i suoi discendenti vi sono stati il tenente Cameron D. Brant, primo nativo americano a morire nella prima guerra mondiale, e Terence M. Walton, il pi\u00f9 giovane veterano della guerra di Corea."}
{"id": "1066540", "revid": "55117420", "url": "https://it.wikipedia.org/wiki?curid=1066540", "title": "Verbano-Cusio-Ossola", "text": ""}
{"id": "1066546", "revid": "44638", "url": "https://it.wikipedia.org/wiki?curid=1066546", "title": "Segno linguistico", "text": ""}
{"id": "1066547", "revid": "209113", "url": "https://it.wikipedia.org/wiki?curid=1066547", "title": "Dialetto brindisino", "text": "Il dialetto brindisino o dialetto salentino settentrionale \u00e8 un dialetto parlato a Brindisi e in molti comuni limitrofi, pur esistendo delle differenze minime tra i vari comuni, la radice resta invariata. Costituisce la variante settentrionale del salentino.\nDiffusione territoriale.\nIl brindisino, inoltre, influenza alcuni dialetti del nord leccese e del sud brindisino.\nSegni fonetici dialettali.\nPer facilitare la lettura del dialetto, nella scrittura si usano diversi segni fonetici:\nDifferenze dal salentino standard.\nDal salentino standard si distingue, oltre che per la pronuncia di alcune parole, la caratteristica di trasformare la \"e\" finale di parola in italiano in \"i\". Ad esempio:\nIl gruppo della doppia ll in italiano, diventa dd in brindisino. Ad esempio:\nDifferenze interne.\nIl dialetto brindisino, pur essendo parlato in una vasta area, \u00e8 diverso da luogo a luogo, da paese a paese. Tuttavia non si pu\u00f2 parlare di vere e proprie diversificazioni, ma di accenti diversi.\nAd esempio, nel comune di Manduria il verbo mangiare \u00e8 espresso con la parola \"manci\u00e0ri\" proprio come a San Vito dei Normanni, pur essendo molto lontani tra loro, ma nei vicini comuni di Maruggio, Avetrana o Lizzano la parola usata \u00e8 \"mangi\u00e0ri\" proprio come a Brindisi, a pochi chilometri da San Vito dei Normanni.\nNella maggior parte dei comuni la parola \"quello\" \u00e8 espressa con la parola \"curu\", ma in alcune altre zone, la parola diventa \"quiru\" ed in altre ancora la parola \u00e8 totalmente cambiata: \"cuddu\" o \"quiddu\".\nLa parola \"uovo\" a Brindisi e dintorni \u00e8 \"ovu\", ma nella zona di influenza del dialetto di Lecce citt\u00e0 (come Manduria), pu\u00f2 diventare \"ueu\", o similarmente \"Uevu\".\nLa \"v\" intervocalica tende a cadere: la parola \"uva\" pu\u00f2 passare dall\"'ua\" in manduriano, savese o in dialetto lizzanese, in \"uva\" in maruggese; il verbo \"piovere\" si pu\u00f2 dire \"chj\u00f2iri\" in alcune zone come Manduria e \"chj\u00f2viri\" in altre, come Maruggio e Brindisi.\nUna grande differenza \u00e8 da notare: nel brindisino molte parole contengono il suono \"gghji\", che nel tarantino meridionale diventa \"ji\". Es.\nInoltre dei suoni \"a\" nel brindisino diventano \"o\" nel tarantino. Es. \nUn'altra differenza esiste tra la \"u\" nel brindisino che diventa \"i\" nel tarantino. Es.\nAlcune parole cambiano radicalmente; per dire \"mio padre\":\nMa le differenze non finiscono qui; ci sono differenze anche nella coniugazione di molti verbi:\nCaratteristiche proprie.\nSpesso i verbi all'infinito con accento piano vengono troncati quando non sono legati da un complemento oggetto o altro:\nAlcuni verbi che in italiano hanno l'accento piano, si usano in due forme, una che conserva l'accento parossitono, l'altra che lo ritrae di una sillaba:\nIl verbo ausiliare \"avere\" \u00e8 spesso sostituito dal verbo \"tenere\": \nCome in tutte le varianti del salentino, i verbi intransitivi vogliono l'ausiliare \"avere\", al contrario dell'italiano che vuole il verbo \"essere\"\nNomi.\nPlurale dei nomi.\nIl plurale dei nomi si forma solitamente cambiando la desinenza in \"i\".\nPer alcuni altri nomi cambia la radice. Se sono presenti vocali \"o\", diventano \"u\"\nMa ci sono molte eccezioni. Molti nomi formano un plurale irregolare, con desinenza in \"uri\" (dal neutro latino \"corpus\" pl. \"corpora\"):\nAggettivi.\nComparativo di maggioranza.\nes. Cchi\u00f9 granni (\"Pi\u00f9 grande\")\nEccezioni.\nes. Eti megghiu cu faci/fani cussini (\"\u00c8 meglio che tu faccia cos\u00ec\")\nes. \"Ci faci/fani/fa cuss\u00ecni eti p\u00e8sciu pi 'ttei\"\nAggettivi possessivi.\n\u00c8 da ricordare che gli aggettivi sono invariabili per genere nelle persone singolari e nell'ultima persona plurale.\nA volte, solo per le parole che indicano parentela, gli aggettivi possessivi al singolare cambiano: non si premettono al nome ma ne diventano parte alla desinenza\nEsempio:\nVerbi.\nGerundio.\nVaria parecchio da zona a zona: nei centri pi\u00f9 vicini a Taranto (Pulsano, Leporano, San Giorgio Jonico, Monteparano, Faggiano e Roccaforzata), \"io sto dicendo\" diventa \"Iu \u015dtoc'a ddico/u\", mentre \"io stavo dicendo\" diventa \"Iu \u015dt\u00e8 ddiceva\".\nInvece gi\u00e0 a Fragagnano e Lizzano, la prima frase diventa \"iu \u015dt\u00e8/\u015dt\u00e0 ddicu\" e l'altra \"iu \u015dt\u00e8/\u015dt\u00e0 dic\u00eca\".\nEsempi.\nAlcune frasi.\nAlcuni vocaboli sono espressi in pi\u00f9 maniere dato che il dialetto cambia da paese a paese.\nAlcuni proverbi.\nAlcuni proverbi sono legati alla meteorologia:\nCanzoni popolari.\nVero e proprio \"inno\" della citt\u00e0 di Brindisi \u00e8 la canzone di Giovanni Guarino e musicata da Alfredo Vitale Va cantu pi te (mannaggia lu rimu):\n\"\u00c0vi n'ora ca sta spettu \"&lt;br&gt;\n\"pi ce cosa tu no vieni,\" &lt;br&gt;\n\"la sta faci pi dispiettu,\" &lt;br&gt;\n\"ma pirceni, ma pirceni?\"\n\"A renta a renta a la banchina\" &lt;br&gt;\n\"vau vuiandu chianu chianu,\" &lt;br&gt;\n\"ma sta varca no camina,\" &lt;br&gt;\n\"no mi porta chi\u00f9 luntanu!\"\nRit. \"Mannaggia lu rimu, no voli cu' voia,\" &lt;br&gt;\n\"stasera di noia mi faci muriri\" &lt;br&gt;\n\"Ci s'aza lu vientu mi tiru la vela,\" &lt;br&gt;\n\"mi 'ssettu e cuntentu va cantu pi te.\"\n\"Pi stu mari tutt'argientu\"&lt;br&gt; \n\"vannu e vennu vapurrini\"&lt;br&gt;\n\"e li varchi a cientu a cientu\"&lt;br&gt;\n\"cu lampioni e cuncirtini.\"\n\"Vieni vieni be\u1e0d\u1e0da mia,\"&lt;br&gt; \n\"sciamu a Santa Pulinari,\"&lt;br&gt; \n\"ca [n]cc'\u00e8 festa, [n]cc'\u00e8 'lligr\u00eca,\"&lt;br&gt; \n\"vieni nziemi a me a cantari\"\nRit. \"Mannaggia lu rimu, ...\"\n\"Lu strumentu mia \u00e8 stu cori\"&lt;br&gt; \n\"ca nisciunu lu 'ccumpagna,\"&lt;br&gt; \n\"agne gioia, agne dolori\"&lt;br&gt; \n\"sempri canta e mai si lagna\".&lt;br&gt;\n\"Sulu sulu mi cunzumu,\"&lt;br&gt; \n\"ardu comu nu cipponi,\"&lt;br&gt; \n\"tuttu fiamma e tuttu fumu\"&lt;br&gt; \n\"sontu puru sti canzoni\"\nRit. \"Mannaggia lu rimu, ...\"\n\u00c8 da un'ora che sto aspettando&lt;br&gt;per quale motivo non vieni?&lt;br&gt;lo stai facendo per dispetto&lt;br&gt;ma perch\u00e9, ma perch\u00e9?\nVicino vicino alla banchina&lt;br&gt;vado vogando piano piano&lt;br&gt;ma questa barca non procede&lt;br&gt;non mi porta pi\u00f9 lontano!\nRit. Mannaggia il remo, non vuole vogare&lt;br&gt;questa serata di noia mi fa morire.&lt;br&gt;Se si alza il vento sciolgo la vela,&lt;br&gt;mi siedo e contento vado a cantare per te.\nPer questo mare tutto argento&lt;br&gt;vanno e vengono i vaporetti&lt;br&gt;e le barche a cento a cento&lt;br&gt;con lampioni e concertini.\nVieni vieni bella mia&lt;br&gt;andiamo a Sant'Apollinare&lt;br&gt;perch\u00e9 l\u00ec c'\u00e8 festa e c'\u00e8 allegria&lt;br&gt;vieni insieme a me a cantare.\nRit.\nLo strumento mio \u00e8 questo cuore&lt;br&gt;che nessuno l'accompagna&lt;br&gt;ogni gioia, ogni dolore&lt;br&gt;sempre canta e mai si lamenta.\nSolo solo mi consumo&lt;br&gt;brucio come un ceppo di vite&lt;br&gt;tutto fiamma e tutto fumo&lt;br&gt;sono pure queste canzoni.\nRit."}
{"id": "1066548", "revid": "942622", "url": "https://it.wikipedia.org/wiki?curid=1066548", "title": "David Held", "text": "David Held \u00e8 stato, fino alla sua scomparsa, \"Professor of Politics and International Relations\" alla Universit\u00e0 di Durham, nonch\u00e9 Master of University College di Durham. \nHa conseguito un PhD in Political Science presso il MIT.\nPrecedentemente \u00e8 stato \"Graham Wallas Professor of Political Science\" alla London School of Economics and Political Science\".\" \u00c8 stato, dino al 2002, co-direttore, con Mary Kaldor, del \"Centre for the Study of Global Governance\". \u00c8 stato uno dei fondatori della casa editrice \"Polity Press\" di Cambridge insieme a Anthony Giddens e John Thompson, con la quale ha pubblicato la maggior parte dei suoi libri. Si \u00e8 occupato di teoria e sociologia politica, storia e teoria della democrazia, globalizzazione e governance globale. \nInsieme a Daniele Archibugi, ha elaborato la proposta di una democrazia cosmopolita. \u00c8 stato il fondatore e direttore dell\"'Institute of Global Policy\" dell'Universit\u00e0 di Durham e General editor della rivista \"Global Policy\". \u00c8 stato professore a contratto presso la Libera universit\u00e0 internazionale degli studi sociali Guido Carli (Luiss) di Roma, dove dall'anno accademico 2010/11 ha partecipato all'insegnamento della prima laurea magistrale in \"International Relations\" in lingua inglese."}
{"id": "1066549", "revid": "167080", "url": "https://it.wikipedia.org/wiki?curid=1066549", "title": "Domus Galileiana", "text": ""}
{"id": "1066550", "revid": "36426", "url": "https://it.wikipedia.org/wiki?curid=1066550", "title": "Ospizio della Quarconia", "text": "L'ex-ospizio della Quarconia o casa dei Monellini o \"ospizio di San Filippo Neri\" era un'istituzione caritatevole di Firenze situata in via dei Cimatori.\nL'ospizio.\nVenne fondata nel 1650 da Ippolito Francini, un artigiano occhialaio amico del granduca Ferdinando II de' Medici, come ricovero per orfani vagabondi: si tratta del primo riformatorio del quale si abbia notizia.\nViste le deprecabili condizioni di vita randagia che conducevano alcuni ragazzi, privi di famiglia, alloggio e sostentamento, Ippolito Francini li ospit\u00f2 prima direttamente nella sua abitazione e poi nel chiasso Baroncelli, in un magazzino concessogli dal cardinale Leopoldo de' Medici. Oltre al mangiare, veniva curata particolarmente l'istruzione affinch\u00e9 i ragazzi potessero correttamente reinserirsi nella normale vita cittadina. L'amore e la virt\u00f9 del Francini nell'esercizio di questa carit\u00e0, ebbe per\u00f2 fine dopo soli tre anni quando nell'ottobre del 1653, il pio uomo volendo metter pace fra due duellanti, si frappose tra le lame delle loro spade finendo gravemente ferito; poco dopo cess\u00f2 di vivere perdonando chi lo aveva trafitto e raccomandando i suoi \u201cmonellini\u201d a due carissimi amici: il sacerdote Filippo Franci e Benedetto Salvi.\nLe aspettative non furono deluse: per concessione granducale fu aperto il grande edificio detto \"della Quarconia\" nei pressi della Loggia dei Lanzi, che divenne il rifugio dei poveri ragazzi della strada. Don Franci, della congregazione di San Filippo Neri, prese talmente a cuore l'istituzione da organizzarla in tutti i particolari, non ultimo quello dell'igiene al fine di debellare, con un suo speciale unguento, la diffusa malattia della tigna.\nI locali vennero utilizzati dal 1667 fino alla sua soppressione nel 1766, quando i monelli vennero trasferiti prima in via delle Casine e poi alla \"Pia Casa di Lavoro di Montedomini\". Della presenza dell'orfanotrofio resta traccia nel tabernacolo della Quarquonia, dove \u00e8 raffigurato san Filippo Neri che presenta i monelli alla Vergine.\nIl teatro della Quarconia o del Giglio.\nDopo la soppressione negli stessi ambienti, nel 1787, venne aperto il teatro della Quarquonia (1789) da Gioacchino Cambiagi, che vi cre\u00f2 un luogo per il divertimento popolaresco, sfidando persino le insistenti ingiunzioni del Granduca che ne chiedeva la demolizione. Il teatro era famoso per le recite di vernacolari e qui debutt\u00f2 la maschera di Stenterello, peculiare di Firenze.\nLa sala mantenne il suo carattere popolare anche quando nel 1826 venne chiamato teatro del Giglio.\nIl teatro Leopoldo o Nazionale.\nNel 1840 il teatro venne acquistato da Lucherini, che lo fece trasformare dall'architetto Vittorio Bellini (gi\u00e0 autore del teatro Alfieri in Santa Croce, abbattuto nel 1934) dandogli l'aspetto attuale, con cinque ordini di palchi e una pregevole scalinata neoclassica. Il teatro mut\u00f2 nome in teatro Leopoldo (in onore del Granduca Pietro Leopoldo) e anche il tipo di spettacolo offerto, destinato ormai a un pubblico colto e raffinato. Nel giro di poco tempo per\u00f2 l'impresario dovette arrendersi alla concorrenza degli altri teatro d'opera cittadini, pi\u00f9 grandi e frequentati, tornando a un repertorio meno impegnativo, votato al teatro filodrammatico.\nDopo l'annessione al regno d'Italia il teatro divenne \"Teatro Nazionale\", palcoscenico per commedie brillanti. Nel 1919 fu la sede del primo congresso nazionale dei Fasci di combattimento e da qui un giovane Benito Mussolini lanci\u00f2 i suoi reclami inneggianti la Marcia su Roma. Nel dopoguerra divenne il \"Cinema Nazionale\", mantenendo tuttavia alcune attivit\u00e0 di avanspettacolo. La vocazione proletaria rimase immutata, tanto che negli anni sessanta le poltrone dei palchi vennero incatenate per evitare che venissero portate a casa dal pubblico o lanciate per sfogare il suo dissenso. Dal 1923 divenne di propriet\u00e0 della famiglia Castellani.\nIl Cinema Nazionale.\nIn seguito \u00c8 diventato un cinematografo e ha mantenuto questa destinazione d\u2019uso fino ad oltre la met\u00e0 egli anni \u201880. Dopo la chiusura, ha ospitato retrospettive, spettacoli, sfilate di moda (memorabile quella del 2007 in occasione di Pitti uomo).\nAdesso \u00e8 chiuso ed oggetto di motevole interesse, in attesa di riqualificazione\nEtimologia.\nCuriosa \u00e8 l'origine del nome \"Quarconia\" (o \"Quarquonia\" o ancora \"Carconia\"). Ben presto il termine pass\u00f2 da proprio a comune, per indicare altri analoghi ospizi per ragazzi senza una fissa dimora: troviamo infatti a Pisa, fondata nel 1648, una Pia Casa di Carit\u00e0 che ebbe anche il nome popolare (documentato dal 1781) di \"Qualconia\" e \"Carconia\", a Grosseto un'altra \"Quarconia\" fondata nel 1695, a Siena, dal 1698, una Q\"uarconia\" detta anche Ospizio di Piet\u00e0.\nDato che il termine designa un istituto pio, si potrebbe presupporre un prestito dalla lingua sacra, come una successione un po' storpiata delle due parole latine QUARE, perch\u00e9, e QUONIAM, poich\u00e9, ma rimane da definire la motivazione di questa scelta da parte dei parlanti. Gi\u00e0 il primo biografo del Franci prova a dare una spiegazione, facendo risalire i due termini latini all'inizio della domanda che facevano i \"Ricercatori\" ai fanciulli per le strade. Pare difficile tuttavia che questo dialogo tra catturati e catturatori avvenisse in latino, e pare altrettanto pretenziosa la notizia che si d\u00e0 di un certo magistrato di cognome Calconia che abbia dato il nome all'ospizio.\nQuando sembrava non ci fosse verso di risolvere l'enigma, la fortuna ha voluto che capitasse nelle mani degli studiosi una rara informazione annotata dall'erudito del Settecento Bindo Simone Peruzzi in una copia della biografia del Franci conservata ancor'oggi nel Fondo Magliabechiano della Biblioteca Nazionale Centrale di Firenze. L'erudito annota che il nome di Quarquonia venisse da un venditore di pali di castagno che lavorava dove sarebbe sorto il Refugio di san Filippo Neri. Quarquonia era il soprannome dell'artigiano che, incolto, conosceva solamente quelle due parole di latino e le ripeteva spesso. La storia delle parole non \u00e8 nuova a questi esempi di soprannomi delocutivi, basti citare un personaggio della novella del Decameron di Frate Cipolla detto \"Verbum-caro-fatti-alle-finestre\" o, pi\u00f9 recentemente, del protagonista di Vino e pane di Ignazio Silone chiamato \"Sciat\u00e0p\" (dall'inglese \"Shut up)\".\nA questo punto \u00e8 facile riconoscere che le parole QUARE e QUONIAM provengono dai versetti del Salmo 42, recitati ad ogni Messa da sacerdote e chierichetti: \"[...] quare tristis es anima mea, et quare conturbas me?/Spera in Deo, quoniam adhuc confitebor illi:/salutare vultus mei, et Deus meus\"."}
{"id": "1066552", "revid": "44638", "url": "https://it.wikipedia.org/wiki?curid=1066552", "title": "Charles Peirce", "text": ""}
{"id": "1066555", "revid": "1568601", "url": "https://it.wikipedia.org/wiki?curid=1066555", "title": "Brembilla (torrente)", "text": "Il torrente Brembilla \u00e8 un corso d'acqua della provincia di Bergamo. Nasce dalla Forcella di Bura, nelle Alpi Orobie e confluisce dopo 15\u00a0km da destra nel Brembo presso i ponti di Sedrina, in Val Brembana. Percorre la Valle Brembilla, attraversando i comuni di Blello e Val Brembilla."}
{"id": "1066564", "revid": "599013", "url": "https://it.wikipedia.org/wiki?curid=1066564", "title": "Monte Cauriol", "text": "Il monte Cauri\u00f2l \u00e8 una montagna appartenente alla Catena del Lagorai ed \u00e8 collocato tra la valle del Vanoi e la val di Fiemme nel Trentino orientale. La cima raggiunge la quota di 2494\u00a0m s.l.m.\nAccessi.\nIl monte Cauriol \u00e8 raggiungibile:\nDue sono le vie che permettono il raggiungimento della vetta: la \"via italiana\" che dal passo Sadole, situato ad un'altitudine di 2066\u00a0m s.l.m., aggira il Cauri\u00f2l piccolo e la \"via austriaca\" che parte invece un po' sotto al passo, ben piastrella ai tempi della guerra, ad oggi risulta invece un po' pi\u00f9 scoscesa e sassosa. Esse si ricongiungono alla selletta Carteri (2343\u00a0m s.l.m.), da cui percorrendo una ripida salita si raggiunge la cima del Cauri\u00f2l.\nSi descrive quindi l'ascesa alla cima partendo dal passo Sadole, salendo per semplicit\u00e0 lungo la \"via italiana\". Questa costeggia in senso antiorario il Piccolo Cauriol e porta all'interno della Busa della Neve, dove anche in estate \u00e8 possibile trovare piccoli cumuli di neve. Da qui si sale su di una rapida salita arrivando alla forcella Carteri (2343\u00a0m), dove si ritorner\u00e0 per scendere lungo la \"via austriaca\". Inoltre gi\u00e0 da questo punto si notano a sinistra la cima del Piccolo Cauriol e a destra il sentierino che invece conduce alla vetta finale, il monte Cauriol, 2494\u00a0m. Nei pressi della croce di vetta si trovano tre targhe che ricordano i caduti. Oltre a ci\u00f2, dalla cima si gode un ottimo panorama a 360 gradi: Latemar, Catinaccio, Sasso Piatto, Sasso Lungo, Gruppo del Sella, Cinque Torri, fino a Cima d'Asta.\nPer la discesa, lo stesso sentiero percorso fino a qui, riconduce alla forcella Carteri; da qui si discende verso sinistra, affrontando dapprima una ripida discesa e successivamente una serie di massi rocciosi che negli anni hanno coperto parte del sentiero austriaco. Il sentiero, sempre ben tracciato, porta infine a costeggiare il versante nord del Piccolo Cauriol, dove si pu\u00f2 notare la cura con cui era stato costruito questo sentiero. Da qui in breve si giunge poco sotto al Passo Sadole.\nRecentemente il gruppo alpini ANA di Caoria (frazione di Canal San Bovo, nella valle del Vanoi) ha curato un nuovo itinerario che sale direttamente alla cima dal versante sud che passa anche per alcune gallerie scavate dagli italiani ai tempi della grande guerra.\nStoria.\nIl massiccio \u00e8 famoso per le tristi vicende belliche che l'hanno visto protagonista durante il primo conflitto mondiale (1915-1918) tra l'esercito italiano e quello austro-ungarico.\nLa montagna era in mano alle truppe austro-ungariche e il comando italiano voleva a tutti i costi conquistare tale cima. All'inizio le truppe italiane tentarono di conquistare il monte scalandolo, ma furono massacrati tutti. Solamente il 27 agosto 1916, alle 19:50 circa, due plotoni di Alpini, anche grazie alla copertura da parte dell'artiglieria, riuscirono a conquistare la vetta, catturando 17 nemici e una grande quantit\u00e0 di armi e materiale bellico. Questo era il quarto tentativo, dopo che gli austro-ungarici avevano respinto tre assalti italiani. Durante la conquista per\u00ec il sottotenente Attilio Carteri della 65\u00aa compagnia del battaglione alpini di Feltre.\nDopo la conquista italiana, gli austro-ungarici rinunciarono a riconquistare la vetta, e gli italiani riuscirono quindi a conquistare anche la forcella Sadole, ma non si spinsero oltre lungo la val di Fiemme.\nSolamente nell'ottobre 1917 quando vi fu la rotta di Caporetto, gli italiani abbandonarono la cima duramente conquistata, che aveva comportato circa 10000 caduti italiani (si presume altrettanti anche da parte del nemico), sia caduti in azione, ma soprattutto dovuti alla morte bianca.\nNei pressi dell'altipiano del passo Sadole sono visibili alcuni resti degli scontri fra soldati italiani e austro-ungarici.\nIn seguito ai pesanti bombardamenti la cima della montagna si abbass\u00f2 di ben 6 metri rispetto all'altezza precedente la guerra.\n\"Monte Cauri\u00f2l\" \u00e8 anche un canto degli alpini relativo alle vicende della prima guerra mondiale."}
{"id": "1066567", "revid": "1632387", "url": "https://it.wikipedia.org/wiki?curid=1066567", "title": "Utente", "text": "Un utente \u00e8 colui che usufruisce di un bene o di un servizio, generalmente collettivo., fornito da enti pubblici o strutture private \nIl termine \u00e8 largamente, seppure impropriamente, adoperato anche nell'informatica: in tale ambito connota colui che interagisce con un computer, o viene usato come generalizzazione del termine account; ci\u00f2 che si frappone tra l'utente e il computer \u00e8 altres\u00ec detto interfaccia utente e in tale contesto si adotta anche il termine nome utente.\nL'utente nel contesto economico.\nNel contesto dei servizi pubblici, o pi\u00f9 in generale in economia il cittadino-utente rappresenta l'ultimo anello della catena di fornitura, ma non necessariamente l'utilizzatore finale. \nL'utente in questo contesto si contrappone al termine cliente, perch\u00e9 quest'ultimo sceglie e paga per ottenere un bene o un servizio. L'utente invece paga beni o servizi pur non potendoli scegliere in quanto erogati in regime di monopolio direttamente dalla Pubblica Amministrazione o da un ente pubblico (comune o azienda ospedaliera) o da un'azienda municipalizzata (energia, raccolta rifiuti, o trasporti locali) o indirettamente da un soggetto che opera in concessione (societ\u00e0 ferroviarie, autostradali, di telefonia). I beni e servizi aventi natura pubblica sono pagati in parte dalla comunit\u00e0 attraverso le imposte, in parte dall'utente, attraverso specifiche tasse (per esempio, quelle per lo smaltimento dei rifiuti solidi urbani) o contributi (per esempio, biglietto per il trasporto su mezzi pubblici urbani), strettamente dipendenti dall'effettivo uso che l'utente ne fa. In questi casi, gli enti fornitori sono aziende comunali o aziende che hanno ottenuto concessioni entro confini amministrativi locali e per beni o servizi giudicati strategici per la gestione dell'ente territoriale concedente. Quando si tratta di concessioni legate ad ambiti diversi da quelli locali o per servizi che attengono a una sfera di interesse che distingue il bene pubblico dal servizio in concessione (per esempio, la distribuzione dell'acqua potabile), solitamente le imprese concessionarie, a fronte del pagamento della concessione e/o di una garanzia circa livelli di servizio concordati con le Amministrazioni Pubbliche, praticano prezzi sorvegliati (per esempio, pedaggio autostradale); in tal caso i rapporti contrattuali assumono valenza di contratto autonomo. \nL'utente si differenzia dal cliente, perch\u00e9 quest'ultimo \u00e8 portatore di una facolt\u00e0 di scelta, nei fatti non consentita al primo. All'utente inoltre generalmente gode di meccanismi di tutela di carattere economico, derivanti da contratti, che nel tempo possono essere modificati o non rinnovati, non diritti soggettivi inalienabili. \nAnche alla luce della precisazione di cui sopra non appare in ogni caso ed in alcun modo giustificata una differenza concettuale tra il diritto del cliente e quello dell'utente ad ottenere, a fronte di un contratto e di un corrispettivo economico, un prodotto/servizio/prestazione accettabile in termini di qualit\u00e0. Tale diritto \u00e8 sancito e regolato dal codice civile italiano e tutelato dalle associazioni dei consumatori per intentare eventuali cause collettive di risarcimento (class action).\nStrumenti utilizzati per agevolare le scelte degli utenti.\nOggi si parla anche di societ\u00e0 multiservizi dove sembra prevalere maggiore attenzione a conseguire, attraverso fusioni societarie delle aziende municipalizzate maggiore efficienza e qualit\u00e0 dei servizi, grazie anche al risultato conseguibile da economie di scala reciproche.\nUn'altra via per consentire all'utente di scegliere tra pi\u00f9 fornitori di servizi \u00e8 la liberalizzazione. Essa dovrebbe consentire a nuovi soggetti e risorse, in concorrenza tra loro, l'abbassamento di costi e tariffe per un migliore rapporto qualit\u00e0/prezzo dei servizi. \n\u00c8 pur vero tuttavia che taluni monopoli naturali ad es. nel gas e nell'energia, sono destinati a rimanere perch\u00e9 strategici per il Paese o perch\u00e9 richiedono grandi investimenti, ma questo non esclude una seria razionalizzazione dei servizi ed una maggiore attenzione all'utente.\nStrumenti a tutela dell'utente.\nA tutela della categoria, nel corso del tempo sono stati creati vari meccanismi e strutture di sorveglianza e vigilanza, oggi attuata attraverso autorit\u00e0 garanti, alle quali la legge assegna i compiti di sorveglianza in ordine alle modalit\u00e0 di erogazione, contenuto dei beni e dei servizi messi a disposizione dal fornitore e in ordine ai prezzi praticati. A seconda del contesto in cui \u00e8 calato, il termine utente pu\u00f2 declinarsi in diversi modi:\nA fronte di un prodotto/servizio/prestazione carente o insoddisfacente, spesso gli ordinamenti prevedono il diritto di sporgere reclamo.\nAltre accezioni.\nCi sono altri contesti dove si parla di utente. Ad esempio:"}
{"id": "1066568", "revid": "1745361", "url": "https://it.wikipedia.org/wiki?curid=1066568", "title": "Massimo Ciavarro", "text": "Carriera.\nRimasto orfano del padre Domenico a 14 anni, con due sorelle minori, cominci\u00f2 ad essere conosciuto negli anni settanta, specialmente al pubblico femminile, in qualit\u00e0 di protagonista di fotoromanzi per il settimanale \"Grand Hotel\", notoriet\u00e0 che gli permise successivamente di partecipare in alcune commedie all'italiana quali \"Sorbole... che romagnola\" del 1976, \"Sapore di mare 2 - Un anno dopo\" (1983), \"Chewingum\", \"Grandi magazzini\" (1986) e \"Celluloide\" (1996) di Carlo Lizzani. La parte che viene chiamato ad interpretare in questi film \u00e8 pi\u00f9 o meno sempre la stessa, ovvero quella del bel ragazzo che fa strage di cuori femminili.\nPer un periodo \u00e8 stato lontano dal mondo del cinema e si \u00e8 dedicato a diverse imprese, ha fondato un'azienda agricola, che oggi non ha pi\u00f9, e si \u00e8 dedicato al settore delle costruzioni, prima di tornare a dedicarsi alla carriera iniziale, sia come attore, sia come produttore cinematografico insieme alla sua ex moglie Eleonora Giorgi; ricordiamo i film da produttore: \"Uomini &amp; donne amori &amp; bugie\" (2003) e \"Agente matrimoniale\" (2007). \u00c8 impegnato nelle riprese del film \"L'ultima estate\" con la Giorgi tra Roma e Lampedusa (2008). Le ultime \"fiction\" interpretate da Ciavarro sono \"Sei forte, maestro\", \"Commesse\" 2 e \"Questa \u00e8 la mia terra\" (2006) per la regia di Raffaele Mertes. Oggi vive vicino a Roma, si dedica principalmente alla carriera da attore e a quella di produttore cinematografico. \u00c8 docente di un corso di Produzione cinematografica all'Universit\u00e0 Luiss di Roma.\nNel settembre 2008 \u00e8 uno dei concorrenti della sesta edizione de \"L'isola dei famosi\" condotta da Simona Ventura: durante la sua permanenza, l'attore ha accusato dei dolori addominali tali da richiedere l'assistenza del medico della produzione, il quale ha poi deciso di portarlo all'ospedale per accertamenti ai quali ha fatto seguito un intervento chirurgico. Nel marzo del 2010 ha partecipato alla fiction con Massimo Boldi, Barbara De Rossi e Enzo Salvi \"Fratelli Benvenuti\", nel ruolo di Angelo, il proprietario di una palestra. Nel 2013 partecipa come concorrente alla seconda edizione del reality \"Pechino Express\" con il figlio Paolo: vengono eliminati nel corso dell'ottava puntata.\nNel 2015 d\u00e0 alle stampe la sua autobiografia intitolata \"La forza di cambiare\", scritta a quattro mani con la giornalista Susanna Mancinotti.\nVita privata.\n\u00c8 stato sposato con l'attrice Eleonora Giorgi e hanno avuto un figlio, Paolo Ciavarro."}
{"id": "1066569", "revid": "1124164", "url": "https://it.wikipedia.org/wiki?curid=1066569", "title": "Nicola Mangone", "text": "Biografia.\nL'artista nacque a Caravaggio da Antonio e nonostante alcuni suoi lavori siano stati firmati con nomi differenti \u00e8 sicuramente da identificare sempre nel medesimo personaggio. La sua presenza \u00e8 documentata a Milano nel 1510 dove sottoscrisse una protesta di Fermo Tizzoni e successivamente sempre nella capitale lombarda nel 1522 dove risulta in un contraddittorio con il pittore Niccol\u00f2 Appiani.\nFino al descialbo degli affreschi del presbiterio della chiesa del convento dell'Annunciazione di Abbiategrasso (2004) ben poco si conosceva della sua arte: essenzialmente gli erano attribuite la Predella con l'assedio di Treviglio (1522), conservata nel Santuario della Madonna delle Lacrime a Treviglio, la \"Madonna col Bambino tra i Santi Gerolamo, Elisabetta e un devoto\" (1521), conservata nel Palazzo comunale di Caravaggio, e la \"Madonna\" di attribuzione nella chiesa del monastero di San Bernardino sempre a Caravaggio.\nLa scoperta dei cartigli \"opus nicolai mangoni caravagiensis MDXVIIII\" e \"1519 octobre\" ai lati destro e sinistro del presbiterio, avvenuta col restauro del 2004, rivela di fatto un pittore dalla forte personalit\u00e0 artistica, allineato al filone migliore del linguaggio figurativo lombardo (il filone che risale a Foppa ma anche quello che da Leonardo discende a Bernardino Luini) e consapevole del coevo mondo veneto e centroitaliano. I visi sono psicologicamente delineati, dai corpi scaturisce azione drammatica, le architetture eleganti richiamano il Bramantino, i paesaggi sono assolutamente leonardeschi. Il San Matteo sulla volta, cui l'angelo porge una pagina del vangelo, precorre direttamente il San Matteo e l'angelo del Caravaggio gi\u00e0 a Berlino. O il Merisi, in realt\u00e0 nato a Milano, ebbe occasione di recarsi ad Abbiategrasso, oppure ebbe altrove l'occasione di ammirare questo t\u00f2pos iconografico evidentemente mangoniano.\nData la disparit\u00e0 di linguaggio, la predella con l'assedio di Treviglio ricerca ora una nuova attribuzione.\nSecondo una ricerca recente del professor Giovanni Agosti, parte degli affreschi dell'abside della Chiesa di Sant'Andrea a Melzo sono riconducibili all'opera del Mangone."}
{"id": "1066570", "revid": "767487", "url": "https://it.wikipedia.org/wiki?curid=1066570", "title": "Miriam Stockley", "text": "Biografia.\nAll'et\u00e0 di undici anni, Miriam e la sorella maggiore, Avryl, formano il gruppo \"The Stockley Sisters\". Pi\u00f9 tardi si sposta a Londra per proseguire la sua carriera artistica e contribuisce alla realizzazione degli album di diversi artisti. Nel 1991, Miriam Stockley diventa parte del gruppo Praise ed il single \"Only You\" raggiunge il quarto posto nelle classifiche britanniche. Pi\u00f9 tardi diventa la cantante del gruppo Adiemus insieme a Karl Jenkins.\nLa Stockley ha realizzato diverse colonne sonore di vari film (\"Autumn in New York\" nel 2000), e programmi televisivi per bambini (\"The World of Peter Rabbit and Friends\" nel 1997) e scolari. Nel 2002, in qualit\u00e0 di corista, ha collaborato con i Morcheeba nella realizzazione dell'album \"Charango\" del gruppo musicale britannico. Nel 2004, la Yamaha ha realizzato un software chiamato Vocaloid, che permette la creazione di voci artificiali, e una delle tre voci usate come campione \u00e8 quella di Miriam Stockley.\nNel dicembre del 2006 ha partecipato come solista e vocalista per Mike Oldfield nell'edizione tedesca del festival \"Nokia Night of the Proms\", che ha compreso 18 concerti. Nello stesso periodo ha realizzato il suo terzo album da solista, una collezione di brani classici da lei arrangiati e con testi in italiano, intitolato \"Eternal\".\nVita privata.\n\u00c8 sposata con Rod Houison, con il quale ha avuto due figli, Carly Houison e Leigh Brandon Houison."}
{"id": "1066578", "revid": "8145088", "url": "https://it.wikipedia.org/wiki?curid=1066578", "title": "Public Image Ltd", "text": ""}
{"id": "1066601", "revid": "26415", "url": "https://it.wikipedia.org/wiki?curid=1066601", "title": "Brindisino", "text": ""}
{"id": "1066606", "revid": "148107", "url": "https://it.wikipedia.org/wiki?curid=1066606", "title": "Tecnologia stealth", "text": "La tecnologia stealth (letteralmente tecnologia furtiva) \u00e8 l'insieme di accorgimenti di varia natura (tattica, tecnica e tecnologica), che permettono di diminuire la propria evidenza all'osservazione da parte nemica. Pi\u00f9 che una scienza precisa, si tratta di una vera e propria \"filosofia\", perch\u00e9 essa \u00e8 in genere posta al di sopra della tecnologia, che viene applicata per concretizzare il senso del concetto, essenzialmente tattico, d'essere visti il meno possibile per non soccombere alla reazione di eventuali nemici.\nIl concetto di \"bassa osservabilit\u00e0\" viene studiato in maniera empirica, da quando si \u00e8 scoperto che usare colori di un certo tipo rende possibile nascondersi e dissimularsi con l'ambiente circostante. In natura, la mimetizzazione \u00e8 la base di questa filosofia di sopravvivenza, spesso usata anche per compiti offensivi. \u00c8 importante rimarcare che \"stealth\" in inglese significa in effetti \"furtivit\u00e0\" e non \"invisibilit\u00e0\". Tra le tante applicazioni naturali, si pu\u00f2 ben definire \"stealth\" un orso polare sulla banchisa, un leone nella savana, una mantide religiosa nella vegetazione. Tra le applicazioni umane storiche, \"stealth\" era pure un ninja, come lo sono attualmente gli attuali \"commando\" e sabotatori.\nLa concezione scientifica della \"stealthness\" parte non ufficialmente dalla mimetizzazione, adottata soprattutto dopo l'invenzione delle armi da fuoco, quando queste fecero diventare troppo pericoloso esporsi e manovrare eserciti in piena vista, con le loro sgargianti uniformi e le armature individuali, sempre pi\u00f9 inutili. Tutto questo avvenne soprattutto nel XX secolo in campo terrestre, navale e aereo.\nRadar.\nDisegno.\nLa tecnologia \"stealth\" maggiormente nota \u00e8 quella legata alla riduzione della segnatura radar. Questa riduzione \u00e8 dovuta soprattutto alle caratteristiche forme che gli oggetti progettati con tali accorgimenti finiscono per assumere. Lo studio di questo aspetto della tecnologia \"stealth\", molto impegnativo, ha dato luogo a dei risultati sorprendenti.\nDopo l'invenzione del radar, inizialmente sembr\u00f2 che i problemi di localizzazione dei mezzi navali e aerei fosse stata risolta con successo. D'altra parte la velocit\u00e0 delle macchine volanti era troppo elevata per controllare la penetrazione sul proprio territorio di bombardieri veloci ad elica, che oramai superavano i 300 km/h di velocit\u00e0 media e potevano volare spesso al di sopra della copertura delle nubi. La necessit\u00e0 di un apparato con capacit\u00e0 di avvistamento molto superiore rispetto ai tradizionali binocoli era molto sentita.\nAd un certo punto, grazie alla portata dei radar e alla capacit\u00e0 di localizzare oggetti, sembr\u00f2 che nessun oggetto volante o in navigazione potesse sfuggirne alla ricerca, che avviene in ogni condizione di tempo grazie alla riflessione e alla dispersione delle onde radio. Per un certo periodo anche la mimetizzazione pass\u00f2 in secondo piano, apparentemente superata dallo sviluppo dei dispositivi radar di scoperta.\nBen presto ci si accorse che anche i nuovi apparati erano ingannabili con varie tecniche che sono basate su vari principi: disturbo attivo (ECM - \"Electronic Countermeasures\"), uso di falsi bersagli come i \"chaff\" (striscioline metalliche, inizialmente semplice carta stagnola, usati gi\u00e0 nella seconda guerra mondiale dagli inglesi con il nome \"window\" (\"finestra\") nel luglio 1943, dai giapponesi nell'autunno 1943, con il nome di \"\"Giman-shi\" (carta che inganna), dai tedeschi con il nome \"D\u00fcppel\"\" nel settembre 1943), oppure con tecniche di volo radente alla superficie cercando il mascheramento del terreno o della curvatura terrestre, come durante l'impiego degli aerei General Dynamics F-111 o Tornado. Un esempio dell'efficacia di queste tecniche si ebbe con l'episodio dell'aereo da turismo di Mathias Rust, che volando a bassa quota atterr\u00f2 indisturbato, nel 1987, sulla Piazza Rossa.\nQuesti principi di funzionamento erano anche interpretabili in un modo diverso: se il segnale si poteva ingannare, esaltare o distorcere con sistemi attivi, si sarebbe potuto anche agire sulla forma dell'oggetto che lo rinviava al ricevitore del sistema radar. Un esempio venne dato involontariamente dal bombardiere YB-49, lontano avo del B-2. Mentre era impiegato in voli sperimentali, durante una virata venne letteralmente perso dai radar di terra. La cosa si sarebbe in seguito ripetuta per altri tipi di oggetti volanti, come i velivoli sperimentali dotati di \"lifting body\". Queste esperienze mostravano quello che sarebbe stato importante capire dei principi di scoperta radar.\nQuello che i radar mostrano sugli schermi dipende dal segnale di ritorno, che \u00e8 proporzionale, essendo un'eco, a diversi elementi, tra cui la forma dell'oggetto. Detto in altri termini, un Boeing 747, pur essendo molto pi\u00f9 grande di un camion offre un ritorno radar inferiore. Il motivo di questo fenomeno \u00e8 che l'aereo ha forme affusolate (per ragioni aerodinamiche) che tendono a far \"rimbalzare\" le onde radar in varie direzioni, mentre il camion ha forme squadrate, che provocano una forte eco nella direzione del radar che emette il segnale. Lavorando sulla forma delle superfici esterne, come nel caso dei Lockheed SR-71, si cerc\u00f2 quindi di ridurre l'eco di ritorno con superfici opportunamente inclinate.\nLe indagini sperimentali resero possibili le deduzioni necessarie: per esempio, un bombardiere B-17 ha una RCS (\"Radar Cross Section\", sezione radar equivalente) di circa 75 m\u00b2. La sezione radar frontale \u00e8 la minore che ha un velivolo, perch\u00e9 la parte anteriore \u00e8 in genere pi\u00f9 affusolata di quella posteriore, soprattutto per la coda, che ha bordi di uscita quasi verticali. La RCS di un DC-3 ha un valore di circa 25\u00a0m\u00b2, che non si spiega con la minore dimensione della macchina. La mancanza delle torrette era un motivo, i motori con le loro grandi carenature costituiscono un altro motivo, e soprattutto, mentre il DC-3 ha un muso metallico, il B-17 ne ha uno vetrato, il che consente alle onde radar di passarvi attraverso e di rimbalzare contro gli oggetti metallici interni. Questo d\u00e0 un motivo di ritorno radar maggiore che con un muso metallico arrotondato, che diffonde in maniera molto pi\u00f9 uniforme l'eco radar.\nLe dimensioni della RCS, misurata in banda S, sono tipicamente cos\u00ec valutabili in\u00a0m\u00b2:\nCon il tempo le macchine sono diventate pi\u00f9 aerodinamiche, e cos\u00ec nonostante una massa paragonabile a quella di un bombardiere, un F-111 ha una RCS di 7\u00a0m\u00b2, un F-4 di 6, un MiG-21 di 4. In genere la RCS di un caccia moderno \u00e8 valutata in 5\u00a0m\u00b2 ma questo si riferisce al velivolo senza carichi esterni, specie quelli sotto i piloni. Per questo gli F-117, i B-2 e gli F-22 hanno stive interne per le armi. I B-1B hanno in teoria anche agganci esterni, ma non ne fanno mai uso.\nNelle parti in cui vi sono le maggiori riflessioni sono presenti le prese d'aria e i motori (specie per i sensori Radar Doppler, sensibili al movimento delle pale della turbina), i bordi d'attacco delle ali, l'abitacolo e i suoi montanti, i piani di coda e i carichi esterni. Ridurre la traccia pu\u00f2 essere relativamente facile. Esistono soluzioni come l'angolazione ottimale delle prese d'aria per evitare i ritorni radar, il raccordo curvilineo tra ali e fusoliera, la schermatura delle turbine e altre soluzioni. Tra queste vi \u00e8 anche una sottile doratura dell'abitacolo, per rendere il vetro radar riflettente e quindi, dissipare le onde radar attraverso la struttura arrotondata, cosa molto migliore che lasciare le onde penetrare nell'abitacolo e rimbalzare a 90 gradi sul sedile, il pilota, l'HUD. Quello che non pu\u00f2 essere evitato \u00e8 che le onde radar rimbalzino sulla struttura metallica piana del radar del muso, protetto da un materiale aerodinamico ma dielettrico e quindi, trasparente al radar.\nGi\u00e0 il MiG-29 ha una RCS di 3\u00a0m\u00b2 grazie ai raccordi alari molto arrotondati e alle doppie derive con angoli multipli, mentre per altre macchine come il Rafale, sviluppato con criteri \"stealth\", a suo tempo si parlava di 2\u00a0m\u00b2, che potrebbe essere una stima in eccesso: un Alpha jet, con la sua fusoliera particolarmente affusolata, pur non avendo accorgimenti \"stealth\", ha una RCS di circa 1\u00a0m\u00b2. Un'altra possibilit\u00e0 sono i piani di coda e le ali di materiali esotici. In molte macchine, come gli AV-8 Harrier, queste strutture sono in materiali sintetici e non metallici, il che spesso riduce il ritorno del radar in maniera netta. Questo \u00e8 particolarmente vero per i rotori degli elicotteri, da lungo tempo fatti con materiali come il kevlar.\nTra le macchine non necessariamente note per la \"stealthness\" vi \u00e8 l'\"SR-71 Blackbird\", che nella sua progettazione, nonostante le eccezionali prestazioni di velocit\u00e0 e quota \u00e8 stato pensato anche per la riduzione della RCS, adottando un'ala speciale munita di bordi d'attacco particolarmente arrotondati ed estesi, con una struttura esterna ricca di triangoli nel bordo d'attacco, che fanno rimbalzare le onde in maniera non lineare, mentre i piani di coda non sono verticali ma inclinati all'indietro. La macchina ha una struttura tale da essere rilevabile ai radar in maniera assai minore di quanto le dimensioni facciano supporre e non solo frontalmente, ma anche sui lati e in coda. Le parti che invece, dato il fatto che sono piatte, possono rimandare una forte eco radar sono il ventre e il dorso, ma essi sono rilevabili, alla quota di volo standard, solo da satelliti o da radar terrestri che sono quasi sulla verticale, in basso, per cui lo scopo di ridurre il tempo di scoperta era raggiunto, anche se queste macchine erano localizzabili e potevano essere fatte oggetto di fuoco contraereo, ma nessun missile riusc\u00ec a raggiungerle una volta che esse erano riuscite ad evitare di essere ingaggiate frontalmente (perch\u00e9 la loro velocit\u00e0 era paragonabile a quella dei missili SAM).\nL'F-117 apparso negli anni ottanta ha rappresentato la macchina invisibile per eccellenza, con una serie di accorgimenti specifici contro i radar e anche i sensori termici. Le sue superfici sfaccettate, la coda a farfalla, le prese d'aria coperte da una rete metallica, vetri \"dorati\", bordo della vetratura con forma triangolare hanno consentito di ridurre la RCS a 0,1\u00a0m\u00b2 se non meno. Anche qui l'unico punto debole \u00e8 la parte ventrale, ma l'F-117 pu\u00f2 volare a bassa quota evitando la localizzazione dal basso.\nLo \"stealth\" di seconda generazione ha visto macchine come il B-2, l'F-22 e l'YF-23. Questi apparecchi hanno linee molto pi\u00f9 armoniose di quelle, alquanto grottesche, dell'F-117. Le esigenze di maggiori prestazioni (ottimizzando l'aerodinamica di conseguenza) e le migliori capacit\u00e0 di progettazione computerizzate hanno forgiato forme migliori, tra cui quella pi\u00f9 notevole \u00e8 stata quella dell'YF-23, caccia supersonico altamente \"stealth\", ma non scelto per la vittoria dell'F-22, che \u00e8 stato considerato pi\u00f9 maneggevole, ma l'evoluzione di quest'ultimo \u00e8 avvenuta da allora (1991) sempre pi\u00f9 con criteri \"stealth\".\nPer capire come la progettazione di dettaglio possa aiutare, anche un progetto in fase di concretizzazione, baster\u00e0 citare come la riduzione dell'RCS abbia avuto luogo nei bombardieri americani. Il B-52 \u00e8 variamente indicato con una RCS di circa 40\u2013100\u00a0m\u00b2. Il B-1A, aereo supersonico da mach 2 e attacco in quota, era indicato, grazie alle ali di piccole dimensioni, i motori meno numerosi e l'aerodinamica meglio studiata per il volo supersonico, con una RCS pari a un decimo.\nIl B-1B, rielaborato con una struttura studiata per il volo subsonico a bassa quota, ma anche con molti accorgimenti per ridurre la RCS, era di dimensioni analoghe, ma la traccia radar si riduceva ancora a circa un decimo. Il successivo B-2 ha ridotto ancora a un decimo questo valore, che risulta inferiore a un metro quadro, praticamente pari a quella di un missile \"cruise\" di tipo convenzionale. Nel frattempo, anche i missili hanno ricevuto caratteristiche \"stealth\", come il misterioso AGM-129 ACM, entrato in servizio all'inizio degli anni novanta. La traccia radar \u00e8 forse dell'ordine del centesimo di\u00a0m\u00b2, praticamente come un passero.\nPer le navi, applicazioni simili erano state ugualmente studiate, e siccome nessuna di queste comprometteva pesantemente la navigazione, la realizzazione \u00e8 stata meno critica che nell'industria aeronautica. Tuttavia vi era molto scetticismo sull'opportunit\u00e0 di costruire navi con tali caratteristiche, che non offrivano la certezza di non essere localizzate ma comportavano aumenti di costi non indifferenti per la realizzazione. I principi sono comunque simili a quelli degli aerei: evitare superfici piatte, angoli di raccordo retti, parti che possano riflettere le onde radar direttamente nella direzione da cui provengono, oltre all'uso di materiali RAM, che non hanno i limiti di peso che possiedono le applicazioni per aerei. Le tecniche costruttive sono state via via migliorate, e come le automobili hanno trasformato il loro aspetto squadrato in uno pi\u00f9 affusolato; anche la progettazione delle navi, grazie alle tecniche CAD (\"Computer Aided Design\" = progettazione tramite computer), \u00e8 risultata agevolata.\nLe navi \"stealth\" pi\u00f9 note attualmente sono le fregate Classe La Fayette, ma esse non sono le uniche n\u00e9 le prime a possedere queste qualit\u00e0: prima sono apparsi i caccia Classe Burke e prima ancora, le navi Classe MEKO 200 (e anche le altre della famiglia, le corvette 140 e i caccia 360). Pi\u00f9 recente la classe di corvette svedesi \"Visby\", che spinge ai massimi livelli le possibilit\u00e0 di riduzione delle segnature radar, con il cannone principale che \u00e8 retraibile sotto una cupola di materiale RAM.\nDa non dimenticare anche navi sperimentali, come la \"Sea Shadow\", una sorta di F-117 galleggiante, sviluppata con scafo a catamarano e con una tecnologia del tutto paragonabile a quella del \"Black Jet\". Essa \u00e8 la somma delle caratteristiche migliori per la riduzione dell'eco radar e di altri tipi di emissioni, ma non ha trovato una carriera operativa diretta. Tra le sue caratteristiche, quella di non avere una vera e propria sovrastruttura, in quanto tutto lo scafo \u00e8 sistemato al di sopra del livello del mare, lasciando solo le due navicelle laterali sott'acqua. Tra gli impieghi a suo tempo immaginati per tale tipo di nave, quello di vettore di missili tattici, lanciabili da sistemi come il M 41VSL. Quest'ultimo merita a sua volta una menzione, essendo il sostituto delle tradizionali rampe di lancio missili singole o multiple. Queste, con le loro strutture squadrate e imponenti, davano certamente una traccia radar notevole, ma l'Mk 41, tra i tanti vantaggi che possiede ha anche quello di essere sistemato a filo del ponte, praticamente invisibile ai radar. Altro esempio \u00e8 l'M80 Stiletto.\nPer gli imponenti incrociatori Classe Ticonderoga questo non fa molta differenza, ma i caccia \"Burke\" hanno un \"design stealth\" che sarebbe stato altrimenti sprecato con i lanciamissili esterni.\nMateriali.\nInoltre, vennero presto ideati dei materiali radar-assorbenti, chiamati RAM (\"Radar Absorbent Material\"), che riescono a \"catturare\" parte dell'energia che li colpisce, ad esempio come quando un oggetto di colore nero \"cattura\" la luce visibile del Sole, trasformandola in calore. In genere sono resine con particelle di ferrite in sospensione, ma non mancano altri tipi basati su diversi principi. I primi aerei dotati di questi materiali sono stati gli U-2, che cos\u00ec hanno tentato di ridurre i tempi di allerta della contraerea nemica. Con gli SR-71 ipersonici oltre alla vernice \u00e8 stata aggiunta anche la velocit\u00e0, il che ha dato effettivamente un tempo praticamente insufficiente alle difese antiaeree per intercettare queste macchine.\nLe prime ideazioni sui materiali radar-assorbenti pare che risalgano ai sommergibili tedeschi della seconda guerra mondiale, che sperimentarono questi materiali, vedendoli come logica conseguenza della minaccia dei radar alleati. Ma l'acqua salata \u00e8 un conduttore, e i battelli bagnati erano privi di aiuto da parte di questi materiali (perch\u00e9 le onde radar tendevano a rimbalzare sulla pellicola d'acqua esterna), che comunque erano troppo pesanti per gli aerei.\nI RAM erano e sono oltretutto dei sistemi particolari, che funzionano meglio o peggio a seconda delle lunghezze d'onda da affrontare, pertanto devono essere ottimizzati a seconda della minaccia. RAM efficaci contro radar a corta lunghezza d'onda possono non funzionare affatto contro sistemi a maggiore portata. I colori sono in genere scuri, specie quando vi \u00e8 ferrite come materiale, ma nel caso di macchine come l'F-117 questo colore aiuta anche in termini visivi, perch\u00e9 esso opera di notte (recentemente ha cambiato anch'esso colorazione, comunque). \"Cerotti\" speciali, dall'utilit\u00e0 dubbia, sono spesso applicati sulle prese d'aria e il bordo d'attacco della coda e ali degli aerei, ottenendo sensibili (circa il 40%) riduzioni della RCS, ma questi materiali non pare siano molto affidabili come durata e resistenza in volo.\nContro-stealth.\nCercare di trovare un aereo o missile \"stealth\" non \u00e8 facile, ma nondimeno esistono tecniche di vario genere, che potrebbero essere di aiuto, anche se in genere sono di tipo piuttosto difficile da applicare. Una di queste tecniche riguarda la lunghezza d'onda. Infatti, se questa \u00e8 centimetrica, allora essa sar\u00e0 molto pi\u00f9 influenzata dalla forma del mezzo che trova nel suo cammino, e soprattutto molto pi\u00f9 affrontabile con i materiali RAM.\nSe si tratta di radar di vecchia generazione, invece, il \"design stealth\" funziona molto meno, e gli stessi F-117 sarebbero localizzabili a diverse decine di km da vecchi sistemi radar, che funzionano in bande come la C. Essi hanno una sostanziale indifferenza alla forma in dettaglio dei mezzi che trovano. Altre soluzioni sono quelle dei radar bistatici, con l'antenna di emissione separata da quella di ricezione, il che rende possibile raccogliere gli echi radar normalmente deviati in altre direzioni dalla forma degli oggetti progettati con tali criteri. Altri sistemi funzionano con altri principi, e tra i vari modelli in commercio esiste un tipo orientale chiamato \"Tamara\", che avrebbe notevoli possibilit\u00e0 di scoperta. Altri sistemi sono i radar oltre l'orizzonte (OHT, \"Over the horizon radar\"), che usano i rimbalzi delle onde radar sulla ionosfera per trovare macchine \"stealth\" colpendole sulla sagoma superiore, molto pi\u00f9 grande di quella frontale.\nOgnuno di questi sistemi ha i suoi limiti, per esempio, le lunghezze d'onda maggiori non sono cadute in disuso per ragioni di scarso valore: sono pi\u00f9 facili da disturbare, tanto che gi\u00e0 durante la Seconda guerra mondiale venne realizzato il radar a onde centimetriche, molto pi\u00f9 efficiente degli apparati di prima generazione funzionanti con lunghezze d'onda di 0,5\u00f72\u00a0m. I radar OTH hanno grande portata, ma sono molto costosi, sono molto grandi e in genere, se sistemati a terra, hanno una portata ridotta.\nInfrarosso.\nIn termini di riduzione della segnatura termica, si deve, come per le altre categorie, partire dai principi per i quali l'emissione avviene, quali sono i sensori che la rilevano e come essi possano essere contrastati, agendo sia sulle emissioni che sui sensori.\nQuando venne concepito lo spettro elettromagnetico, ci si rese conto che solo una piccola parte delle lunghezze d'onda che esso possedeva erano visibili all'occhio umano, in particolare nell'intervallo tra il viola e il rosso. La presenza delle lunghezze d'onda inferiori al rosso apparve subito molto importante, perch\u00e9 ogni corpo con una temperatura superiore allo zero assoluto emetteva una certa quantit\u00e0 di energia IR, sotto forma di fotoni IR. Questo significava, in sostanza, che si trattava di un corpo radiante.\nIl problema era come localizzarlo, visto che sotto i 500 gradi circa (calor rosso) gli oggetti non emettono radiazioni nel settore della luce visibile. La soluzione fu quella realizzare un \"occhio\" elettronico, capace di captare questo tipo di radiazioni rendendole visibili. Nonostante queste tecnologie siano diventate ben conosciute al grande pubblico solo in tempi recenti, la loro realizzazione avvenne ben presto.\nGi\u00e0 nella Seconda guerra mondiale vi erano progetti tedeschi e americani per questi sistemi infrarosso, con applicazioni sugli aerei da caccia (Germania), visione notturna per i carri armati e addirittura sistemi portatili per i fucili da cecchinaggio. I sovietici nel dopoguerra furono i primi a schierare carri armati con sistemi infrarosso di visione e tiro notturni totalmente equipaggiati con sensori e proiettori IR.\nQuesti primi sistemi erano primitivi rispetto ai tipi moderni, e necessitavano di vari accorgimenti, in genere proiettori con sistemi di filtri per la \"luce nera\" ovvero un'emissione solo in termini di infrarosso. Un sistema passivo era stato studiato dai tedeschi per i caccia notturni, e questo primo IRST (Infra-Red Search and Track - sistema di ricerca a infrarossi), installato su alcuni bombardieri come i Dornier Do 17 funzionava con uno schermo realizzato con fosfori, che caricati con la luce del sole di giorno, erano in grado di far visualizzare un oggetto di notte, emettente una certa quantit\u00e0 di calore. Ma esso, pur presentando il vantaggio di una grande semplicit\u00e0, era un sistema inaffidabile e tendente a scaricarsi presto (anche perch\u00e9 in Germania l'insolazione era ed \u00e8 molto ridotta), e presto venne sostituito da un radar di ricerca.\nI sistemi IR di vario tipo sono stati per un certo periodo sostituiti dai sistemi IL, con intensificazione della luminescenza naturale di diverse migliaia di volte. Avevano portata ridotta, ma erano passivi e funzionavano nello spettro del visibile, inizialmente tra 0,4 e 0,7 micron oppure 1,3\u00f73 (corrispondenti rispettivamente alla luce della Luna e quella, molto pi\u00f9 disponibile, delle stelle) (1). Nel frattempo i sensori IR continuavano ad evolversi, e vennero realizzati nuovi tipi di sistemi, come i missili con guida infrarossa, via via miniaturizzati fino al livello dell'arma portatile. Questi primi sistemi come l'SA-7 Grail o il FIM-43 Redeye operavano nell'infrarosso medio, 5 o pi\u00f9 micron, e costituivano una minaccia che se pure con pesanti limitazioni, era gi\u00e0 concreta. In genere, questi sensori non erano raffreddati e offrivano una limitata sensibilit\u00e0, dotati di un piccolo numero di elementi disposti a scacchiera e con una guida basata sull'intensit\u00e0 del segnale IR con un sistema di scansione conica (1).\nIn base al settore da dove il segnale mostrava la maggiore forza, il missile si dirigeva tramite un segnale analogico di tipo elettrico, che veniva inviato ai comandi di volo. Anche con la presenza di filtri speciali per escludere l'effetto dei bengala e fuochi di vario tipo i sistemi IR di questo tipo erano ancora assai rudimentali. Il campo cieco dove il sensore era abbagliato, attorno al Sole, del missile Sidewinder B era di circa 30 gradi per lato, fattore non certo da trascurare. La successiva generazione di sensori IR per varie applicazioni verteva su sistemi raffreddati con elementi come l'indio e il gallio al posto del piombo, e questi sistemi divennero molto pi\u00f9 efficaci e resistenti alle contromisure, ma ancora assai costosi nell'impiego e nell'acquisto. Intanto, nonostante questa aumentata sensibilit\u00e0, l'angolo cieco del Sidewinder L era sceso, attorno al Sole, a circa 3 gradi, rendendo quindi molto meno efficace la manovra evasiva di dirigersi contro di esso per accecare il sensore IR. Questo era dovuto anche alle diverse lunghezze d'onda IR a cui questi sensori erano sensibili, che corrispondevano a oggetti piuttosto freddi (1).\nQuando si arriv\u00f2, attorno agli anni ottanta, alla tecnologia FPA (\"Focal Plane Array\") con migliaia di piccoli elementi sistemati in un unico sensore, la definizione della visione fece un grande passo avanti, grazie anche agli algoritmi di ricerca sviluppati per la trattazione delle informazioni che questi sensori fornivano (1).\nCollegati ad uno schermo resero possibile la formazione di un'immagine simile a quella di un televisore. Nacque in questo modo il sistema di visione ad immagine termica, spesso chiamato FLIR (\"Forward Looking\", IR), IRST, IIR. In tutti i casi questo sistema, indifferente alla luminosit\u00e0 esterna e senza bisogno di fonti di energia, ha potuto cambiare la sorveglianza in tutto l'arco diurno. Di fatto, era un sistema che rivoluzionava la guerra e anche parti delle indagini scientifiche. Con il tempo, questi \"occhi IR\" hanno fatto la loro apparizione come apparati di ricerca per i missili aria-terra, caccia, carri armati, e persino soldati di fanteria singoli, anche se il costo di un sensore termico moderno resta parecchie volte maggiore di quello di un sistema ad intensificazione di luce, che nel frattempo si \u00e8 molto evoluto e offre ottime prestazioni, senza bisogno di sensori raffreddati con sistemi di grande sofisticazione(1).\nI campi d'indagine in cui i sensori IR moderni operano si sono evoluti in maniera sostanziale. Inizialmente si trattava di esplorare l'infrarosso medio, 3\u00f75 micron, ma questo non era l'ottimale. Infatti, esistono 2 precise finestre in cui nell'atmosfera terrestre l'infrarosso tende a propagarsi meglio, ovvero nel campo dei 3 micron oppure degli 8\u00f712. Questo significa oggetti molto caldi con centinaia di gradi di temperatura, oppure oggetti relativamente freddi con temperature di circa 300 kelvin. Queste capacit\u00e0 sono costose, e tanto pi\u00f9 lo diventano se le si vuole entrambe. In questo caso, esistono i sistemi termici duali, che operano simultaneamente su entrambe le lunghezze d'onda.\nPer la prima fascia sono utilizzati materiali come il tellururo di cadmio, tra i secondi servono l'arseniuro di gallio o il siliciuro di platino. Da notare che spesso tali sensori sono estremamente delicati e tendenti a rotture, cosa che nell'impiego aeronautico ha reso necessario abbinare dei vetri protettivi di notevole resistenza e al tempo stesso, i pi\u00f9 trasparenti possibile per l'\"occhio termico\" (di caratteristico colore rosso) del sensore vero e proprio.\nI sensori termici possono anche distinguere un gran numero di cose invisibili ad occhio nudo: per esempio, i sistemi termici, beninteso quelli con lunghezza d'onda maggiore, sono in grado di vedere la differenza di temperatura tra la vegetazione verde e le frasche tagliate per mimetizzare qualcosa, per via della maggiore temperatura dovuta al processo di marcimento.\nCome realizzare la difesa da questo tipo di sensori e armi, che sono molto pi\u00f9 efficienti delle prime 2 generazioni (IR attivo e IL), \u00e8 un argomento piuttosto arduo da affrontare con successo.\nPer le macchine esistono una serie di possibilit\u00e0, la maggior parte vertente sulla riduzione del calore degli scarichi dei motori di bordo. I motori degli elicotteri si prestano particolarmente alla miscelazione con aria fredda, che diminuisce la visibilit\u00e0 ai sistemi di visione IR. Per gli aerei la questione \u00e8 pi\u00f9 complessa, data la funzione diretta dei gasi di scarico per la propulsione. Una soluzione \u00e8 stata trovata con gli scarichi dei caccia F-117, dotati di ugelli di scarico \"ad ornitorinco\", con speciali sistemi per la riduzione della segnatura termica. In pratica i tubi di scarico sono schermati quasi totalmente nascosti alla visione diretta da queste strutture.\nSpesso anche i carri armati sono dotati di apparati di soppressione IR, con miscelatori di aria fredda con i gas di scarico, anche se i motori a turbina degli M1 Abrams hanno una emissione di calore notoriamente elevata, molto maggiore di quella di un carro con un motore Diesel anche senza attrezzature di riduzione IR. Anche le navi hanno adottato sistemazioni speciali per la riduzione del calore dei gas di scarico: vi sono sistemi di raffreddamento con aria, acqua di mare, o addirittura dei recuperatori di calore che migliorano la resa energetica riducendo l'energia \"sprecata\" con i gas caldi degli scarichi(9).\nNon esistono solo le soluzioni per la riduzione delle temperature allo scarico. I sistemi di visione termica sono sensibili anche alle parti fredde, per cui l'obiettivo \u00e8 quello di ridurre il contrasto con l'ambiente circostante anche della sagoma del mezzo. Bisogna dire che queste misure sono particolarmente importanti nel campo IR in quanto a differenza dei sensori radar o anche laser, i sistemi termici sono passivi e consentono di rilevare gli oggetti senza nessuna emissione, di conseguenza non danno allerta della loro azione. Inoltre le contromisure attive sono di scarso successo nei loro confronti, essendo praticamente impossibile disturbare su larga scala un tale tipo di sensore.\nI materiali che permettono questo tipo di azione sono diversi, e tutti sono essenzialmente caratterizzati dal fatto di essere isolanti, per cui esistono materiali come la gomma, le plastiche di vario tipo, strutture con vari strati oppure cave, come i forati delle costruzioni edili.\nEsistono numerosi kit specializzati di vario genere, inclusi quelli basati su reti mimetiche speciali e kit per veicoli, nonch\u00e9 equipaggiamenti individuali.\nMolte aziende mostrano 2 veicoli o 2 persone assieme, uno \"equipaggiato\" e l'altro no, di cui il secondo \u00e8 ben evidente mentre l'altro quasi sparisce alla visuale. Bisogna tenere presente anche un altro problema: quello dell'irraggiamento solare, che riscalda in maniera differenziale a seconda del colore dell'oggetto. Cos\u00ec l'efficienza di un kit mimetico, a seconda della condizione pu\u00f2 variare: al buio o all'ombra, o anche in una giornata nuvolosa, un kit pu\u00f2 funzionare, mentre se ha un colore diverso da quello dell'ambiente potrebbe essere rilevato dai sensori per la temperatura superficiale che manifesta, che \u00e8 di qualche grado diversa dal terreno.\nI \"materiali spaziati\" sono di per s\u00e9 un aiuto. Per i veicoli, il carro armato tipico degli anni cinquanta \u00e8 un facile bersaglio, essendo \"nudo\" a tutti gli effetti. Il carro armato moderno, anche senza sofisticati kit di modifica, ha una serie di oggetti esterni: la torretta \u00e8 circondata da cassette porta dotazioni, il cannone ha un manicotto termico, i cingoli sono coperti da \"skirt\" (pannelli), oltre alla verniciatura con sostanze speciali. Eccetto queste ultime, il resto non \u00e8 concepito per criteri stealth: ma considerando che le parti calde di un veicolo sono quelle relative all'armamento, l'elettronica di bordo (specie in torretta) e le componenti dinamiche, come ruote e soprattutto cingoli, \u00e8 chiaro che un oggetto che le schermi, anche per altre necessit\u00e0 (come la protezione balistica) ha una funzione di mascheramento aggiuntiva. Se si tratta di sistemi differenti, come \"skirt\" in gomma rinforzata invece che acciaio, gli effetti sono anche migliori. Inoltre, distinguere tra un carro armato come il T-62 e un M1 Abrams \u00e8 facile, riconoscere le differenze tra un T-80 e un carro occidentale \u00e8 molto pi\u00f9 arduo e questo comporta scendere di distanza per capire con chi si ha a che fare.\nTutti gli accorgimenti tecnologici e tattici finora escogitati non sono riusciti a impedire episodi di \"Blue-on-blue\", ovvero il \"fuoco amico\" (nelle esercitazioni le forze sono in genere suddivise tra \"blu\" e \"rossi\", con i primi che sono \"amici\" e gli altri aggressori).\nLe \"verniciature\" sono anch'esse importanti. Da decenni molti carri armati, elicotteri e altri mezzi hanno una colorazione scura: questa, spesso di colore uniformemente scuro, ha una certa capacit\u00e0 di assorbimento IR, con materiali speciali, spesso a base di carbonio. I carri Leopard 1 come anche gli elicotteri UH-60 sono tipici esempi, e col tempo queste vernici hanno continuato a perfezionarsi. Non possono confondere la sagoma del mezzo, come le reti mimetiche, ma sono stabili nel senso che non si danneggiano negli urti e sotto il fuoco nemico. Pannelli o strisce in fibra di vetro, opportunamente sagomati o applicati, possono isolare bene la struttura di un mezzo e renderlo ben poco visibile all'osservazione, anche visiva diretta (la fibra di vetro ha un colore ideale per l'ambiente desertico). Ovviamente sono materiali che non reggono al fuoco nemico e agli urti, ma sono idonei per i movimenti di trasferimento, agguati, posizioni statiche di difesa.\nBisogna dire che in ogni caso, il meglio che si pu\u00f2 sperare con un kit di protezione pratico, verso sistemi di osservazione moderna \u00e8 quello di passare inosservati, o ridurre la portata pratica di scoperta o ancora quella di identificazione. Le camere termiche di terza generazione, spesso dotate di forti zoom (il TIS dell'M1 Abrams aveva 10x, l'M1A2 ha una camera da 50x) e i missili termici come l'SA-18 o il controcarro Javelin sono sistemi che obiettivamente rendono difficile la neutralizzazione dei loro sensori, per cui la copertura del terreno e il tenersi a distanza sufficiente per non essere facilmente scoperti sono elementi fondamentali per la sopravvivenza, fermo restando la possibilit\u00e0 che il nemico si fidi troppo dei suoi sensori che non necessariamente riescono a scoprire e a identificare entro le distanze previste. In ogni caso, come si evince da alcuni degli esempi menzionati, i materiali per la riduzione infrarossa possono essere realizzati con criteri praticamente artigianali, molto pi\u00f9 facilmente degli accorgimenti antiradar. Per esempio, avvolgere un oggetto, anche caldo, con lana di vetro ne rende la localizzazione e l'identificazione difficile, specie se esso \u00e8 su un terreno desertico.\nAnche le tattiche aiutano: tenere i motori spenti, per un veicolo, quando non sia necessario pu\u00f2 renderlo invisibile, mentre non eccedere con il gas pu\u00f2 impedire che il mezzo sia visto oltre la mimetizzazione, la copertura tattica, la vegetazione circostante. In un campo di battaglia, esplosioni e fiamme sono dei forti disturbi alla visione, ma anche il sole basso sull'orizzonte emette abbastanza energia da rendere cieco un sensore IR per una certa angolazione: i primi Sidewinder addirittura 30 gradi, gli \"L\"solo 3, ma nondimeno si tratta di uno svantaggio da non sottovalutare, anche per le camere termiche.\nAcustica.\nIn termini acustici, soprattutto, si \u00e8 cercato di migliorare le caratteristiche di silenziosit\u00e0: i sottomarini, principali beneficiari, sono del resto i mezzi militari stealth per eccellenza, fin da quando sono apparsi nella forma del \"American Turtle\" del XVIII secolo.\nA volte si tratta di soluzioni semplici (cuscini di gomma sotto i macchinari o scarichi raffreddati con acqua marina), in altri casi si deve ricorrere a tecniche sofisticate di progettazione e al ricorso di materiali speciali, arrivando a tecnologie come la riduzione \"attiva\" delle vibrazioni o della segnatura magnetica. I progressi sono stati, in pochi anni, notevolissimi.\nBasti pensare alla genealogia dei Victor sovietici, che nella versione I erano privi di allestimenti antirumore, nella serie II ebbero un tentativo fatto \"in corsa\" dopo le rivelazioni delle spie della famiglia Walker sulle capacit\u00e0 di individuazioni sonar americane rispetto ai veloci ma rumorosi sottomarini sovietici. I Victor III hanno avuto fin dall'inizio tali capacit\u00e0 inserite a livello progettuale, per cui hanno stabilito un nuovo standard per la marina sovietica e hanno costituito forse i loro migliori esempi, perch\u00e9 i Sierra sono stati prodotti in pochi esemplari e gli Akula sono giunti assai tardi, mentre i Victor raggiunsero nella terza serie i 26 esemplari. Tra le caratteristiche per i sottomarini vi sono le strisce di materiale fonoassorbente, che curiosamente, furono proprio i sovietici a introdurre per primi, anche se si trattava inizialmente solo di gomma. Attualmente questi materiali sono tra i segreti maggiormente custoditi. Il loro scopo \u00e8 quello di ridurre l'efficacia dei sonar di localizzazione, riducendone il raggio di scoperta di almeno il 25%, ma \u00e8 possibile anche ridurre la rumorosit\u00e0 irradiata dall'interno, e infatti pare che i sottomarini a doppio scafo sovietici e russi abbiano un doppio strato di materiali di questo tipo, uno esterno allo scafo esterno e uno interno, nelle intercapedini. La loro efficacia \u00e8 inficiata spesso dai distacchi che essi subiscono durante la navigazione, aumentando paradossalmente la rumorosit\u00e0 del battello cos\u00ec \"spellato\" di queste spesse mattonelle. A bassa velocit\u00e0 invece esse costituiscono un vantaggio per il minore attrito con l'acqua marina.\nLe strutture dei sottomarini hanno spesso una certa importanza, perch\u00e9 in molti casi la sagoma, specie frontale, pu\u00f2 aiutare molto alla riduzione del ritorno sonar. Le navi hanno anch'esse la necessit\u00e0 di ridurre il rumore. Lo devono fare per evitare di essere localizzate dai sonar dei sottomarini, dai siluri, dalle mine. Lo possono fare con macchinari con supporti isolati, materiali fonoassorbenti, sistemi di eliminazione attiva del rumore che utilizzano la cancellazione attiva, in cui viene indotta un'interferenza distruttiva sulle onde sonore. Sostanzialmente si tratta delle stesse tecniche usate dai sottomarini, ma in meno vi sono le piastrelle fonoassorbenti, e in pi\u00f9 vi possono essere generatori di bollicine come il \"Prairie-masker\", che rende difficile la localizzazione della nave, specie se ha gi\u00e0 altre caratteristiche di silenziosit\u00e0.\nAnche i veicoli terrestri e aerei possono avere sistemi per ottenere la massima silenziosit\u00e0. Dalle marmitte dei veicoli, ai materiali fonoassorbenti per i vani motori, anche se bisogna tenere conto che i materiali fonoassorbenti sono spesso dei pessimi conduttori di calore, il che pu\u00f2 causare problemi di raffreddamento. Alcuni elicotteri sono dotati di pale particolarmente silenziose, e si sa in particolare degli elicotteri della famiglia Defender, che anche prima del NOTAR (che ha migliorato le cose) avevano avuto un rotore particolarmente silenzioso.\nVisiva.\nLa mimetizzazione \u00e8 la forma di protezione contro il rilevamento con mezzi basici (ottici) che restano di grande importanza e diffusione soprattutto nella guerra terrestre. La facilit\u00e0 di realizzazione e la rapidit\u00e0 di cambiamento in caso di necessit\u00e0 sono di grande importanza per la diffusione di questo genere di accorgimento. Al giorno d'oggi la cosa pu\u00f2 sembrare normale, ma fino al XX secolo non era affatto comune vedere uomini vestiti con un'uniforme mimetica. Al contrario, erano presenti divise sgargianti con funzioni antimimetiche, per il facile riconoscimento delle truppe e la loro manovra da parte dei comandanti.\nLe mimetiche individuali odierne hanno varie soluzioni di colori. Da anni vi sono le mimetiche come quelle usate in Desert Storm, e vari modelli da allora si sono avvicendati, alcune delle quali sono in fase di valutazione con schemi di particolare efficacia. I veicoli, gli aerei e le navi hanno mimetizzazioni che da anni sono passati ad una generazione diversa da quella classica, in genere a 2 o 3 colori.\nLe mimetiche desertiche, con i loro colori chiari e scuri sono tra le pi\u00f9 eleganti, mentre molto efficaci si sono dimostrate anche le soluzioni svedesi, con colori finemente spezzettati in nero, giallo e verde. Le attuali mimetiche sono un tentativo di accordare quelle tipiche dei cacciabombardieri (tipicamente in marrone e verde) con i colori chiari, tipicamente bianco o azzurro, dei caccia da superiorit\u00e0 aerea. In genere il risultato \u00e8 che viene usato un colore grigio-azzurro chiaro uniforme o leggermente sfumato, oppure 2 toni diversi. Alle volte le mimetizzazioni ottiche vengono fatte manualmente, per la loro facilit\u00e0 di realizzazione.\nDa qualche anno anche le forze aeree pi\u00f9 tradizionaliste, come l'AMI, sono passate non solo ai colori, ma prima ancora, ai distintivi a bassa visibilit\u00e0, lasciando perdere le precedenti araldiche, specialmente quelle comprendenti cerchi bianchi, sinistramente ricordanti i bersagli da tiro a segno. Prima di passare alle vernici interamente a bassa visibilit\u00e0, sono state modificate prima le insegne di nazionalit\u00e0, anche in maniera artigianale: per esempio, durante la Guerra delle Falkland gli inglesi tolsero il cerchio bianco delle loro insegne con una mano di vernice blu, come il contorno esterno.\nMagnetica.\nLa segnatura magnetica \u00e8 pure importante con cinture di \"degaussing\", che riducono i campi magnetici parassiti delle navi che altrimenti attiverebbero le mine magnetiche. La loro interpretazione talvolta \u00e8 invece quella di esaltare questa segnatura, per fare esplodere anticipatamente le mine, a distanze di sicurezza. Si tratta, ovviamente di un gioco pericoloso, che \u00e8 fatto con navi specializzate nelle contromisure mine.\nAltre forme di \"stealthness\".\nEsiste lo \"stealth\", ma anche lo \"stealth\" invertito. I piccoli aerobersagli, per esempio, hanno spesso dei sistemi per rendere la loro sagoma paragonabile a quella di un aereo vero e proprio. Tra i sistemi utilizzati, emettitori di radiazioni nella banda di funzionamento del radar, o amplificatori di segnali ricevuti. Esistono anche le lenti di Luneburg, che concentrano il segnale di ritorno in un'unica direzione, in cui il bersaglio viene (in genere frontalmente) visto come molto pi\u00f9 grande di quanto non sia(6).\nInvece che di sistemi sperimentali da poligono, si pu\u00f2 trattare anche di \"decoy\" che aiutano a confondere le difese aeree, che li scambiano per aeroplani veri durante missioni di attacco.\nUn tipico esempio era il GAM-72 Quail, che era trasportato dal B-52 in tre o 4 esemplari. Esso era sagomato in maniera molto tozza e ricca di angoli vivi, nei limiti di una macchina che doveva essere veloce abbastanza da tenere il passo con i bombardieri a reazione, e grazie anche a speciali accorgimenti, dava un'immagine radar paragonabile a quella del bombardiere, 100 volte pi\u00f9 grande in termini materiali. Un sistema pi\u00f9 recente \u00e8 il TALD, usato nel 1991 quando in una quarantina di esemplari vennero sganciati vicino a Baghdad. Nonostante la mancanza di motore, essi sono in grado di planare da alta quota per decine di km, e le difese irachene, che erano tutt'altro che sguarnite, reagirono vigorosamente, abbattendone 37 con i missili SAM.\nUn trucco simile venne utilizzato, con teleguidati di vario genere, 9 anni prima sulla valle della Beq\u0101\u02bf, quando gli israeliani distrussero le 19 batterie SAM siriane lanciando un finto attacco con questi velivoli, aspettando che le batterie accendessero i radar per sparargli addosso, e poi colpendole di sorpresa con missili antiradar. Finti bersagli sono usati anche per le unit\u00e0 navali, come i generatori di rumore \"Nixie\" per le navi, trainati ad una certa distanza, e i sistemi lanciabili dai sottomarini, alle volte a forma di veri e propri piccoli siluri autopropulsi, per esempio in calibro 127\u00a0mm.\nAltri esempi sono quelli relativi alle contromisure antimine: a suo tempo, circa 70 anni fa esistevano gi\u00e0 aerei come i Wellington equipaggiati con un cerchio metallico generante un campo magnetico, per fare esplodere le mine magnetiche, armi pericolosissime, volando a bassa quota. Attualmente esistono altri sistemi, come la \"Troika\", un cacciamine tedesco che telecomanda 3 imbarcazioni simulanti navi, oppure la slitta degli elicotteri MH-53 americani, che la trainano sul mare, nel mentre essa emette forti segnali magnetici e acustici.\nTra le navi, il primo esempio di contrasto ai nuovi siluri ad autoguida acustica tedeschi ha visto il Foxer, sistema britannico costituito da una gabbia con tubi metallici liberi di muovervisi con il moto della nave. Sistema rudimentale, venne presto sostituito da apparati pi\u00f9 sofisticati, il pi\u00f9 importante attualmente \u00e8 l'SQL-25 Nixie americano, portato in due esemplari per nave e filato uno per volta (il guaio di questi e altri sistemi \u00e8 che i siluri acustici vengono sparati in genere in coppia). Durante la Guerra delle Falklands alcuni siluri antisommergibile tirati contro sospetti battelli argentini finirono contro i \"decoy\" antisiluro inglesi, che vennero distrutti (altri invece, colpirono degli sfortunati cetacei, essendo i mari meridionali i soli con ancora una buona popolazione di balene, praticamente scomparse in quelli settentrionali).\nLo \"stealth\" invertito \u00e8 anche la ragione dei colori antimimetici, in origine rosso acceso, poi arancione, dei velivoli da addestramento o degli aerobersagli: infatti in questi casi interessa, sia per il volo, che per emergenze oppure per le riprese nelle esercitazioni, avere una macchina che si stagli il pi\u00f9 nettamente possibile rispetto al terreno, alla neve o al cielo circostante. Tra le tante tipologie di \"bassa osservabilit\u00e0\" vi \u00e8 anche quella \"dell'inganno\": si riferisce a tutte le forme di rilevazione e pu\u00f2 essere diretto alle macchine come anche alle persone, o addirittura a entrambi.\nPer quello che riguarda il radar, esistono le ECM, che sono un sistema di disturbo attivo che pu\u00f2 essere usato in molti modi, dal disturbo di sbarramento dei grandi aerei specializzati, che stanno a distanza e dispongono di potenti apparecchiature, a quello, molto pi\u00f9 discreto, con effetto di \"rumore\". In sostanza l'emettitore \u00e8 utilizzabile in maniera tale da non risultare un vero e chiaro disturbo intenzionale, ma da simulare un tale rumore di fondo (simile agli echi del terreno) da far cancellare, per eliminarlo, anche la traccia dell'aereo in volo. L'inganno ha pure da sempre una grande tradizione: i prestigiatori, per usare una definizione di Silvan, fanno quello che non dicono e dicono quello che non fanno, e spesso lo stesso \u00e8 stato fatto dai generali, per vincere con l'astuzia indipendentemente dai rapporti di forza, ribaltando le sorti contro nemici superiori, o limitando le perdite nel sopraffare nemici inferiori.\nDal Cavallo di Troia in poi, questo tipo di azioni ha una ricca tradizione, i cui contorni sono quanto mai indefinibili perch\u00e9 ogni tipo di tecnica ha la sua importanza per il successo dell'azione. Per esempio, Scipione l'Africano (a Zama), Giulio Cesare, Alessandro e Napoleone (Austerlitz) spesso chiedevano di parlamentare con i generali nemici per trattare la pace, solo perch\u00e9 sapevano che non possedevano forze sufficienti per combattere al momento, ma anche che altre erano in arrivo a breve e occorreva guadagnare tempo.\nIn tempi pi\u00f9 vicini, si ricordano i grandi preparativi per la battaglia di El Alamein, in cui gli inglesi utilizzarono anche i consigli di prestigiatori con operazioni atte ad ingannare le spie e i ricognitori. Per esempio, la realizzazione di un gran numero di finti autocarri, che in realt\u00e0 erano carri armati ben camuffati o cannoni trainati con i relativi trattori, o i km di acquedotto che vennero costruiti nel deserto per simulare una dislocazione delle truppe che non corrispondeva ai piani. Il piano di mistificazione era concepito in maniera organica, e aveva anche un nome in codice: \"Bertram\"(7).\nAnche tenere una cerimonia ufficiale a bordo delle corazzate inglesi da poco colpite dagli incursori ad Alessandria d'Egitto (tardo 1941) fu un'operazione d'inganno, che diede i suoi frutti perch\u00e9 l'Asse non si rese conto subito che l'azione aveva avuto successo, continuando a temere la \"Mediterranean Fleet\" pi\u00f9 del dovuto. Tra gli esempi innumerevoli che a tutt'oggi si possono elencare, vi sono i \"decoy\" simulanti veicoli, carri armati, batterie di missili, aerei ed elicotteri, anche in forme sofisticate e riscaldate, che possono trarre in inganno anche i sensori termici. Le realizzazioni pi\u00f9 semplici sono state, per esempio, gli aerei realizzati con il bamb\u00f9 dai giapponesi, oppure i falsi carri armati realizzati con scatole metalliche e tubi di stufa che vennero trovati in Kuwait dopo la guerra del 1991(2).\nPer quello che riguarda alcuni dei principali costruttori, gli svedesi hanno una cinquantennale esperienza con alcuni dei migliori kit per \"decoy\". I sovietici, da sempre interessati allo stesso tipo di principio, che hanno perseguito in ogni campo, con il nome di \"maskirovsa imitatsja\", producendo materiali mimetici anti visivi, poi anti-IR e anche contro i radar di osservazione, oltre che finti bersagli come i veicoli e aerei. Il mix tra queste tecniche le rende pi\u00f9 efficaci, perch\u00e9 coprire con un telo mimetico un simulacro aumenta molto la possibilit\u00e0 che esso sia scambiato per un sistema vero. Tra i tanti episodi, pare che gli iracheni, sempre durante la guerra del 1991 abbiano simulato danni agli aeroporti dipingendovi dei finti crateri.\nVi sono anche mezzi militari specificamente costruiti per l'inganno. Per esempio, il lanciarazzi multiplo Valkyri sudafricano, basato su un autocarro SAMIL 4x4, \u00e8 un mezzo pensato per avere le sembianze di un normale autocarro tattico. Normalmente esso ha il lanciarazzi del cassone posteriore, nascosto da un telaio e tendone, come se fosse un similare veicolo da trasporto. Al momento opportuno, questo viene rimosso e il veicolo \u00e8 pronto a lanciare i razzi in un raggio di 22\u00a0km. Il prezzo da pagare \u00e8 che vi sono solo 24 armi (anzich\u00e9 le 30-40 dei normali Katiusha), ma l'effetto sorpresa \u00e8 assicurato."}
{"id": "1066614", "revid": "1124164", "url": "https://it.wikipedia.org/wiki?curid=1066614", "title": "Confederazione de Honio", "text": "La Confederazione de Honio (o \"Comune maior de Concilio Honi\", semplificato poi in \"Conzilium de Honio\") \u00e8 stata una federazione di otto comuni della media val Seriana, in provincia di Bergamo, costituita nel XIII secolo e durata fino al 1827.\nEstensione.\nLa confederazione comprendeva gli otto borghi di Vertova, Semonte, Bondo, Barbata, Colzate, Fiorano al Serio, Gazzaniga, e Rova.\nSi trattava di un'entit\u00e0 territoriale sovraccomunale che si occupava di gestire i beni indivisi (prati, pascoli, boschi), sotto il controllo di un feudatario, incaricato dal vescovo di Bergamo, a sua volta investito dall'imperatore del Sacro Romano Impero.\nLa sede della confederazione si trovava nella localit\u00e0 di Honio (Un\u00ec), in territorio di Colzate, mentre la dimora del feudatario era posta a Vertova.\nStoria.\nIl primo documento in cui si attesta l'esistenza dell'entit\u00e0 sovraccomunale \u00e8 datato 9 febbraio 1210.\nLa confederazione era di fazione ghibellina, e sub\u00ec quindi gli attacchi dei guelfi, che distrussero alcuni borghi, tra cui Gazzaniga.\nLa confederazione venne abolita nel 1263, ma mantenne ugualmente nel corso dei secoli successivi i suoi statuti, cessando di esistere soltanto nel 1827."}
{"id": "1066615", "revid": "709565", "url": "https://it.wikipedia.org/wiki?curid=1066615", "title": "Gioco rapido", "text": "Negli scacchi, il gioco rapido (denominato \"Rapidplay\" o \"Rapid\" nel regolamento internazionale) \u00e8 una variante a tempo in cui ogni giocatore ha a disposizione un tempo maggiore di 10 minuti ma inferiore a 60 minuti per completare la partita.\nDescrizione.\nDai primi anni 2000 si utilizzano normalmente gli orologi digitali (di solito l'orologio Fischer), che \u00e8 possibile configurare in modo che i giocatori siano accreditati di una certa quantit\u00e0 di tempo extra (\"incremento\") per ogni mossa giocata; in questo caso, \u00e8 la somma (tempo iniziale + 60 volte l'incremento per mossa) a dover essere compresa fra 10 e 60 minuti. Il gioco rapido \u00e8 quindi una via di mezzo tra la partita lampo e una partita con tempo di riflessione da torneo (tempo \"standard\").\nNel 1987 la FIDE introdusse la partita \"Active\", in cui ogni giocatore aveva a disposizione 25 o 30 minuti. Vennero organizzati tornei \"Active\" omologati dalla FIDE. \nTalora, specialmente in Italia e in Francia, si usa il termine \"semi-lampo\" per indicare il gioco rapido, ma spesso tale termine si riferisce solamente alle partite con tempo di riflessione di 15 minuti.\nFra l'altro, questa \u00e8 una modalit\u00e0 di gioco molto usata nei circoli, nelle amichevoli o in tornei che durano una sola giornata o un solo fine settimana (torneo \"week end\"). In alcuni casi, partite di questo tipo vengono usate come spareggi nel caso che due giocatori si trovino a pari merito dopo un torneo a tempo di riflessione standard.\nStoria.\nIl primo match rapid di alto livello si \u00e8 svolto a Londra nel 1987. Denominato \"London Docklands Speed Chess Challenge\", l'allora campione del mondo Garri Kasparov sconfisse Nigel Short in un match di 6 partite (+4 \u20132). \nNel 1988 la FIDE organizz\u00f2 a Mazatl\u00e1n in Messico il primo \"World Active Chess Championship\", a cui parteciparono 61 giocatori. Il torneo fu vinto da Anatoly Karpov, che dopo un playoff di 10 partite contro Viktor Gavrikov terminato in parit\u00e0 (5-5), si aggiudic\u00f2 il titolo per spareggio tecnico e con esso il primo premio di USD.\nNel 2001 la Federazione francese, con il sostegno della FIDE, organizz\u00f2 a Cannes la \"Coppa del mondo di scacchi rapid\", con 16 giocatori. Vinse Garri Kasparov, che sconfisse nella finale Evgeny Bareev.\nRegolamento.\nIl gioco rapido segue le medesime regole del gioco tradizionale, con alcune eccezioni; le pi\u00f9 importanti sono le seguenti:"}
{"id": "1066618", "revid": "124861090", "url": "https://it.wikipedia.org/wiki?curid=1066618", "title": "Peter Stein", "text": "Si \u00e8 prodotto anche come attore teatrale e regista d'opera lirica.\nBiografia.\n\u00c8 annoverato tra i pi\u00f9 importanti artefici del teatro tedesco ed europeo nella seconda met\u00e0 del Novecento, in particolare nel grande impeto creativo degli anni settanta, per aver realizzato progetti monumentali e spesso in spazi inconsueti.\nNel 1970 fonda il collettivo teatrale della \"Schaub\u00fchne am Halleschen\" di Berlino Ovest, che ha guidato fino al 1985. Il gruppo, del quale fanno parte interpreti d'eccezione come Bruno Ganz, Edith Clever, Jutta Lampe, Michael K\u00f6nig, realizza messinscene trasgressive che stravolgono la struttura dello spazio teatrale e scenico. Oltre a \"riscrivere\" testi classici antichi e moderni, allestisce nuovi spettacoli che esplorano linguaggi e temi imbarazzanti per il senso comune dell'epoca.\nTra le opere pi\u00f9 significative di quel periodo \"Peer Gynt\" di Henrik Ibsen (1971), \"Il principe di Homburg\" di Heinrich von Kleist (1972), \"I villeggianti\" di Maksim Gor'kij (1974), \"Come vi piace\" di William Shakespeare (1977), \"Orestea\" di Eschilo (1980, riallestita trionfalmente in lingua russa a Mosca nel 1994 con la Compagnia dell'Armata Rossa. Quest'ultimo \u00e8 il capolavoro in cui il regista abolisce la scena, sostituita dal muro del Palazzo, collocando il coro in mezzo agli spettatori seduti su gradini.\nNato a Berlino, Stein vive l'infanzia in piena epoca nazista. Suo padre Herbert \u00e8 direttore della fabbrica di Alfred Teves, una industria di motocicli che \u00e8 stata adibita dal regime alla costruzione di componenti automobilistiche. Herbert comanda 250.000 lavoratori forzati. Ma, nonostante ci\u00f2, aderisce clandestinamente alla Bekennende Kirche (Chiesa confessante), un gruppo di resistenza.\nQuesti eventi hanno un profondo effetto sulla formazione e sulla vita di Stein.\nStein comincia a lavorare a Monaco dietro le quinte come tecnico, guadagnando a poco a poco ruoli sempre pi\u00f9 importanti. A trent'anni, nel 1967, debutta come regista al Werkraumtheater con il provocatorio \"Saved\" di Edward Bond, spettacolo che ottiene grandi consensi dalla critica.\nImpegnato politicamente, Stein continua a dirigere pi\u00e9ce \"anarchiche\" e liriche come \"Discorso sul Vietnam\" di Peter Weiss (in pieno 1968), \"Nella giungla delle citt\u00e0\" di Bertolt Brecht, \"Early Morning \" di Bond, \"Il bel chicchirich\u00ec\" di Sean O'Casey, e \"Torquato Tasso\" di Goethe.\nNel suo \"incontro\" con Anton \u010cechov, del quale propone \"Tre sorelle\" (1984), \"Il giardino dei ciliegi\" (1989 e 1996) e \"Zio Vania\" (nel 1996 al Teatro Argentina di Roma), Stein rivela una inesplorata comicit\u00e0 nella tragedia dell'autore russo.\nDopo \"Roberto Zucco\" di Bernard-Marie Kolt\u00e8s (1990) e alcune regie di opere verdiane, dal 1992 al 1997 ha diretto la sezione prosa del Festival di Salisburgo, dove ha inscenato grandi spettacoli scespiriani. \nDel 2000 \u00e8 la sua pi\u00f9 imponente e recente opera, \"Faust I &amp; II\", messinscena integrale del testo di Goethe in sette giornate all'Expo di Hannover.\nIl regista, che vive ormai da anni in Italia (ha sposato l'attrice Maddalena Crippa), \u00e8 stato insignito di numerosi riconoscimenti internazionali, tra i quali l'onorificenza francese di Commandeur de l'Ordre des Arts et Lettres et Chevalier de la L\u00e9gion D'Honneur."}
{"id": "1066619", "revid": "1873017", "url": "https://it.wikipedia.org/wiki?curid=1066619", "title": "Kime", "text": "Il Kime, nella pratica delle arti marziali Giapponesi, pu\u00f2 essere definito come la contrazione massima di tutto il corpo, ovvero una contrazione isometrica di ogni singolo distretto muscolare. \nQuando si esegue una tecnica e si adopera il kime, tutto il corpo si contrae al massimo in modo da riuscire a sfoderare molta potenza, sia per tecniche d'attacco, sia per parate, sia per assorbire colpi che non si sono riusciti a parare.\nIl kime \u00e8 sempre accompagnato dalla respirazione ibuki e spesso sfocia in un Kiai."}
{"id": "1066621", "revid": "188116", "url": "https://it.wikipedia.org/wiki?curid=1066621", "title": "Servizio segreto britannico", "text": ""}
{"id": "1066622", "revid": "1534511", "url": "https://it.wikipedia.org/wiki?curid=1066622", "title": "Siero (biologia)", "text": "Il siero \u00e8 il liquido tratto dal sangue, formato da plasma senza fibrinogeno, fattore VIII, fattore V e protrombina.\nDescrizione.\nPer ottenere un plasma senza fibrinogeno, dopo il prelievo del sangue si attende la coagulazione. In seguito, per centrifugazione del campione biologico, si separa la fase liquida del sangue dalla parte corpuscolare e si ottiene dunque il siero.\nDal siero di origine bovina, in particolare dal siero fetale bovino (FBS, \"fetal bovine serum\"), si ottiene l'albumina di siero bovino o sieroalbumina bovina (BSA, \"bovine serum albumin\"), un importante reagente biochimico.\nIl siero nelle analisi del sangue.\nPer poter effettuare gli esami del sangue sul siero, \u00e8 necessario che la separazione sia piuttosto netta e che il siero non sia torbido.\nLa valutazione della qualit\u00e0 del siero viene effettuata dal tecnico di laboratorio o da un analizzatore automatico e contempla almeno tre parametri che possono inficiare l'attendibilit\u00e0 dei risultati degli esami:\nIl colore del siero pu\u00f2 essere influenzato da altre sostanze assunte o presenti nel sangue del soggetto del prelievo, quali antibiotici e altri medicinali, coloranti.\nGli esami del siero fatte dagli analizzatori del laboratorio di analisi misurano molti parametri attraverso delle reazioni chimiche che portano a una colorazione del siero; sono dette analisi fotometriche."}
{"id": "1066624", "revid": "1784938", "url": "https://it.wikipedia.org/wiki?curid=1066624", "title": "Prima Repubblica francese", "text": "La Prima Repubblica francese, ufficialmente R\u00e9publique fran\u00e7aise (\"Repubblica francese\"), \u00e8 stata il regime politico repubblicano presente in Francia, tra il settembre del 1792 e il maggio del 1804.\nCreata a seguito della rivoluzione francese, la repubblica anticip\u00f2 nel continente una nuova modalit\u00e0 nell'esercizio del potere politico, basata sulla sovranit\u00e0 popolare, che si sarebbe in seguito imposta in tutta Europa. Cess\u00f2 di esistere il 18 maggio 1804, quando Napoleone Bonaparte venne incoronato Imperatore dei francesi.\nStoria.\nContesto.\nDopo la mancata fuga del re Luigi XVI nel giugno del 1791, dal 4 settembre il regno, scosso dal 1789, aveva assunto la forma di una monarchia costituzionale seguendo la gi\u00e0 approvata Costituzione francese del 1791. Il 10 agosto del 1792 si era avuta la presa del Palazzo delle Tuileries, evento chiave assieme ai massacri di settembre, a cui seguir\u00e0 l'istituzione del Tribunale rivoluzionario e la trasformazione gi\u00e0 avvenuta dell'Assemblea Nazionale rappresentante il Terzo Stato in Convenzione nazionale. Il re fu arrestato e in seguito messo in stato d'accusa.\nLa votazione del 21 settembre.\nIl 21 settembre del 1792 i deputati della Convenzione, nella sua prima seduta, votarono all'unanimit\u00e0 l'abolizione in Francia della monarchia. Il nuovo regime non venne mai proclamato ufficialmente, ma dal 25 settembre 1792 la Repubblica \u00e8 definita come \"una e indivisibile\".\nLa proposta, chiesta da tempo dai giornali radicali come \"L'Ami du peuple\" di Jean-Paul Marat gi\u00e0 dopo la tentata fuga a Varennes (1791), era stata avanzata dal deputato di Parigi, Collot d'Herbois senza incontrare alcuna opposizione. Al tentativo di raccomandare una discussione almeno formale da parte di Claude Basire, deputato del dipartimento della C\u00f4te-d'Or, il vescovo costituzionale di Blois, l'abate Henri Gr\u00e9goire rispose che non c'era alcun bisogno di discutere, dal momento che tutti erano d'accordo e Jean-Fran\u00e7ois Ducos, deputato del dipartimento della Gironda aveva ribadito che dopo il 10 agosto qualsiasi discussione sarebbe stata inutile.\nLa Convenzione decise inoltre anche di datare i propri documenti non pi\u00f9 nell'anno IV della Libert\u00e0, ma nell'anno I della Repubblica, sancendo in tal modo la forma repubblicana dello Stato. L'anno dopo entr\u00f2 in vigore il calendario repubblicano che indicava l'anno I come iniziante il 22 settembre 1792.\nCondanna a morte di Luigi XVI.\nIl 21 gennaio 1793 Luigi XVI venne ghigliottinato in Piazza della Rivoluzione, attuale Place de la Concorde. Dopo la sua esecuzione, il figlio Luigi XVII di Francia venne indicato dai monarchici e dagli altri Stati europei, come il nuovo re di Francia. Dalla morte del giovane pretendente incarcerato (1795), i monarchici riconoscono come re Luigi XVIII. \nA parte gli Stati dipendenti, nel periodo 1792-1796 solo la Svizzera (in orbita francese dal 1798 e trasformata in Repubblica Elvetica) e gli Stati Uniti d'America riconoscevano ufficialmente come legittima la Repubblica francese.\nGoverni.\nIl regime repubblicano deve affrontare lo stato di guerra permanente che oppone la Francia, tra il 1792 e il 1802, a quasi tutti gli altri Stati europei (guerre rivoluzionarie francesi), nonch\u00e9 pacificare i conflitti interni, in particolare la sanguinosa guerra di Vandea (1793-1796) per opera dell'Esercito Cattolico e Reale e dai guerriglieri \"chouan\".\nPossiamo distinguere tre forme di governo differenti all'interno del periodo della Prima Repubblica:"}
{"id": "1066625", "revid": "463686", "url": "https://it.wikipedia.org/wiki?curid=1066625", "title": "Prima repubblica francese", "text": ""}
{"id": "1066631", "revid": "729019", "url": "https://it.wikipedia.org/wiki?curid=1066631", "title": "Extreme High Definition", "text": "La risoluzione Extreme High Definition o XHD pu\u00f2 raggiungere i 2560\u00d71600p (4 megapixel).\nPermette di visualizzare video e immagini ad una qualit\u00e0 doppia della risoluzione 1920\u00d71080p con colori migliori e dettagli maggiori.\nPer ora non esistono supporti che possano fornire questo segnale nativo, nemmeno il Blu-ray Disc della Sony o il DVD HD della Microsoft ma sono in via di sviluppo alcuni giochi per PC che saranno in grado di raggiungerlo oppure potr\u00e0 essere supportato dagli HVD."}
{"id": "1066636", "revid": "436907", "url": "https://it.wikipedia.org/wiki?curid=1066636", "title": "Carlo Pastore", "text": "Biografia.\nInizia a collaborare con Rockit.it, webmagazine musicale, nel 2000, ancora studente. Ne diviene caporedattore dal 2004 al 2007, appena trasferitosi a Milano.\nNel 2007 entra nel gruppo di VJ di MTV Italia. Conduce \"MTV Our Noise\" (poi \"MTV Your Noise\" nella seconda stagione), \"Hitlist Italia\", \"Total Request Live\" e la terza edizione dei TRL Awards, da Trieste.\nDal 2009 collabora con la Rai, scrive e conduce per Rai 4 \"Volevo essere Michael Jackson\", partecipa alla terza e quarta edizione di X Factor (Italia) su Rai 2.\nDal 2010 su Rai Radio 2 cura e conduce \"Babylon\", un programma musicale con selezione musicale internazionale, ospiti live e mix esclusivi, in onda durante il weekend. Il programma termina dopo nove stagioni nel 2019.\nDal 2005 \u00e8 direttore artistico del MI AMI Festival, importante festival di nuova musica italiana. Assieme a Desir\u00e8e Restuccia, ha firmato il documentario \"L'animale che mi porto dentro vuole te\", ricerca sul ruolo che i festival (e in particolare il MI AMI) hanno in Italia.\nDal 2016 scrive e conduce \"Credits\", format televisivo che racconta i grandi album della musica italiana - da Vasco Rossi a Cesare Cremonini - partendo dai \"credits\", in onda sui canali di Discovery Italia: prima Deejay TV - NOVE e poi Real Time.\nDal 2019 cura e conduce \"Niente di strano,\" format on line con live e interviste musicali in diretta dagli uffici di Buddybank, al diciannovesimo piano della Torre Unicredit. Tra gli ospiti della prima stagione Marracash, Mahmood, Achille Lauro, Mecna e Sick Luke, Frah Quintale, Lucio Corsi, Franco126, Mahmood e Giorgio Poi. La seconda stagione si \u00e8 svolta nell'autunno 2020 dall'Alcatraz (locale) di Milano, scelto come simbolo delle difficolt\u00e0 del settore musicale a causa della pandemia di COVID-19. Fra i maggiori ospiti che si sono esibiti: Samuele Bersani, Francesco Bianconi, Gu\u00e9 Pequeno, Ernia, Psicologi e Ariete.\n\u00c8 direttore artistico della prima edizione del Red Bull Sound Clash, una sfida-evento fra Carl Brave e Frah Quintale svoltasi a Napoli il 23 novembre 2019.\nNel 2020 conduce con Gu\u00e9 Pequeno la prima stagione di \"Zeitgeist\" su TRX radio, in cui viene raccontata la storia del rap divisa in decadi con diversi ospiti fra cui Don Joe dei Club Dogo e Lazza.\nNegli anni, con Sangue Disken ha prodotto dischi di band indipendenti fra cui Altro e Minnie's. Si \u00e8 esibito come dj in tutta Italia. Con la sua band Wemen ha pubblicato due dischi e diversi EP. \u00c8 stato resident dj di diversi club: Rocket e Sottomarino Giallo di Milano, Astoria di Torino, Club NME Venice. Nel 2019 ha partecipato con un cameo al disco di Auroro Borealo \"Adoro Borealo\" nella canzone \"Di che cosa parlano i miei testi.\""}
{"id": "1066637", "revid": "1573940", "url": "https://it.wikipedia.org/wiki?curid=1066637", "title": "Tahlia Street", "text": "Tahlia Street (), chiamata anche Prince Mohammed bin Abdulaziz St., \u00e8 un'importante strada della moda e del lusso nel centro di Gedda in Arabia Saudita.\nVi trovano sede numerosi e lussuosi centri commerciali e boutique, con marchi come Prada, Gucci e Giorgio Armani.\nCome gli Champs-\u00c9lys\u00e9es per Parigi, Tahlia Street \u00e8 ritenuta il cuore di Gedda e tra i luoghi dell'Arabia Saudita in cui si ostenta maggior benessere."}
{"id": "1066640", "revid": "1543377", "url": "https://it.wikipedia.org/wiki?curid=1066640", "title": "Gordon Rugg", "text": "\u00c8 noto principalmente per aver descritto il probabile metodo di composizione del manoscritto Voynich.\nBiografia.\nNato a Perth nel 1955, Rugg ha ottenuto una laurea in lingua francese e una in linguistica presso l'universit\u00e0 di Reading, nel Regno Unito. Dopo un PhD in Psicologia ha lavorato come ricercatore e docente nel campo dell'Intelligenza Artificiale presso l'Universit\u00e0 di Nottingham ed altri istituti universitari di primo piano.\nAttualmente, lavora come docente e ricercatore presso la Keele University, dove dirige il Knowledge Modelling Group . Inoltre, \u00e8 nel consiglio editoriale della rivista \"Expert Systems: The journal of knowledge engineering\".\n\u00c8 membro della Society of Authors.\nIl lavoro di ricerca.\nLa maggior parte delle opere di Rugg riguardano le tecniche di elicitazione del dialogo semi-spontaneo, cio\u00e8 i metodi per ottenere informazioni addizionali da persone con cui si comunica, una branca della linguistica sfruttata soprattutto per la produzione di ricerche di mercato e di sintesi delle richieste del cliente.\nTra le pubblicazioni di Rugg vi sono alcuni studi sulla tecnica del Card sorting , un processo di elicitazione basato sulla suddivisione da parte degli utenti di alcune idee chiave (scritte su carta), da distribuire in diversi gruppi. Questo metodo ha ottenuto buona diffusione nell'ambito dello sviluppo di interfacce informatiche.\nA partire dai suoi studi, ha sviluppato insieme a Peter McGeorge la tecnica del \"laddering\" , basata sulla suddivisione dei concetti in scale gerarchiche: questa tecnica ha ottenuto una buona diffusione a partire dagli anni novanta, per la praticit\u00e0 di conversione dei risultati in rappresentazioni grafiche e per la possibilit\u00e0 di essere gestita tramite mezzi informatici.\nCon Neil Maiden ha pubblicato \"ACRE: a Framework for Acquisition of Requirements\", un paper dove per la prima volta si forniva un metodo razionale e scientifico per selezionare le tecniche di elicitazione pi\u00f9 adatte per le differenti situazioni d'uso.\nA partire da questi lavori, ha pubblicato con Marian Petre \"A Gentle Guide to Research Methods\" .\nIl metodo dell\"'Approccio verificatore\".\nSulla base delle proprie ricerche nell'estrazione e nella gestione di informazioni, Rugg ha sviluppato (con Joanne Hyde) un metodo di analisi delle questioni complesse denominato \"Verifier Approach\".\nIl metodo prevede l'analisi sia contenutistica che linguistica di un caso, e procede per sette gradi:\nIl metodo analizza innanzitutto l'ambito di ricerca, per poi cercare di identificare gli errori presenti nella documentazione esistente. Lo scopo del sistema non \u00e8 mostrare tutti gli errori presenti in una ricerca, ma di facilitare l'emergere degli errori chiave e la loro identificazione.\nIl manoscritto Voynich.\nCon la filosofia dell'Approccio Verificatore, Rugg nel 2004 ha provato a rivalutare i precedenti studi su un famoso caso di crittologia, il cosiddetto manoscritto Voynich, un presunto testo rinascimentale di medicina, scritto in modo incomprensibile e la cui traduzione aveva messo in difficolt\u00e0 i pi\u00f9 grandi studiosi dell'epoca, inclusi gli esperti di crittologia dell'esercito statunitense.\nLe ricerche precedenti sul testo indicavano che il testo era troppo improbabile per essere una semplice crittografia da una lingua nota, ma troppo complesso per essere un falso.\nIn prima analisi Rugg rivalut\u00f2 le considerazioni sulla complessit\u00e0 del testo, confrontandola con le conoscenze dell'epoca della presunta stesura e cercando egli stesso di produrre un testo con il medesimo grado di complessit\u00e0 usando tecniche del XVI secolo.\nRugg riusc\u00ec ad identificare un metodo in grado di produrre risultati simili: la griglia di Cardano, uno strumento magico-matematico gi\u00e0 noto nel probabile periodo di produzione dell'opera. Con la griglia e un set di sillabe senza senso, Rugg riusc\u00ec a ricostruire un testo in una pseudolingua simile al cosiddetto \"Voynichese\" in modo molto rapido e poco faticoso. Il sistema risult\u00f2 essere in uso gi\u00e0 presso i servizi segreti dell'epoca elisabettiana, confermando quindi la diffusione di questa conoscenza.\nGli studi di Rugg lo portarono a misurare il tempo necessario per la produzione di una singola pagina del testo in non pi\u00f9 di una o due ore, a seconda della complessit\u00e0 delle immagini contenute. Questo portava il tempo totale di produzione del volume a meno di 500 ore, un tempo molto inferiore a quanto previsto in precedenza, rendendo cos\u00ec credibile la teoria secondo cui il testo sarebbe stato prodotto come falso per truffare Rodolfo II.\nAnche gli altri elementi testuali e decorativi della pagina avrebbero potuto essere prodotti con la medesima facilit\u00e0, con un set di sillabe appena differente.\nA favore della teoria, Rugg ha portato anche un'analisi statistica del testo, che mostra ricorrenze statistiche differenti delle diverse sillabe: questo fatto sarebbe facilmente ottenibile strutturando la tabella delle sillabe in modo da avere parti ripetute.\nNell'aprile 2007 il fisico teorico e programmatore austriaco Andreas Schinner, ricercatore presso la Johannes Kepler University, ha pubblicato uno studio di conferma sulla rivista specialistica \"Cryptologia\" : Schinner ha applicato un metodo informatico di analisi statistica per misurare alcune propriet\u00e0 di ricorsivit\u00e0 del testo, paragonandolo con una serie di documenti ottenuti con griglie di Cardano. Il risultato dell'analisi ha confermato l'ipotesi di Rugg, mostrando livelli di entropia identici nel documento originale e nei campioni di confronto.\nTuttavia, come afferma lo stesso Rugg, il metodo utilizzato dimostra che \u00e8 possibile produrre in tempi brevi un manoscritto molto simile al Voynich, e non certo che il manoscritto originale sia stato prodotto in quel modo.\nAltri lavori.\nRugg ha prodotto studi anche su campi diversi della conoscenza, come l'archeologia e le tecniche di insegnamento. Con Maureen Mullane ha pubblicato uno studio su come distinguere se un manufatto in pietra \u00e8 stato prodotto da uno scultore destro o mancino .\nNell'aprile 2007 ha presentato presso la University of Southampton uno studio sull'utilizzo della teoria dei grafi per misurare il grado di complessit\u00e0 di artefatti tecnologici: il metodo si basa sull'analisi degli strumenti e dei materiali necessari alla produzione delle singole parti di un pezzo, sugli strumenti richiesti per la produzione degli strumenti e dei materiali stessi, ecc.\nCon la neurofisiologa Sue Gerrard ha pubblicato diversi paper sul tema dell'istruzione e della mappatura dei diversi tipi di conoscenze e abilit\u00e0, e sullo sviluppo di tecniche di insegnamento ad hoc. Sul tema ha pubblicato anche due testi, in collaborazione con Marian Petre: \"The Unwritten Rules of PhD Research\", e il gi\u00e0 citato \"A Gentle Guide to Research Methods\"."}
{"id": "1066642", "revid": "339392", "url": "https://it.wikipedia.org/wiki?curid=1066642", "title": "Gatto birmano", "text": ""}
{"id": "1066643", "revid": "729019", "url": "https://it.wikipedia.org/wiki?curid=1066643", "title": "Sindrome di Wolf-Hirschhorn", "text": "La sindrome di Wolf-Hirschhorn o sindrome di Pitt-Rogers-Danks, anche conosciuta come delezione 4p o sindrome 4p fu descritta per la prima volta nel 1961 da Ulrich Wolf e Kurt Hirschhorn e collaboratori. \u00c8 un disturbo genetico determinato dalla parziale delezione cromosomica del braccio corto del cromosoma 4. Tale sindrome \u00e8 una condizione rara, con incidenza stimabile intorno a un caso ogni 50\u00a0000 nati vivi.\nQuadro clinico.\nLe pi\u00f9 comuni anomalie includono ritardo mentale, microcefalia, micrognazia, ipotonia e labbro leporino. Particolari caratteristiche del volto includono strabismo, labbro inferiore pi\u00f9 piccolo e asimmetria del cranio. Anomalie occasionali includono difetti cardiaci, ipospadia, scoliosi, denti uniti, perdita di udito, anomalie dei reni.\nCausa genetica.\nLa sindrome \u00e8 causata dalla delezione parziale del cromosoma 4 (locus 4p16.3). Circa l'87% dei casi \u00e8 dovuto ad una delezione \"de novo\" del cromosoma; circa il 13% dei casi invece \u00e8 ereditato da genitori in cui sono presenti traslocazioni cromosomiche bilanciate. In quest'ultimo caso la trasmissione materna \u00e8 frequente circa il doppio di quella paterna, nel caso di riarrangiamenti \"de novo\" questi sono invece quattro volte pi\u00f9 probabili sul cromosoma di derivazione paterna. I sintomi e i fenotipi che ne derivano non dipendono dalla dimensione del frammento cromosomico deleto. Questa regione \u00e8 spesso determinabile attraverso analisi genetiche e attraverso la tecnica di ibridazione fluorescente in situ (FISH)."}
{"id": "1066646", "revid": "6923", "url": "https://it.wikipedia.org/wiki?curid=1066646", "title": "Cesare Cadeo", "text": "La sua carriera televisiva fu legata in modo particolare alle reti Mediaset.\nBiografia.\nFrequent\u00f2 il Liceo Classico dell'Istituto Zaccaria, dei padri barnabiti di Milano, compagno di classe di Marco Cefis e Marco Tronchetti Provera. Laureatosi in Giurisprudenza all'Universit\u00e0 Statale di Milano, complet\u00f2 un master a Brighton (in Inghilterra) e consegu\u00ec una seconda laurea presso la Pro Deo University di New York.\nCon Vincenzo Franceschelli e Fabrizio Del Noce fond\u00f2 la Confederazione Studentesca, corrente riformista che si contrapponeva al Movimento Studentesco sessantottino.\nCarriera televisiva.\nInizi\u00f2 a lavorare a Canale 5 nel 1981, come inviato e consulente aziendale, apparendo poi dall'anno successivo in \"Gol\", programma calcistico condotto da Enzo Bearzot, e \"Superflash\", al fianco di Mike Bongiorno. Nel 1982 ha un piccolo ruolo nel film \"Io so che tu sai che io so\", per la regia di Alberto Sordi, dove interpreta un giornalista. Nel 1983 condusse con Sandra Mondaini \"Five album\", sorta di riepilogo della stagione televisiva 1982-1983 di Canale 5. In quel periodo fu anche commentatore di molti programmi ed avvenimenti sportivi, realizzando come inviato una serie di servizi speciali per il programma \"Buongiorno Italia.\"\nNel 1983 debutt\u00f2 come conduttore delle trasmissioni sportive \"Record\", \"Super Record\" e \"Super Record Sport\", in onda su Canale 5, continuando a collaborare nei programmi di Mike Bongiorno \"Superflash\" e \"Pentatlon\". La sua esperienza come giornalista in ambito sportivo prosegu\u00ec per i programmi \"Un anno di sport\", \"Cadillac\" ed alcune rubriche sportive per \"Buongiorno Italia\" e \"Studio 5.\"\nNella stagione 1987-1988 condusse su Canale 5 la trasmissione \"Fantasia\", quiz con protagonisti i bambini.\nDal 1989 al 1992 condusse la trasmissione di seconda serata di Italia 1 \"Calciomania\", affiancato da Paola Perego e Maurizio Mosca.. Collabor\u00f2 a \"Siamo fatti cos\u00ec\" e a \"L'Italia del giro\", condotto con Emanuela Folliero e Miriana Trevisan.\nDal 1994 present\u00f2 su Rete 4 \"Buona giornata\" insieme a Patrizia Rossetti, nonch\u00e9 numerose telepromozioni e televendite. Nel 1995 fu ospite fisso della trasmissione di Italia 1 \"Mai dire Gol\", in qualit\u00e0 di un surreale inviato da una finta edicola in collegamento con la Gialappa's Band. Nel 2001 present\u00f2 la trasmissione di cucina \"Mezzogiorno di cuoco\", con Lorenzo Battistello; nello stesso periodo collabor\u00f2 con la redazione del TG5.\nPass\u00f2 poi alla Rai. Nella primavera del 2007 condusse il reality show di Rai 2 \"La sposa perfetta\" (insieme a Roberta Lanfranchi), all'interno del quale condusse anche una puntata speciale di \"Furore\" proprio nel decimo anniversario. Nel 2008 fu ospite di Beppe Braida nel concorso di bellezza \"Miss Muretto\". Apparve nella quinta stagione di \"Pechino Express\" insieme a Patrizia Rossetti in una \"televendita\" che i concorrenti dovevano replicare.\n\u00c8 morto il 4 aprile 2019 all'et\u00e0 di 72 anni dopo una lunga malattia.\nVita personale e impegno politico.\nPadre di Alessandra, Filippo e Caterina, fu assessore allo Sport della Provincia di Milano tra il 1999 e il 2004, sotto la presidenza di Ombretta Colli. Era fratello di Maurizio Cadeo, assessore all'Arredo e decoro urbano del comune di Milano della giunta del sindaco Letizia Moratti.\nGrande tifoso del Milan e membro del CdA rossonero negli anni Settanta, fu presidente di Milanosport, la societ\u00e0 per azioni creata dal comune di Milano per gestire gli impianti sportivi comunali."}
{"id": "1066648", "revid": "767487", "url": "https://it.wikipedia.org/wiki?curid=1066648", "title": "Pianissimo fortissimo", "text": "Pianissimo fortissimo, pubblicato il 13 aprile 2007, \u00e8 il quinto album del gruppo piemontese Perturbazione.\nIl disco.\nIl disco \u00e8 stato pubblicato dall'etichetta EMI, con cui la band aveva firmato un nuovo contratto nel 2006. L'album \u00e8 stato anticipato in marzo dal singolo \"Un anno in pi\u00f9\", che il gruppo ha messo a disposizione per il download gratuito sul proprio sito, nell'intera giornata del 14 febbraio. Il primo singolo pubblicato dopo l'uscita del disco \u00e8 \"Battiti per minuto\", nel cui video Remo Remotti interpreta se stesso. Gli archi di \"Pianissimo fortissimo\" sono arrangiati da Davide Rossi (gi\u00e0 al lavoro con Coldplay, Goldfrapp e R\u00f6yksopp). Nel mese di ottobre 2007 \u00e8 uscito il secondo singolo \"Nel mio scrigno\".\nFormazione.\nGruppo.\nAltri musicisti"}
{"id": "1066650", "revid": "322321", "url": "https://it.wikipedia.org/wiki?curid=1066650", "title": "Adelfia", "text": "Adelfia (\"Ad\u00e9lvie\" in dialetto locale) \u00e8 un comune italiano di abitanti della citt\u00e0 metropolitana di Bari in Puglia. Fu istituito nel 1927 dalla fusione dei comuni di \"Canneto di Bari\" e \"Montrone\". Per suggellarne l'unione, al nuovo comune fu posto il nome Adelfia, ossia \"fratellanza\" (dal greco \"adelph\u00f2s\"). I due rioni sono separati tra loro da una croce situata alla Scuola Elementare di Canneto.\nGeografia fisica.\nTerritorio.\nAdelfia \u00e8 situata a ridosso dei primi pendii delle Murge centrali a circa dal capoluogo, il territorio comunale ha una superficie di raggiungendo l'altitudine massima di nei territori confinanti con Acquaviva delle fonti e minima di nei territori confinanti con Bari. Il territorio comunale confina a ovest con Sannicandro di Bari, a nord con Bitritto, Bari e Valenzano, ad est con Casamassima e a sud con Acquaviva delle fonti.\nIl panorama dominante \u00e8 in assoluto composto da vigne, molto diffusi sono anche gli ulivi e i mandorli, nella propaggine di territorio che si incunea verso l'interno non \u00e8 raro incontrare anche roverelle.\nClima.\nIl clima di Adelfia \u00e8 mediterraneo, con estati calde e secche, da ricordare nella storia recente l'estate 2007 quando in tutti e tre i mesi estivi ci furono ondate di calore proveniente dall'Africa sahariana in cui si superarono i 45\u00b0, e inverni moderatamente freddi grazie alla lontananza dal mare e quindi all'assenza della mitigazione marina nonch\u00e9 alla sua altitudine di bassa collina, ci\u00f2 consente alla neve di fare la sua comparsa non raramente, con almeno un episodio all'anno, tra i pi\u00f9 celebri della storia recente del paese si annovera il marzo 1987, gennaio-febbraio-marzo 1993 con ingenti accumuli che in totale superarono il metro causando molti danni ai tendoni d'uva, gennaio 1999, lo storico 8 aprile 2003 dove caddero pi\u00f9 di di neve, dicembre 2007, febbraio 2009, dicembre 2010 e, recentemente, primi di febbraio 2012. Le precipitazioni sono abbondanti in inverno e primavera con accumuli di circa 60\u2013 medi mensili, come anche in autunno seppur lievemente minori, molto scarse invece le precipitazioni in estate che si attestano sui mensili, dai dati forniti dalla protezione civile \u00e8 emerso che il 1970 \u00e8 stato l'anno pi\u00f9 siccitoso da quando si effettuano le registrazioni con soli accumulati mentre il 1940 \u00e8 stato l'anno pi\u00f9 piovoso con accumulati. Dopo una flessione iniziata dalla met\u00e0 degli anni ottanta e protrattasi fino alla fine degli anni novanta, dagli anni duemila le piogge sono tornate abbondanti sul territorio risultando sempre sopra media.\nStoria.\nStoria di Montrone.\nSecondo quanto asserito nel Settecento da don Cataldo de Nicolai, Montrone sorse nel 982, il commerciante bizantino Roni Sensech, in fuga da Bari sotto l'incalzare delle truppe longobarde, si stabil\u00ec su un'altura poco vicina, che si presentava particolarmente adatta al pascolo e al commercio del bestiame. Nacque cos\u00ec il villaggio di \"Mons Roni\". Tra i suoi primi abitanti, vi era un sacerdote bizantino che in una delle tre grotte della luogo dipinse una Nativit\u00e0. In corrispondenza di quella grotta nel 1086 fu edificata la cappella detta Madonna del Principio, consacrata poi dall'arcivescovo di Bari Ursone. nel 1167 Guglielmo II il Buono riconobbe l\"'universit\u00e0\" di Montrone e la diede in feudo a Goffredo Tortomanni, cui succedette Pasquale de Palma. Nel 1276, Rodolfo de Colant, luogotenente di Carlo I d'Angi\u00f2, vendette il feudo alla famiglia Sparano di Bari, che nel 1339 lo cedette al notabile napoletano Gualtieri Galeoti. I suoi successori lo alienarono in favore di Gualtiero di Aspruch nel 1380. Nel 1390, divenne possesso del notabile barese Nicol\u00f2 Dottula che dot\u00f2 il borgo di un castello turrito, nucleo dell'attuale palazzo marchesale, e ne mantenne il possesso fino al 1417. Il nuovo feudatario, Nicol\u00f2 Fusco di Ravello, nel 1423 vendette Montrone al nocerino Niccol\u00f2 Offieri. I suoi discendenti lo alienarono nel 1481 in favore del conte di Conversano Giulio Antonio Acquaviva. Dal 1519 al 1629 il feudo fu posseduto dalla famiglia Galeoti. Successivamente and\u00f2 al principe di Valenzano Aurelio Furietti, prima che ne entrasse in possesso la famiglia bolognese dei Bianchi (1698), che nel 1790 cambi\u00f2 il proprio nome per via dotale in Bianchi Dottula.\nIl 5 aprile 1799, in seguito all'uccisione del trombettiere dell'esercito napoleonico, di passaggio in Terra di Bari, ad opera di un montronese di fede borbonica, furono uccisi 83 cittadini, inclusi quelli che si erano rifugiati nella cappella della Madonna del Principio. Con il ritorno dei Borbone fu innalzata una croce a memoria dell'eccidio.\nStoria di Canneto.\nSebbene alcuni reperti attestino la presenza presso Canneto di insediamenti umani e di una necropoli della vicina \"Celiae\" risalente all'et\u00e0 messapica, per la storiografia ufficiale Canneto nasce nella seconda met\u00e0 dell'XI secolo.\nSecondo quanto riportato dalla storiografia settecentesca curata dal nobile religioso di Canneto don Cataldo de Nicolai, nel corso della campagna militare condotta da Roberto il Guiscardo e finalizzata alla conquista della citt\u00e0 di Bari (1067-1071), il messinese Giosu\u00e8 Galtieri insieme ad alcuni compagni trov\u00f2 un canneto dal quale pot\u00e9 approvvigionarsi di grandi quantit\u00e0 di canne, con le quali furono costruite pi\u00f9 di 200 capanne necessarie all'esercito nel suo assedio alla citt\u00e0. Quando Bari capitol\u00f2, Roberto, che ne divenne duca, ricompens\u00f2 Giosu\u00e8 Galtieri per i servigi resi infeudandolo dell'area, \"Cannitum\", nella quale aveva reperito il materiale di costruzione.\nGaltieri spos\u00f2 la tarantina Beatrice Curcelli. Una loro figlia, Stella Beatrice, spos\u00f2 il napoletano Alfonso Barbiano, che ottenne cos\u00ec la baronia di Canneto e vi costru\u00ec il palazzo baronale. Nel 1186 venne costruita la cappella della Madonna della Stella, ex voto per l'insperata guarigione di Stella Beatrice. L'ultima famiglia a detenere la signoria di Canneto fu quella dei Nicolai, che fece costruire l'arco dell'orologio (situato in Piazza Roma) e Largo Castello (piccolo spiazzo situato all'interno del centro storico). A questa famiglia apparteneva don Cataldo, primo autore delle memorie storiche dei due borghi limitrofi.\nNascita di Adelfia.\nI comuni di Montrone e Canneto, non distanti l'uno dall'altro, mantennero la propria autonomia amministrativa sino al 29 settembre 1927, quando il decreto n. 1903 firmato da Vittorio Emanuele III ne sanc\u00ec l'unione sotto il nome di Adelfia dal greco \"Adelphos\" che significa fratelli. Nonostante la prossimit\u00e0 dei due centri, vi erano spiccate differenze nelle popolazioni - ad esempio sotto il profilo delle tradizioni e del dialetto - che per alcuni decenni si sono tradotte in un forte campanilismo che ha reso difficoltosa la nascita di un'identit\u00e0 cittadina unitaria. Ancora oggi ci sono due cimiteri (uno per Montrone e uno per Canneto), due Chiese Matrici distinte, due centri storici, due scuole elementari, due scuole medie, due centri postali (chiamati rispettivamente Adelfia Montrone e Adelfia Canneto), due feste patronali ecc. Lo stemma comunale \u00e8 l'unione di quello delle due entit\u00e0 precedenti: partita, con una croce su tre colline sormontata da due lune e due stelle per Montrone a sinistra, e delle canne su una collina per Canneto a destra.\nMonumenti e luoghi d'interesse.\nIl patrimonio architettonico di Adelfia pu\u00f2 vantare una singolare duplicit\u00e0, a cominciare dall'esistenza di due diversi centri storici, sorti a pochissima distanza l'uno dall'altro e svilupparsi nel medesimo periodo (attorno all'anno Mille), ma rimasti fino agli inizi del XX secolo entit\u00e0 separate, ciascuno con propri palazzi nobiliari, con propria sede amministrativa, con proprie tradizioni religiose, con proprie chiese e santi protettori. La stele situata su corso Vittorio Veneto presso l'attuale municipio segnava gli antichi confini. Una volta alle spalle, nella propriet\u00e0 Catella, era situato il cippo confinario.\nLe principali testimonianze storico-architettoniche sono pertanto ascrivibili ora a Montrone ora a Canneto.\nSociet\u00e0.\nEvoluzione demografica.\nA lungo il fenomeno dell'emigrazione, prima oltreoceano e successivamente verso l'Europa del nord e il Settentrione, ha caratterizzato il saldo demografico di Adelfia. Ancora oggi il fenomeno \u00e8 avvertito nelle fasce pi\u00f9 giovani della popolazione. Tuttavia, recentemente Adelfia, grazie alla vicinanza e ai buoni collegamenti con la citt\u00e0 di Bari, rispetto alla quale presenta un pi\u00f9 basso costo della vita e una maggiore tranquillit\u00e0, ha visto crescere significativamente la popolazione, risultando attrattiva per gli abitanti dei comuni attigui.\nEtnie e minoranze straniere.\nGli stranieri residenti ad Adelfia al 31 dicembre 2019 erano , pari al 2,64% della popolazione complessiva. Le comunit\u00e0 pi\u00f9 numerose sono:\nCultura.\nEventi.\nFesta di san Trifone martire.\nLa festa pi\u00f9 conosciuta di Adelfia, \u00e8 la venerazione di San Trifone, patrono di Montrone che secondo la tradizione protesse il paese durante l'epidemia di peste del 1691 e scacci\u00f2 un'invasione di cavallette. L'evento \u00e8 ricordato nell'iconografia del santo, che presenta sempre una cavalletta sulla lancia.\nLa festa si celebra ogni anno dal 1\u00ba novembre all'11 novembre e in particolare nei giorni conclusivi, per la sua celebre gara di giochi pirotecnici, fa convergere nella citt\u00e0 molti turisti provenienti da tutta Italia. In particolare il cuore della festa \u00e8 il 10 novembre, giorno in cui sfila la processione patronale.\nSin dal primo giorno, la \"Bassa Musica\" di Adelfia, localmente nota come \"u Tammorre\" (\"il Tamburo\"), percorre giorno e notte il centro abitato suonando instancabilmente pezzi popolari, tra i quali l'intramontabile \"Marcie du ciuccie\" (\"Marcia dell'asino\"). La sera del 9 novembre il quadro del santo viene portato in processione fino in piazza e si procede al lancio della mongolfiera. Da quel momento la serata si anima con i concerti di diverse bande giunte ad Adelfia per l'occasione, i quali si protraggono fino a notte inoltrata.\nIl giorno successivo, alle 4 di notte, un colpo secco sparato da un mortaio di di diametro sancisce l'inizio della giornata clou: molti fedeli raggiungono quindi la \"chiesa di San Nicola di Bari\" per assistere alla prima messa, alle 4.30.\nI concerti bandistici, dalle 10, e la \"riffa\", ossia un susseguirsi di offerte dei fedeli che desiderano portare a spalla la statua del santo, precedono la processione. Questa percorre le vie cittadine accompagnata - tra gli altri - da molti bambini che per devozione familiare indossano abiti analoghi a quelli del santo. Alcuni dei bambini accompagnano la processione su cavalli bardati a festa. La consegna delle chiavi della citt\u00e0 da parte del sindaco chiude la processione. Nel pomeriggio ha luogo la celebre gara pirotecnica, della durata di circa tre ore.\nA conclusione dei festeggiamenti, l'11 novembre la processione percorre nuovamente il paese, e la statua del santo \u00e8 portata a spalla dagli emigranti tornati ad Adelfia. La domenica successiva alla festa, detta \"San Trefon 'iinde a ua' 'nnicchie\" (\"San Trifone nella nicchia\") gli adelfiesi festeggiano la posa della statua del santo patrono nella nicchia della chiesa di San Nicola, dove rester\u00e0 per l'anno a venire.\nDal punto di vista gastronomico, nel giorno di san Trifone l'avventore si trova coinvolto in una sorta di \"sagra dell'agnello\" ove si possono degustare presso le rosticcerie allestite per strada, delle \"costatine scottadito\" e delle frattaglie alla brace (\"'nghimmiredde\"), accompagnate da costine di sedano e fette di provolone oltre che dal vino locale\nAltre manifestazioni.\nnegli ultimi anni le rassegne dedicate ai vini sono spesso presenti in associazione a musicisti jazz o spettacoli culturali (periodo estivo e vendemmia).\nEconomia.\nLa principale attivit\u00e0 economica adelfiese \u00e8 la coltivazione di uve da tavola tradizionali, grazie alla vocazione del territorio e soprattutto alle caratteristiche del terreno. L'antica uva Regina (presente in due diverse variet\u00e0 locali dette Mennavacca e Pizzutella per la forma pi\u00f9 o meno allungata degli acini) e l'uva baresana sono i prodotti che contraddistinguono il comune di Adelfia e che spesso conferiscono maggior redditivit\u00e0 rispetto a prodotti commerciali a pi\u00f9 larga diffusione. Ci sono anche altre uve, come Primus e Moscato nero, comunque destinate a mercati di nicchia.\nNegli ultimi anni \u00e8 la produzione di vino primitivo a valorizzare il territorio, diversi premi nazionali ed internazionali stanno rivalutando il vino prodotto puntando alla qualit\u00e0 ma nello stesso tempo nel rispetto della tradizione, celebre \u00e8 la convinzione che solo grazie alla valorizzazione del territorio scaturir\u00e0 un amore per le proprie origini e prodotti della terra. \nAltra voce rilevante nell'economia cittadina, sebbene in misura minore rispetto agli anni che hanno preceduto l'introduzione della moderna viticoltura, \u00e8 la produzione olivicola e olearia.\nLe attivit\u00e0 produttive non legate all'agricoltura sono limitate a poche piccole e medie imprese operanti nel settore manifatturiero.\nInfrastrutture e trasporti.\nAdelfia \u00e8 sita a sud-est di Bari, lungo la direttrice per Taranto. Il principale asse di collegamento viario \u00e8 la strada statale 100, che corre a est del centro abitato.\nI rioni di Canneto e Montrone sono fisicamente separati dalla linea ferroviaria Bari-Putignano in concessione alle Ferrovie del Sud Est. Nel 2010 \u00e8 stato completato l'interramento del tratto ferroviario urbano finalizzato all'eliminazione dei passaggi a livello ed \u00e8 stata aperta al pubblico la nuova stazione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1066651", "revid": "296631", "url": "https://it.wikipedia.org/wiki?curid=1066651", "title": "Rhymes and Reasons (John Denver)", "text": "Rhymes and Reasons \u00e8 il primo album ufficiale (in precedenza, nel 1966, era stato pubblicato un LP dal titolo \"John Denver Sings\" in sole 300 copie) del cantautore John Denver, pubblicato nell'ottobre del 1969 dalla RCA.\nL'album contiene, tra le altre, due delle canzoni pi\u00f9 note in assoluto del cantautore americano: \"Rhymes and Reasons\" e \"Leaving on a Jet Plane\"."}
{"id": "1066654", "revid": "36426", "url": "https://it.wikipedia.org/wiki?curid=1066654", "title": "Sagrestia di Santo Spirito", "text": "La Sagrestia della basilica di Santo Spirito a Firenze \u00e8 un piccolo gioiello dell'epoca rinascimentale.\nStoria.\nLa costruzione della Sagrestia fu iniziata da Giuliano da Sangallo il 3 dicembre 1489 e fu portata a compimento da Simone del Pollaiolo ai primi di settembre del 1492. La copertura a cupola venne disegnata da Antonio del Pollaiolo e Salvi d'Andrea e realizzata tra il 1495 e il 1496. \nArchitettura.\nIl vestibolo.\n\u00c8 preceduta da un vestibolo rettangolare ispirato al Pantheon di Roma. La volta a botte, decorata da ricchissimi lacunari con figure e scene mitologiche nei fondi, \u00e8 sostenuta da dodici colonne corinzie in pietra serena delle cave di Fiesole. Il portale \u00e8 decorato da un affresco raffigurante \"Sant'Agostino che lava i piedi a un povero\" di Ulisse Giocchi. Alcuni degli eleganti capitelli sono attribuiti alla mano di Andrea Sansovino.\nLa sagrestia.\nLa sagrestia \u00e8 a pianta ottagonale, con paraste corinzie scanalate in pietra serena. Nel tamburo si aprono finestre rettangolari con frontoni triangolari; nelle lunette si trovano finestre circolari. La sagrestia \u00e8 sormontata da una cupola a costoloni con lanterna.\nSull'altare di fronte all'ingresso si trova un dipinto di Alessandro Allori, \"San Fiacre che guarisce gli infermi\" (1596), eseguito su commissione della granduchessa Cristina di Lorena, moglie di Ferdinando I de' Medici.\nNella lunetta sopra il portale si trova un affresco con la \"Visione di sant'Agostino in riva al mare\", sempre di Ulisse Giochi. A sinistra del portale si trovano due sculture: un \"Crocifisso\" della scuola dei da Sangallo. \nNella sagrestia si trova anche l'\"Incoronazione della Vergine\", attribuita a Giovanni Maria Butteri e il \"crocifisso\" giovanile di Michelangelo ricollocata al centro della scarsella nel 2000."}
{"id": "1066667", "revid": "125864588", "url": "https://it.wikipedia.org/wiki?curid=1066667", "title": "Corpo militare della Croce Rossa Italiana", "text": "Il Corpo militare volontario della Croce Rossa Italiana (CM-CRI) \u00e8 un corpo militare ausiliario delle forze armate italiane a componente esclusivamente maschile.\nLa sua costituzione risale al 1866; \u00e8 amministrato dalla Croce Rossa Italiana sotto le direttive del Ministero della difesa.\nStoria.\nIl Corpo Militare Volontario della Croce Rossa Italiana trae origine dalla disposizione emanata dal Ministro della Guerra del Regno d'Italia il 1\u00ba giugno 1866, con la quale il personale delle \u201cSquadriglie di Soccorso\u201d, del Comitato milanese per il soccorso ai feriti e malati in guerra, poi trasformatosi in Associazione Italiana della Croce Rossa, veniva assoggettato alla disciplina militare con l'adozione dell'uniforme e l'equiparazione gerarchica ai gradi del Regio Esercito, e impiegato nella terza guerra d'indipendenza.\nPrima guerra mondiale (1915-1918).\nLa Croce Rossa Italiana partecip\u00f2 sul campo con:\nUn'aliquota di questo contingente si integr\u00f2 nelle unit\u00e0 di sanit\u00e0 del Regio Esercito Italiano, mentre la maggior parte era rimasta in servizio presso la stessa Croce Rossa Italiana.\nLa struttura della Croce Rossa Italiana comprendeva:\nSeconda guerra mondiale (1940-1945).\nImponente \u00e8 stato l'impegno del Corpo nel corso della seconda guerra mondiale: 22 ospedali territoriali, 11 ospedali attendati da campo da 100 letti e 35 ospedali attendati da campo, con un impiego di un numero complessivo di oltre otto mila uomini mobilitati e altrettante Infermiere volontarie, operanti su:\nGuerra di Liberazione (1943-1945).\nIn seguito all'armistizio di Cassibile, unit\u00e0 del Corpo militare della Croce Rossa Italiana prestarono soccorso alle persone ferite a Porta San Paolo a Roma, nel corso dei combattimenti per la difesa della capitale, ma anche in altre occasioni di resistenza alla Wehrmacht. \nInoltre fu particolarmente significativa la partecipazione del Corpo agli scontri in Sardegna, durante la ritirata dei tedeschi verso la Corsica.\nFuori dalla penisola, dopo l'8 settembre 1943, il Gruppo ospedali da campo (formato dal 73\u00ba, 74\u00ba e 79\u00ba ospedale) rimase isolato in Montenegro. Si ricongiunse dopo alcuni giorni di marcia con la 19\u00aa Divisione \"Venezia\" e gli alpini della \"Taurinense\", confluendo in seguito nella Divisione italiana \"Garibaldi\", di cui fece parte fino al termine della guerra.\nNei quasi due anni di conflitto in Italia, le unit\u00e0 del Corpo militare della Croce Rossa Italiana, che includevano anche le Infermiere Volontarie, vennero inquadrate nella 209\u00aa (in supporto al primo distretto britannico) e 212\u00aa Divisione ausiliaria del Corpo Italiano di Liberazione. Con lo scioglimento nel settembre 1944 del CIL, vennero inquadrate nei Gruppi di Combattimento dell'esercito cobelligerante.\nIl Corpo militare della Croce Rossa Italiana partecip\u00f2 attivamente alla guerra di Resistenza, simbolicamente culminata con l'uccisione alle Fosse Ardeatine di due ufficiali, il tenente medico Luigi Pierantoni e il sottotenente commissario Guido Costanzi.\nDal dopoguerra.\nDall'ottobre 1951 al gennaio 1955 l'ospedale da campo n. 68 partecip\u00f2 con le forze dell'O.N.U. al conflitto in Corea, inquadrato nella Eighth United States Army. Il suo comandante, il maggiore medico Fabio Pennacchi, rappresent\u00f2 il governo italiano alla firma dell'armistizio di Panmunjeom.\nNel settembre del 1960 fu autorizzato l'intervento di un ospedale da campo per fornire assistenza sanitaria al contingente ONU inviato in Congo a seguito della rivolta del Katanga. In quel conflitto perse la vita nel 1961 il caporale CRI Raffaele Soru, al quale \u00e8 stata concessa la Medaglia d'Oro al Valor Militare alla memoria.\nIl Corpo militare \u00e8 stato impiegato anche in tempo di pace in occasione di catastrofi naturali, quali l'alluvione di Firenze (1966), il terremoto del Belice (1968), il terremoto del Friuli (1976), l'alluvione della Valtellina (1987), il terremoto in Armenia (1989), i soccorsi alla popolazione rumena (1990). Dall'agosto 1993 fino al marzo 1995 il Corpo militare della Croce Rossa Italiana ha gestito l'ospedale da campo n. 68, installato presso l'aeroporto di Falconara per l'assistenza ai feriti delle guerre jugoslave.\nCon legge 25 giugno 1985, n. 342 venne concessa al Corpo militare volontario della Croce Rossa Italiana la bandiera di guerra.\nIl decreto legislativo 28 settembre 2012, n. 178 che ha trasformato la Croce Rossa Italiana da ente pubblico ad associazione di diritto privato, ha fatto salve le norme del Codice dell'ordinamento militare del 2010 e del \"Testo unico delle disposizioni regolamentari in materia di ordinamento militare\", che disciplinano l'espletamento dei compiti dei corpi volontari ausiliari delle forze armate italiane.\nIn seguito all'entrata in vigore della riforma sul terzo settore (22 maggio 2020) si sta cercando di risolvere le controversie relative all'amministrazione mista tra ente privato Croce Rossa e Ministero della Difesa.\nOrganizzazione.\nDisciplina normativa.\nLa sua organizzazione e il suo funzionamento sono regolati dal codice dell'ordinamento militare (decreto legislativo n. 66/2010), che ha assorbito quasi interamente il regio decreto 10 febbraio 1936, n. 484 e successive modificazioni, rimaste in vigore per oltre 70 anni.\nL'espletamento delle proprie funzioni, sia in tempo di pace sia in tempo di guerra, avviene nel rispetto delle convenzioni di Ginevra che costituiscono il fondamento giuridico su cui si fonda l'intera associazione di Croce Rossa e grazie a cui essa pu\u00f2 operare in piena legittimit\u00e0 e con il riconoscimento giuridico della quasi totalit\u00e0 delle nazioni presenti sul globo terrestre.\nComando.\nAl vertice del corpo vi \u00e8 un ispettore generale. Dal 2010 vi \u00e8 il maggior generale medico Gabriele Lupini.\nCentri di mobilitazione.\nI Centri di mobilitazione distribuiti su tutto il territorio nazionale, sono gestiti e diretti a livello nazionale dall'Ispettorato nazionale del Corpo militare, e al livello territoriale dai Comandi regione militari.\nCon l'entrata in vigore del Provvedimento n. 182 del 31 agosto 2016 del Presidente nazionale la distribuzione dei Centri di mobilitazione non \u00e8 pi\u00f9 su base regionale ma per macro-regioni.\nLe attivit\u00e0.\nIl Corpo militare volontario esplica le proprie attivit\u00e0 istituzionali sia in tempo di guerra, sia in tempo di pace.\nIn tempo di guerra il Corpo militare volontario:\nIn tempo di pace il Corpo militare volontario:\nPer svolgere le funzioni di soccorso sanitario di massa, in guerra come in caso di catastrofe, il Corpo opera attraverso l'impiego di reparti, unit\u00e0 e formazioni campali, raggruppamenti e gruppi sanitari mobili, ospedali da campo attendati e baraccati, treni ospedali, posti di soccorso attendati e accantonabili, reparti di soccorso motorizzati.\nIl personale.\n\u00c8 costituito esclusivamente da personale di sesso maschile, arruolato volontariamente e posto in congedo richiamabile.\nTale personale \u00e8 iscritto in due differenti ruoli a seconda dell'et\u00e0 e della posizione nei confronti degli obblighi di leva: \nTutto il personale del Corpo militare volontario \u00e8 in posizione di riserva, ed \u00e8 richiamato in servizio attivo, con precetto, al verificarsi di particolari esigenze di emergenza, ovvero per motivi di addestramento e istruzione. Il personale che si trova in servizio permanente \u00e8 esclusivamente personale civile del Ministero della difesa deputato alla regolare gestione dei centri di mobilitazione e dell'Ispettorato nazionale del Corpo, poich\u00e9 dal 1\u00ba gennaio 2018 non c'\u00e8 pi\u00f9 personale militare del Corpo in servizio attivo.\nIn seguito all'emanazione della circolare n. 13 del 5 febbraio 2021 da parte dell'INPS, il personale richiamato in servizio attivo non \u00e8 tutelato dagli effetti della cosiddetta Legge Marconi, la quale garantisce la conservazione del posto di lavoro e il rimborso all'azienda degli oneri stipendiali, in quanto il Corpo non fa parte delle FFAA. Tale situazione \u00e8 in corso di valutazione in quanto in aperto contrasto con quanto sancito dal Codice dell'Ordinamento Militare.\nUniformi, gradi e fregi.\nAttualmente per il personale militare della C.R.I. sono adottate le uniformi in uso per l'esercito italiano, conformandosi agli utilizzi previsti per le situazioni di servizio ordinario, combattimento e cerimonia, secondo quanto previsto dal \"Regolamento sulle uniformi dell'Esercito\" SME-6566 edizione 2009 e dal \"Regolamento per la disciplina delle uniformi\" SMD-G010 edizione 2002.\nCome previsto dal nuovo regolamento, il personale chiamato in servizio porta le stellette a cinque punte come segno dello stato giuridico militare a cui \u00e8 sottoposto. Le uniformi del Corpo militare della C.R.I. sono corredate sulla manica destra e sul petto dal distintivo di Corpo. La 1\u00aa e 2\u00aa convenzione di Ginevra introdussero, gi\u00e0 dal 12 agosto 1949, il bracciale sanitario internazionale sia per il personale della Croce Rossa Militare, sia in generale per tutto il personale sanitario delle forze armate. Esso va indossato nei limiti e nelle forme indicate dalle citate convenzioni e consiste in una fascia di tela bianca dell'altezza di 10 cm, sulla quale \u00e8 cucita una croce di panno rosso. Il bracciale si indossa solo con le uniformi da combattimento e di servizio, su entrambe le maniche e al di sopra del gomito. Ogni bracciale deve essere personale e autenticato dalle competenti autorit\u00e0 secondo le norme della convenzione.\nIn teatro operativo il bracciale \u00e8 il simbolo della neutralit\u00e0 e dell'imparzialit\u00e0 e garantisce particolari tutele per il personale. Esso non pu\u00f2 essere oggetto di fuoco nemico. Nessuno schieramento pu\u00f2 utilizzare uomini muniti di questo bracciale per scopi belligeranti.\nBanda.\nIl Corpo militare volontario della Croce Rossa Italiana ha tre bande musicali dislocate a Firenze, Bari e Palermo e una fanfara Intercomponente dislocata a Torino.\nArmi, materiali e mezzi.\nMezzi.\nMacchine operatrici.\nI mezzi del Corpo utilizzano le targhe CRI.\nBracciale sanitario internazionale.\n\u00c8 stabilito dalla 1\u00aa e dalla 2\u00aa convenzione di Ginevra del 12 agosto 1949 e consiste in una fascia di tela bianca dell'altezza di cm 10, sulla quale \u00e8 cucita una croce di panno rosso. \u00c8 portato dal personale del servizio sanitario nei limiti e nelle forme indicate dalle citate convenzioni.\nLa violazione, da parte del personale che lo indossa, delle condizioni sotto le quali le convenzioni internazionali accordano la protezione, qualora non configurabili come reato, costituiscono comunque grave infrazione disciplinare. Il bracciale si indossa solo con le uniformi da combattimento, di servizio e derivate su entrambe le maniche al di sopra del gomito.\nOperazioni nazionali e missioni internazionali.\nMissioni oltremare in atto.\nUn assetto sanitario composto da un ufficiale medico anestesista-rianimatore e due infermieri di area critica concorre al completamento dell\"'Aeromedical Staging Unit\" (E.A.U.) della \"Task Force Air\", assicurando le evacuazioni sanitarie tattiche e strategiche dal teatro operativo afghano.\nNell'ambito della missione ISAF, il Corpo militare volontario della Croce Rossa Italiana fornisce medici e infermieri per il completamento degli assetti sanitari del contingente militare italiano di stanza a Herat, contribuendo al funzionamento del dispositivo \"AeroMedical Evacuation Team\"\" e del Role 1. Dal mese di ottobre del 2011, un ulteriore medico concorre per il controllo delle acque.\nOnorificenze ricevute.\nLa Bandiera del Corpo militare volontario della Croce Rossa Italiana \u00e8 decorata delle seguenti onorificenze (aggiornamento al dicembre 2018):\nAl merito della Croce Rossa Italiana.\n[Nota: al ramo di palma dorato \u00e8 sovrapposta una corona turrita dorata, differentemente da quanto illustrato sopra][Nota: al ramo di palma dorato \u00e8 sovrapposta una stelletta dorata, differentemente da quanto illustrato sopra]\nPer la guerra di Corea.\nPer il personale dell'Ospedale da campo n\u00ba 68 del Corpo militare della Croce Rossa Italiana inquadrato nelle forze dell'O.N.U., attivo dal 16 ottobre 1951 al 30 gennaio 1955:"}
{"id": "1066668", "revid": "287204", "url": "https://it.wikipedia.org/wiki?curid=1066668", "title": "Stan Getz and The Oscar Peterson Trio", "text": "Stan Getz and the Oscar Peterson Trio \u00e8 un disco pubblicato nel 1957 per l'etichetta Verve e sotto la supervisione di Norman Granz. \u00c8 stato rimasterizzato in CD nel 1989/1990.\nIl disco.\nGli artisti, oltre a Oscar Peterson e Stan Getz, sono Ray Brown al basso e Herb Ellis alla chitarra, entrambi componenti stabili del Trio assieme al pianista. L'assenza di uno strumento pure abituale nei combo jazz come la batteria \u00e8 effettivamente una caratteristica dell'ensemble. Questo, fra l'altro, permette a Getz di esaltare il quieto suono del suo sassofono.\nI brani in scaletta si alternano fra standard e composizioni originali. Ancora Stan Getz evidenzia qui la propria formazione, proveniente dagli anni d'oro dello swing. \nDopo \"I want to be happy\" e \"Pennies from Heaven\", in cui il gruppo mostra l'ottimo affiatamento, il successivo Medley (comprendente \"Bewitched\", \"I don't know why\", \"How long has this...\") mette in luce il lirismo dei due protagonisti. Seguono \"I'm glad there is you\", \"Tour's end\", \"I was doing all right\". \nIl primo blues deciso \u00e8 \"Bronx Blues\", cui fanno seguito la conosciuta \"Three little words\", quindi \"Detour ahead\", \"Sunday\" e \"Blues for Herky\"."}
{"id": "1066673", "revid": "392652", "url": "https://it.wikipedia.org/wiki?curid=1066673", "title": "Camino Aragon\u00e9s", "text": "Il Camino Aragon\u00e9s, o Cammino Aragonese, \u00e8 una delle ramificazioni del Camino Franc\u00e9s del Cammino di Santiago di Compostela. Inizia al passo del Somport e si ricongiunge con la tratta principale nei pressi di Puente la Reina, pi\u00f9 precisamente a Obanos, nella provincia Navarra, dopo aver attraversato la comunit\u00e0 autonoma di Aragona.\nIn particolare, le localit\u00e0 attraversate sono:\nIl Cammino Aragonese non \u00e8 altro che la parte spagnola della Via Tolosana, che congiungeva Arles con Santiago di Compostela. Essendo la pi\u00f9 meridionale delle vie di pellegrinaggio era anche quella percorsa normalmente dai pellegrini provenienti dall'Italia.\nIl percorso comincia al passo del Somport, l'antico \"summus portus\", attualmente punto di confine tra la Francia e la Spagna. Solo a partire da questa localit\u00e0 si comincia a trovare la segnaletica tipica del Camino de Santiago, ma in realt\u00e0 l'antico percorso \u00e8 segnato anche in Francia come GR 653. Dal passo del Somport Santiago dista circa 858 chilometri, il Cammino Aragonese \u00e8 quindi circa 100 chilometri pi\u00f9 lungo del Cammino Navarro che parte da Saint-Jean-Pied-de-Port e che a Puente la Reina crea il Camino Franc\u00e9s.\nNei tempi moderni, molti pellegrini scelgono questo percorso perch\u00e9, nella parte francese, transita vicino a Lourdes, raggiungibile con una breve deviazione dal tracciato storico."}
{"id": "1066677", "revid": "2166030", "url": "https://it.wikipedia.org/wiki?curid=1066677", "title": "Goffredo II di Bretagna", "text": "Origine.\nSecondo la \"Chronique de Robert de Torigni, abb\u00e9 du Mont-Saint-Michel, tome I\", Goffredo era il quarto figlio maschio del re d'Inghilterra Enrico II Plantageneto (1133-1189) e, come risulta dalla \"Chronica Albrici Monachi Trium Fontium\", della duchessa d'Aquitania e Guascogna e contessa di Poitiers, Eleonora, che ancora secondo la \"Chronica Albrici Monachi Trium Fontium,\" era la figlia primogenita del duca di Aquitania, Guglielmo X il Tolosano, appartenente alla dinastia dei Ramnulfidi e di A\u00e9nor di Ch\u00e2tellerault, figlia del visconte Americo I di Ch\u00e2tellerault e della Maubergeon, l'amante di suo nonno, il duca di Aquitania, Guglielmo IX il Trovatore.&lt;br&gt;Enrico II Plantageneto, secondo la Historia rerum in partibus transmarinis gestarum, dell'arcivescovo di Tiro, Guglielmo, era il figlio primogenito di Goffredo il Bello o Plantageneto (1113-1151), conte di Angi\u00f2 e del Maine e futuro duca di Normandia, e dell'erede al trono d'Inghilterra e al ducato di Normandia, Matilde d'Inghilterra (1102-1167), detta \"l'imperatrice Matilde\", in quanto era stata la moglie dell'imperatore del Sacro Romano Impero, Enrico V.\nBiografia.\nGoffredo era nato il 23 settembre 1158 ed era il fratello pi\u00f9 giovane di Guglielmo conte di Poitiers, di Enrico il Giovane, di Matilda d'Inghilterra, Riccardo I d'Inghilterra e pi\u00f9 anziano di Leonora d'Aquitania, di Giovanna d'Inghilterra e di Giovanni d'Inghilterra. La madre, Eleonora, era gi\u00e0 stata sposata col re di Francia, Luigi VII e gli aveva dato due figlie, Maria e Alice, mentre suo padre aveva avuto alcuni figli illegittimi fra cui Geoffrey, Guglielmo Longesp\u00e9e e Morgan.\nLa giovinezza e il fidanzamento.\nIl suo matrimonio con la duchessa Costanza di Bretagna, fu combinato dal padre Enrico II, che, nel 1168, secondo la \"Matth\u00e6i Parisiensis, monachi Sancti Albani, Chronica majora, vol. II\", concord\u00f2 con il Duca di Bretagna, Conan IV il Piccolo, che Costanza, l'unica figlia sua e di Margherita di Huntingdon, sorella di Guglielmo I di Scozia, fosse designata come erede del ducato e che fosse promessa in sposa a Goffredo.&lt;br&gt;Il futuro suocero di Goffredo, Conan IV, mor\u00ec poco dopo: nel 1169 (secondo la \"Chronica sancti Sergii Andegavensis\"), o nel 1171 (secondo Robert de Torigny, per cui Costanza divenne duchessa di Bretagna, sotto tutela del fidanzato. \nLe ribellioni ed il governo della Bretagna.\nA quindici anni, Goffredo si ribell\u00f2 per la prima volta contro il padre; la causa era dovuta alla futura assegnazione di tre castelli, che in precedenza erano stati assegnati a Goffredo al piccolo Giovanni; era il 1173, ed in questa occasione ebbe il sostegno dei fratelli maggiori, il re giovane, Enrico, e Riccardo Cuor di Leone e tutti e tre si rifugiarono in Francia, dove la loro madre, Eleonora, cerc\u00f2 di sollevare il Poitou in loro favore, ma venne fatta arrestare da Enrico II; la rivolta che coinvolse parecchi feudatari dur\u00f2 circa un anno e mezzo, la riconciliazione avvenne nel 1174 a seguito di una tregua stipulata a Gisors.\nIn questi contrasti familiari, soprattutto, Goffredo ed Enrico il Giovane ebbero l'appoggio del nuovo re di Francia, Filippo Augusto, con cui intrattenevano un rapporto di amicizia e assistettero alla sua incoronazione; alimentando la discordia familiare, Filippo Augusto cercava di indebolirne il padre, Enrico II.\nNel 1175, dopo aver reso omaggio al padre, Goffredo venne inviato in Bretagna, per governarla, mentre a Riccardo fu affidata l'Aquitania.&lt;br&gt;Nel 1179, Goffredo riusc\u00ec a soffocare l'ultima rivolta bretone assicurando la pace nel ducato.&lt;br&gt;Nel 1181, spos\u00f2 la fidanzata, Costanza.&lt;br&gt;Nel 1182, insieme al fratello Riccardo, resero omaggio al loro fratello, Enrico il Giovane, rispettivamente per la Bretagna e l'Aquitania.\nGoffredo si rivolt\u00f2 nuovamente contro il padre nel 1183 schierandosi al fianco del fratello Enrico il Giovane contro Riccardo; la guerra termin\u00f2 con la morte di Enrico il Giovane.\nGoffredo pass\u00f2 molto tempo a Parigi alla corte di Filippo Augusto che arriv\u00f2 a nominarlo Siniscalco, taluni storici ritengono che egli stesse preparando un ulteriore ribellione contro il padre poco prima di morire nel 1186 e tutte le sue manovre contro Enrico gli fecero acquistare la fama di traditore.\nGoffredo attacc\u00f2 molti monasteri e chiese per recuperare fondi per finanziare le sue campagne militari entrando, cos\u00ec, in contrasto con la Chiesa in un'epoca in cui la mancanza di riverenza per le istituzioni religiose era vista con estremo sospetto.\nL'epilogo.\nGoffredo mor\u00ec nel 1186 a Parigi all'et\u00e0 di ventisette anni, definito come fomentatore di conflitti; secondo la \"Chronica Albrici Monachi Trium Fontium\", Goffredo mor\u00ec il 19 agosto, ed il re Filippo Augusto gli fece un solenne funerale nella Cattedrale di Notre-Dame a Parigi. Altre cronache, invece, riportano come data di morte il 21. Vi sono due versioni diverse circa le circostanze del suo decesso, una, ad opera di Ruggero di Hoveden, vuole che sia morto per le ferite riportate in un torneo e Giraldus Cambrensis racconta che al suo funerale Filippo cerc\u00f2 di gettarsi sulla bara. L'altra versione, ad opera del cronista francese Rigord, racconta che fu per malattia e pi\u00f9 precisamente per degli acuti dolori al petto che lo colpirono subito dopo aver detto a Filippo che intendeva mettere la Normandia a ferro e fuoco. Quest'ultima versione suscita non poche perplessit\u00e0 giacch\u00e9 assume i contorni di una punizione divina scagliata contro un figlio che complottava contro il padre e che per di pi\u00f9 peccava di irreligiosit\u00e0. Tuttavia occorre ammettere che non c'\u00e8 certezza storica sulle reali cause della sua morte giacch\u00e9 Filippo avrebbe potuto voler far passare che Goffredo era morto in una giostra cos\u00ec da offrire un motivo valido per la sua presenza a Parigi che non fosse un complotto contro il re.\nLa sorellastra Marie, con cui era in buoni rapporti, fece dire delle messe per la salvezza dell'anima di Goffredo.\nGoffredo venne sepolto nella Cattedrale di Notre-Dame, ma la sua lapide venne distrutta nel XVIII secolo prima della Rivoluzione francese.\nMatrimonio e discendenza.\nIl matrimonio di Goffredo con la duchessa di Bretagna, Costanza, fu celebrato nel 1181 dopo che Goffredo era stato investito del titolo di duca, come ci viene confermato sia dalla \"Chronique de Robert de Torigni, abb\u00e9 du Mont-Saint-Michel, tome II\", che dalla \"Chronica Albrici Monachi Trium Fontium\".&lt;br&gt;Goffredo da Costanza ebbe tre figli di cui uno nato postumo:\nNella cultura di massa.\nNella letteratura.\nGoffredo II di Bretagna \u00e8 un personnagiom principale del romanzo \"Devil\u2019s Brood\" (2008) de Sharon Kay Penaman. venne anche accennato nelle tragedie \"The Troublesome Reign of King John\" (anonimo, v.1589), \"Re Giovanni\" (1593-1596) di William Shakespeare e King John di Richard Valpy, il poema \"Le petit Arthur de Bretagne \u00e0 la tour de Rouen\" (1822) di Marceline Desbordes-Valmore, il dramma \"Arthur de Bretagne\" (1885) di Louis Tiercelin e i romanzi \"Lionheart\" (2011) e \"A King\u2019s Ransom\" (2014) di Sharon Kay Penaman, e nel secondo volume della trilogia \"Le Ch\u00e2teau des Poulfenc\" (2009) di Brigitte Coppin.\nGoffredo appare, in un ritratto che sembra assomigliare molto a quello tracciato da Giraldo, nel romanzo di James Goldman (30 giugno 1927-28 ottobre 1998) Il leone d'inverno. Nel film omonimo del 1968 venne interpretato da John Castle. In un'altra versione cinematografica, The Lion in Winter - Nel regno del crimine del 2003 il giovane Goffredo ha il volto di John Light.\nVenne interpretato da Austin Somervell (giovane Goffredo) et Martin Neil (adulto Goffredo) nella serie televisiva della BBC \"The Devil's Crown\" (1978)\nGoffredo infine \u00e8 comparso anche nel videogioco quale alleato del fratello Riccardo."}
{"id": "1066678", "revid": "839081", "url": "https://it.wikipedia.org/wiki?curid=1066678", "title": "O vivere o ridere", "text": "O vivere o ridere \u00e8 l'ottavo album in studio di Enzo Jannacci.\nL'album.\nCome il precedente, \"O vivere o ridere\" fu registrato negli studi Regson di Milano nel mese di giugno 1976; il tecnico del suono \u00e8 Gianluigi Pezzera, e la copertina del disco \u00e8 di Renato Queirolo.\nLe eccezioni sono \"Tira a camp\u00e0\", registrata a maggio negli studi Ortophonic di Roma, \"Rido\", sempre in maggio negli studi Ricordi di Milano, e \"Senza i dan\u00e9\", negli studi Fonorama di Milano.\nL'album \u00e8 stato ristampato su CD e pubblicato nel mese di dicembre 2011 grazie all'intervento di Paolo Jannacci e dell'etichetta Alabianca.\nL'album contiene una versione particolarmente ironica di \"Vivere\", volutamente storpiata e stonata, con il sottofondo di altri avventori che tentano invano di correggerlo."}
{"id": "1066683", "revid": "123460957", "url": "https://it.wikipedia.org/wiki?curid=1066683", "title": "Dominique Aury", "text": "\u00c8 nota, sotto lo pseudonimo di Pauline R\u00e9age, come autrice del romanzo \"Histoire d'O\", pubblicato nel 1954.\nBiografia.\nAllevata in Bretagna dalla nonna, studia al Lyc\u00e9e F\u00e9nelon a Parigi. \u00c8 poi la prima donna ammessa in \"kh\u00e2gne\" (classe preparatoria letteraria) al Lyc\u00e9e Condorcet. Conduce studi di inglese alla Sorbona. Suo padre, egli stesso \"agr\u00e9g\u00e9\" d'inglese, le presenta Jean Paulhan (N\u00eemes, 2 dicembre 1884 - Parigi 9 ottobre 1968), direttore della prestigiosa Nouvelle Revue Fran\u00e7aise (NRF). Durante la guerra presenta una \"Anthologie de la po\u00e9sie religieuse fran\u00e7aise\" (\"Antologia della poesia religiosa francese\", 1943).\nLavorando con Paulhan, pi\u00f9 anziano di lei di vent'anni, Dominique Aury s'innamora. Dopo la guerra, Aury traduce diversi autori anglosassoni come Evelyn Waugh o Francis Scott Fitzgerald. Verso l'et\u00e0 di quarant'anni, sentendo che il suo amante si stava allontanando da lei, e in reazione a un'osservazione da lui fatta, \u00able donne non possono scrivere romanzi erotici\u00bb, Dominique Aury scrive \"Histoire d'O\" che viene rifiutato dal suo editore Gallimard, permettendo cos\u00ec al giovane editore Jean-Jacques Pauvert di pubblicare uno dei suoi primi best seller.\nDominique Aury continuer\u00e0 la sua carriera come segretaria generale della NRF a fianco di Paulhan, poi di Marcel Arland e di Georges Lambrichs, e lavorer\u00e0 anche con Andr\u00e9 Gide alla rivista \"L'Arche\". Il suo libro \"Lecture pour tous\" vincer\u00e0 il premio della critica nel 1956. Dominique Aury parteciper\u00e0 a numerose giurie letterarie e ricever\u00e0 la Legion d'Onore.\nNel 1994, in un'intervista al New Yorker, ammette infine ufficialmente di essere stata l'autrice misteriosa di \"Histoire d'O\" (romanzo che si era all'inizio cercato di attribuire a Jean Paulhan, a Andr\u00e9 Malraux o a Henry de Montherlant). Lei spiega di aver scelto il suo pseudonimo in omaggio a Paolina Borghese e a Pauline Roland. Altri hanno fatto notare che 'Pauline R\u00e9age' potrebbe essere l'anagramma, a meno di una H, di '\u00c9g\u00e9rie (\"Egeria\") Paulhan'.\nVita privata.\nHa avuto un figlio da un breve matrimonio."}
{"id": "1066688", "revid": "10728", "url": "https://it.wikipedia.org/wiki?curid=1066688", "title": "Anne Desclos", "text": ""}
{"id": "1066689", "revid": "10728", "url": "https://it.wikipedia.org/wiki?curid=1066689", "title": "Pauline R\u00e9age", "text": ""}
{"id": "1066690", "revid": "3082", "url": "https://it.wikipedia.org/wiki?curid=1066690", "title": "Congiura di Catilina", "text": ""}
{"id": "1066694", "revid": "767487", "url": "https://it.wikipedia.org/wiki?curid=1066694", "title": "Secondo te...Che gusto c'\u00e8?", "text": "Secondo te...Che gusto c'\u00e8? \u00e8 il nono album in studio di Enzo Jannacci.\nL'album.\n\"Secondo te...Che gusto c'\u00e8?\" fu registrato negli studi Ricordi di Milano nel mese di ottobre 1977; il tecnico del suono \u00e8 Gianluigi Pezzera, e la copertina del disco \u00e8 di Bruno Bozzetto, ed \u00e8 un'immagine tratta dal cartone animato che Bozzetto aveva realizzato per la sigla del programma \"Secondo voi\", condotto da Pippo Baudo, che era la canzone che d\u00e0 il titolo a questo disco; fu lo stesso Baudo a chiedere a Jannacci di preparare la sigla del programma.\n\"Secondo te...Che gusto c'\u00e8?\" e \"Saxophone\" sono gli unici due brani del disco che non sono arrangiati da Jannacci, ma dal maestro Pippo Caruso, storico collaboratore di Baudo.\n\u00c8 la terza volta che Jannacci incide \"E sapere\", gi\u00e0 contenuta in dialetto milanese in \"Sei minuti all'alba\" del 1966 e in italiano in \"Jannacci Enzo\" del 1972.\n\"La costruzione\" \u00e8 una cover di una canzone di Chico Buarque de Hollanda, \"Constru\u00e7\u00e3o\", gi\u00e0 incisa da Ornella Vanoni due anni prima nell'lp \"Uomo mio bambino mio\".\nL'album \u00e8 stato ristampato su CD e pubblicato nel mese di dicembre 2011 grazie all'intervento di Paolo Jannacci e dell'etichetta Alabianca."}
{"id": "1066695", "revid": "367445", "url": "https://it.wikipedia.org/wiki?curid=1066695", "title": "Oddo Biasini", "text": "Biografia.\nDopo essersi laureato in lettere all'Universit\u00e0 di Firenze nel 1940 e aver militato nel 1944 come partigiano del PRI, assieme ad amici come Libero Gualtieri e Osvaldo Abbondanza, insegn\u00f2 italiano e latino al Liceo Scientifico di Cesena, quindi al Liceo Classico di Rimini, diventando dal 1958 al 1968 preside del Liceo Scientifico di Cesena. Uomo di fiducia di Ugo La Malfa, negli anni settanta fu eletto segretario nazionale del PRI. Fu capogruppo del gruppo parlamentare del suo partito dal 16 dicembre 1974 al 24 febbraio 1976 e dal 15 luglio 1976 al 19 giugno 1979 e vicepresidente della Camera dei deputati nella IX legislatura, dal 19 luglio 1983 al 1\u00ba luglio 1987.\nNel maggio 2017 \u00e8 stato celebrato nell'Aula magna della Biblioteca Malatestiana il Centenario della nascita."}
{"id": "1066697", "revid": "79642", "url": "https://it.wikipedia.org/wiki?curid=1066697", "title": "Vivere o ridere", "text": ""}
{"id": "1066699", "revid": "1566286", "url": "https://it.wikipedia.org/wiki?curid=1066699", "title": "Franco Fabrizi", "text": "Attore essenzialmente cinematografico, imperson\u00f2 con efficacia in molti film il personaggio del rubacuori di provincia, cinico ma affascinante, inaffidabile ma seduttivo, diretto da registi come Federico Fellini, Michelangelo Antonioni, Pietro Germi e Luigi Zampa.\nBiografia.\nNacque il 15 febbraio 1916 (alcune fonti riportano il 1926 come data di nascita) a Cortemaggiore, in provincia di Piacenza. Figlio di Eugenio, barbiere, e di Enrichetta Lippini, cassiera di cinema, esord\u00ec come attore di prosa e di rivista, interpretando un capo indiano nel fotoromanzo \"Arizona Kid\", sul periodico \"Avventuroso Film\". Dopo qualche esperienza cinematografica minore, ottenne la sua prima parte di un certo rilievo in \"Cronaca di un amore\" (1950), il primo lungometraggio di Michelangelo Antonioni. Si mise in luce soprattutto interpretando il personaggio del dongiovanni Fausto ne \"I vitelloni\" (1953) di Federico Fellini.\nAnche nei film successivi, nei quali pure ricopr\u00ec ruoli principali e di co-protagonista, rimase sempre legato al \"clich\u00e9\" dello sbruffone un po' vigliacco: il seduttore Gino ne \"La romana\" (1954) di Luigi Zampa, l'amico facilone e confusionario in \"Camilla\" (1954) di Luciano Emmer, il truffatore Roberto ne \"Il bidone\" (1955) di Federico Fellini, l'architetto Cesare ne \"Le amiche\" (1955) di Michelangelo Antonioni, lo scioperato Alvaro in \"Racconti romani\" (1955).\nTra le interpretazioni pi\u00f9 significative negli anni sessanta quelle in \"Una vita difficile\" (1961) di Dino Risi, con Alberto Sordi, \"Io la conoscevo bene\" (1966) di Antonio Pietrangeli, \"Signore &amp; signori\" (1966) di Pietro Germi.\nDopo un'intensa attivit\u00e0 nella prima parte degli anni settanta, ebbe un periodo pi\u00f9 defilato, nel quale la carriera ebbe una pausa e la sua fama conobbe un appannamento: ma torn\u00f2 poi alla ribalta per la sua ottima interpretazione in \"Ginger e Fred\" (1986) di Federico Fellini, nei panni di un conduttore televisivo disinvolto quanto cinico.\nMor\u00ec nel suo paese natale il 18 ottobre 1995 per un tumore all'intestino."}
{"id": "1066705", "revid": "2091899", "url": "https://it.wikipedia.org/wiki?curid=1066705", "title": "Oratorio delle Stimmate", "text": "L'oratorio delle Stimmate \u00e8 un luogo di culto cattolico che si trova nei sotterranei della basilica di San Lorenzo a Firenze, sotto la cappella Neroni.\nStoria e descrizione.\nLa Confraternita delle Stimmate di San Francesco ebbe questo locale da Ferdinando I de' Medici nel 1596. Sull'altare della prima cappella vi \u00e8 una \"Madonna col Bambino\", attribuibile all'Empoli (Jacopo Chimenti) che, nell'eseguirla, avrebbe tratto l'ispirazione dalla \"Madonna\" dipinta da Andrea Del Sarto per il distrutto convento degli Ingesuati, fuori dalla porta a Pinti.\nNel tesoro della Confraternita, che contiene stoffe ed arredi sacri di gran valore, si conserva una statuetta in terracotta smaltata, policroma, rappresentante \"San Giovanni Battista\", attribuita a Giovanni Della Robbia.\nNella sala dei \"cassetti\" si trova un dipinto di Mario Balassi, pittore del XVII secolo, con \"San Francesco che riceve le Sacre Stimmate\" e un altro dipinto di autore ignoto, con \"Santa Chiara\". Sul pavimento sono incassate iscrizioni sepolcrali del XIV secolo.\nL'oratorio \u00e8 oggi usata come cappella funebre."}
{"id": "1066706", "revid": "399", "url": "https://it.wikipedia.org/wiki?curid=1066706", "title": "Giovanni Procacci", "text": "Biografia.\nLaureato in lettere e storia dell'arte, \u00e8 stato consigliere comunale e vicesindaco di Bitonto. Vicino a Romano Prodi, nel 1995 \u00e8 stato coordinatore regionale per la Puglia dei comitati \"L'Italia che vogliamo\" e membro del coordinamento nazionale del \"Movimento per l'Ulivo\", di cui successivamente diventa responsabile nazionale. Ha presentato in Giappone il progetto politico dell'Ulivo, nell'ambito di una serie di conferenze e di incontri con i leader di forze democratiche di vari paesi.\nViene eletto eurodeputato alle elezioni europee del 1999 con I Democratici, iscritto al Gruppo del Partito Europeo dei Liberali, Democratici e Riformatori, membro della commissione per l'agricoltura e lo sviluppo rurale, della delegazione per le relazioni con l'Europa sudorientale e della delegazione per le relazioni con la Repubblica popolare cinese. Aderisce alla Margherita e, nel 2005 subentra al Parlamento europeo dopo le dimissioni di Michele Santoro, candidato nel 2004 per la lista Uniti nell'Ulivo. Aderisce al gruppo dell'ALDE, \u00e8 membro della Commissione per le libert\u00e0 civili, la giustizia e gli affari interni.\nAlle elezioni politiche del 2006 viene eletto al Senato della Repubblica nelle liste della Margherita e lascia l'incarico europeo. \u00c8 membro del gruppo dell'Ulivo. Viene confermato alle successive consultazioni nelle file del Partito Democratico."}
{"id": "1066709", "revid": "767487", "url": "https://it.wikipedia.org/wiki?curid=1066709", "title": "Jukka Nevalainen", "text": "\u00c8 noto principalmente per essere stato il primo batterista del gruppo symphonic metal Nightwish e per aver suonato nel gruppo progressive metal Sethian.\nBiografia.\n\u00c8 nato in Finlandia il 21 aprile 1978 e attualmente vive a Joensuu, a nord di Helsinki.\nInizi\u00f2 a suonare all'et\u00e0 di 11 anni e a 12 anni form\u00f2 la sua prima band, i The Highway. Successivamente inizi\u00f2 a suonare insieme a Emppu Vuorinen, concentrandosi su brani rock finlandesi e canzoni di Stratovarius, Helloween e Yngwie Malmsteen. Infine Tuomas Holopainen ed Emppu Vuorinen gli chiesero di entrare a far parte del progetto Nightwish.\nJukka ha suonato inoltre in un progetto parallelo, i Sethian.\n\u00c8 sposato e ha due figlie e un figlio. \u00c8 vegetariano.\nSeparazione dai Nightwish.\nNell'agosto del 2014 venne annunciato che Jukka Nevalainen si sarebbe preso una pausa dalle attivit\u00e0 delle band a causa di una forma cronica d'insonnia. Durante le sessioni di registrazione di \"Endless Forms Most Beautiful\" e il relativo tour, dunque, il posto dietro le pelli fu preso da Kai Hahto (in qualit\u00e0 di turnista), gi\u00e0 batterista dei Wintersun, anche se venne specificato che Nevalainen avrebbe continuato a occuparsi degli affari del gruppo. Torn\u00f2 a suonare coi Nightwish nel 2016, in un concerto che coincise con il ventesimo anniversario di attivit\u00e0 della band. A partire dal 2019 la separazione divenne definitiva e Kai Hahto si un\u00ec ai Nightwish in veste di batterista ufficiale.\nStrumentazione.\nJukka usa una batteria Tama Starclassic Maple, piatti Paiste e bacchette ProMark 5B."}
{"id": "1066713", "revid": "1318658", "url": "https://it.wikipedia.org/wiki?curid=1066713", "title": "Jacques Toubon", "text": "Dirigente di partito.\nDiplomato all'Ecole Nationale d'Administration (ENA), funzionario di prefettura. Aderisce al Raggruppamento per la Repubblica (RPR) nato nel 1976 dalle ceneri del movimento gollista su iniziativa di Jacques Chirac. Responsabile delle elezioni (1976-1978), vice segretario generale (1978-1981), segretario generale (1984-1988) del RPR.\nMandati parlamentari.\n\u00c8 eletto deputato nel 1981, rieletto nel 1986, 1988, 1993 e 1997. Battuto alle elezioni legislative del 2002. Deputato europeo dal 2004 al 2009, iscritto al gruppo del Partito Popolare Europeo (PPE). Non si \u00e8 presentato alle elezioni legislative del 2007.\nIncarichi ministeriali.\n\u00c8 ministro della cultura e della francofonia nel governo di \u00c9douard Balladur (1993-1995), succedendo al socialista Jack Lang. Vara una legge (la \"legge Toubon\") a tutela della lingua francese, successivamente dichiarata parzialmente incostituzionale poich\u00e9 in contrasto con l'articolo 11 della Dichiarazione dei diritti dell'uomo e del cittadino.\nAlle elezioni presidenziali del 1995 sostiene la candidatura di Jacques Chirac. \u00c8 guardasigilli, ministro della giustizia nel governo di Alain Jupp\u00e9 (1995-1997).\nL'\"affare dell'elicottero\".\nAvvalendosi delle prerogative che la legge francese attribuisce al guardasigilli, nomina a capo degli uffici giudiziari pi\u00f9 importanti degli uomini di fiducia e rimuove alcuni magistrati nominati dai predecessori dei governi socialisti (ad esempio, il procuratore della Repubblica di Parigi Bruno Cotte). Nell'estate del 1996, invia un elicottero in Himalaya per rintracciare, senza successo, il procuratore della Repubblica di Ivry allo scopo d'ordinargli d'archiviare un'indagine sulla moglie dell'allora sindaco di Parigi Jean Tiberi.\nMandati locali.\n\u00c8 consigliere comunale di Parigi dal 1983 al 2008. Dal 1983 al 2001 \u00e8 assessore al Comune di Parigi e presidente del XIII \"arrondissement\" di Parigi.\nSuccessivi incarichi.\nDal 2005 al 2006 \u00e8 presidente della \"Cit\u00e9 nationale de l'histoire de l'immigration\". Dal 2 febbraio 2007 ne presiede il comitato d'orientamento.\nNel dicembre 2010 il presidente della Repubblica Nicolas Sarkozy gli affida la missione di condurre una riflessione e di avanzare delle proposte \"sulle sfide della rivoluzione digitale alle regole fiscali europee\". L'incarico gli \u00e8 confermato il 9 agosto 2012 dal nuovo presidente Fran\u00e7ois Hollande.\nL'11 giugno 2014 \u00e8 designato dal presidente della Repubblica Fran\u00e7ois Hollande a succedere allo scomparso Dominique Baudis nell'incarico di Difensore dei diritti. La nomina \u00e8 stata ratificata il successivo 9 luglio ldalle commissioni delle Leggi dell'Assembl\u00e9e Nationale e del Senato con 48 voti a favore, 33 contrari e 12 schede bianche (era necessaria la maggioranza di tre quinti).\nDecorazioni.\nUfficiale della Legion d'onore (31 dicembre 2015)"}
{"id": "1066716", "revid": "57342", "url": "https://it.wikipedia.org/wiki?curid=1066716", "title": "Le cronache di Narnia - Il principe Caspian", "text": "Le cronache di Narnia - Il principe Caspian (\"The Chronicles of Narnia: Prince Caspian\") \u00e8 un film del 2008 diretto da Andrew Adamson e prodotto da Walt Disney Pictures e da Walden Media. La pellicola \u00e8 basata sul romanzo \"Il principe Caspian\", quarto libro del ciclo \"Le cronache di Narnia\", scritto da C. S. Lewis.\nTrama.\nIl principe Caspian \u00e8 un ragazzo che vive nell'immaginaria Narnia, 1300 anni dopo l'et\u00e0 d'oro dei fratelli Pevensie sovrani, scomparsi da tempo con l'immortale divinit\u00e0 leone Aslan. Narnia \u00e8 stata invasa 1300 anni prima da Telmar, una nazione composta da soli esseri umani, che hanno schiacciato e sterminato le creature, definite ormai estinte, che abitavano quei luoghi, appartenenti adesso ai telmarini. Caspian, cresciuto orfano dal suo maestro e precettore, \u00e8 nipote di Miraz, il Lord Protettore di Telmar, che dalla morte del fratello Caspian IX (padre di Caspian), avvenuta vent'anni prima, si comporta come se fosse il vero re sugli altri nobili tutti sottomessi, tranne lord Sopespian, e regna insieme a sua moglie Prunaprismia.\nEssa era ritenuta sterile e perci\u00f2 Miraz, in attesa che Caspian diventasse maggiorenne, si era imposto su Narnia, nominando il nipote suo erede ma, arrivato il giorno della sua maggiore et\u00e0, Prunaprismia partorisce un figlio maschio, cos\u00ec Miraz ordina di nascosto al generale Glozelle di uccidere Caspian. Ma il dottor Cornelius, precettore di Caspian, incita il principe a fuggire nella foresta. Caspian parte portando con s\u00e9 anche il corno della regina Susan, salvato dagli antenati di Cornelius, che \u00e8 in realt\u00e0 un nano mezzosangue narniano, che viene subito arrestato. Dopo essere caduto da cavallo nella foresta Caspian viene ospitato nella casa del nano Nikabrik,e del tasso Trufflehunter che lo aiuta a ritrovare i Pevensie. Spaventato, Caspian suona il corno della regina Susan.\nIntanto nel mondo vero, in Inghilterra, dove \u00e8 passato solo un anno dalla precedente avventura di Narnia, i fratelli Lucy, Susan, Peter ed Edmund Pevensie si trovano come studenti in una stazione ferroviaria al termine della seconda guerra mondiale, nel 1945, pronti per andare a scuola e iniziare il nuovo anno. Improvvisamente per\u00f2 i quattro ragazzi, richiamati dal corno di Susan che li fa uscire dal loro mondo, si trovano di nuovo a Narnia, su una spiaggia.\nEsplorando il luogo i ragazzi giungono ad antiche rovine e capiscono che sono quelle di Cair Paravel, il castello dove avevano regnato 1300 anni prima in quel mondo, distrutto da Telmar. I ragazzi si recano nella stanza del tesoro dove riprendono i doni regalati loro: la spada di Peter, il cordiale e il pugnale di Lucy, l'arco e le frecce di Susan. Inoltre liberano da due soldati telmarini un piccolo nano, Trumpkin, amico di Nikabrik, che, per difendere Caspian da Glozelle, era stato catturato e stava per essere ucciso. Trumpkin li condurr\u00e0 dal principe Caspian e dal topo Ripic\u00ec.\nMentre stanno per recarsi alla tavola di pietra, dove li aspetta Caspian, alla dolce Lucy sembra di vedere Aslan, ma gli altri ragazzi, a parte Edmund, non le credono. Una notte Lucy rivede Aslan che le chiede di seguirlo insieme ai fratelli, che per\u00f2 non possono vederlo. Lucy convince i ragazzi e tutti arrivano da Caspian, che s'innamora di Susan. Peter decide di aiutare Caspian a combattere contro Miraz. Aiutati da Ripic\u00ec, dai centauri e da altri animali parlanti, attaccano il castello del re, ma la battaglia si conclude con una disfatta totale.\nDurante la battaglia, Caspian libera Cornelius e si reca nella stanza di Miraz per ucciderlo, ma viene circondato dalle guardie e salvato da Susan e Peter. Prima di fuggire, Miraz rivela a Caspian che suo padre non \u00e8 morto di morte naturale: \u00e8 stato lui ad ucciderlo insieme a lord Sopespian.\nTornati alla Tavola di Pietra, il loro rifugio sotterraneo, Caspian decide allora di chiedere l'aiuto di Nikabrik e della defunta Strega Bianca, l\u00e0 imprigionata dentro un enorme tomba di ghiaccio, non sapendo che lei era crudele.\nProprio quando la strega \u00e8 stata evocata e sta per uccidere Caspian portandolo nell'aldil\u00e0 con il suo sangue, \u00e8 Edmund a risolvere la situazione distruggendo la lastra di ghiaccio e la tomba, ed impedendo ogni possibilit\u00e0 di ritorno della strega, che non ha pi\u00f9 nulla per riprendersi, neanche Nikabrik, che viene ucciso da Trumpkin.\nIntanto i soldati di Miraz lo incoronano re, mentre Sopespian finge di adorarlo, e arrivano alla Tavola di Pietra, attaccandola in forze e con artiglieria pesante.\nPeter allora chiede a Lucy di cercare Aslan e per prendere tempo scrive una lettera a Miraz, chiedendogli di fare un duello testa a testa. Miraz accetta.\nIl duello si conclude con la vittoria di Peter, che per\u00f2 si rifiuta di uccidere Miraz, dicendo che dovrebbe essere Caspian a farlo. Peter porge al principe la spada di Miraz (che aveva gli tolto dalle mani) e Caspian sta per colpire Miraz, ma poi decide di risparmiargli la vita e di restituire la libert\u00e0 ai narniani. Miraz ferito, sta per lasciare il campo di battaglia e viene sorretto da Sopespian che per\u00f2 lo uccide a tradimento. Poi si autoproclama re e guida i telmarini ad uccidere i narniani: la battaglia \u00e8 aperta tra l'esercito di Narnia e quello dominante.\nSopraffatti dall'esercito di Miraz, i narniani vengono per\u00f2 aiutati dagli Alberi danzanti e l'esercito di Miraz si ritira verso il fiume. Ad aspettarli li attendono Lucy e Aslan (che aveva evocato gli Alberi), contro i quali Sopespian si avventa. Ma il fiume, evocato dal leone, travolge l'esercito telmarino, uccidendo Sopespian, ed \u00e8 la vittoria per Caspian e per gli abitanti di Narnia.\nFiniti i festeggiamenti, durante i quali Caspian viene incoronato re di Narnia e Telmar, uniti senza invasioni, Aslan traccia una porta in un albero e dice a tutti i sudditi telmarini di decidere se restare o andare in un paradiso terrestre per ricominciare la propria vita. Glozelle, Prunaprismia, suo figlio e un lord (che \u00e8 il suo nuovo marito) accettano e vanno nella porta. I Pevensie salutano i loro amici e Susan e Caspian si dicono addio con un bacio. Peter e Susan inoltre, essendo cresciuti, rivelano che per loro sar\u00e0 l'ultima volta che andranno a Narnia, diversamente dai fratelli minori Edmund e Lucy, che torneranno. I quattro ragazzi passano per la porta e, non appartenendo a quell'universo come Glozelle e gli altri, tornano cos\u00ec alla stazione, nel loro mondo.\nProduzione.\nLe riprese del film sono iniziate il 12 febbraio 2007 in Nuova Zelanda, mentre nel giugno 2007 alcuni set sono stati allestiti a Praga, a Londra e la scena finale, quando Aslan evoca il mostro marino \u00e8 stata girata a Plezzo (\"Bovec\"), in Slovenia. Infatti al comune di Plezzo, situato nell'alta valle dell'Isonzo, si pu\u00f2 trovare il manichino fatto per raffigurare Aslan.\nLe riprese del film sono terminate il 7 agosto, ed \u00e8 stato confermato il successivo film della saga, \"Le cronache di Narnia - Il viaggio del veliero\" che \u00e8 stato diretto da Michael Apted ed \u00e8 uscito nelle sale cinematografiche italiane il 17 dicembre 2010.\nIl budget per la realizzazione del film \u00e8 stato di circa 225.000.000 $.\nIl 18 settembre 2007 \u00e8 stata pubblicata in rete la prima locandina ufficiale del film.\nCast.\nIl giovane Caspian \u00e8 impersonato dall'attore inglese Ben Barnes, che \u00e8 stato poi scritturato anche per il sequel, Il viaggio del veliero. Pierfrancesco Favino \u00e8 stato scelto per interpretare il generale Glozelle, luogotenente del malvagio re Miraz (Sergio Castellitto). Alicia Borrachero interpreta Prunaprismia, moglie di Miraz. Il ruolo di Trumpkin il nano \u00e8 stato assegnato a Peter Dinklage, mentre a Warwick Davis quello di Nikabrik.\nDistribuzione.\nNelle sale statunitensi il film \u00e8 uscito il 16 maggio 2008; in quelle italiane, inizialmente, la data prevista per l'uscita era il 22 agosto 2008, poi anticipata al 14 agosto.\nAccoglienza e critica.\nIl film non \u00e8 stato particolarmente apprezzato dalla critica e dal pubblico. Con un voto di 5,9/10 (inferiore a quello del film precedente) su Rotten Tomatoes, il film \u00e8 stato apprezzato per gli effetti speciali e per il personaggio protagonista (il principe Caspian X del titolo), ma \u00e8 stato fortemente criticato per la trama, considerata troppo simile a quella del precedente film della saga, e per lo sviluppo dei personaggi che, secondo la critica, sono cambiati troppo. In particolare Peter Pevensie che, da timido e insicuro, \u00e8 diventato arrogante e autoritario. Il film ha incassato 419.665.568 di dollari.\nSequel.\n\"Le cronache di Narnia - Il viaggio del veliero\" \u00e8 il seguito di questo film ed \u00e8 uscito nel 2010.\nColonna sonora.\nLa colonna sonora contiene il brano di Regina Spektor \"The Call\" (durante il bacio tra Susan e Caspian)\nOpere derivate.\nIl 1\u00ba agosto 2008 \u00e8 stato distribuito il videogioco tratto dal film, \"\"."}
{"id": "1066723", "revid": "486946", "url": "https://it.wikipedia.org/wiki?curid=1066723", "title": "Stadio San Siro", "text": ""}
{"id": "1066731", "revid": "228587", "url": "https://it.wikipedia.org/wiki?curid=1066731", "title": "Longobucco", "text": "Longobucco \u00e8 un comune italiano di abitanti in provincia di Cosenza, posto in una vallata della Sila Greca, percorsa dal fiume Trionto. \u00c8 il quarto comune pi\u00f9 esteso della Calabria. Nel suo territorio sorge, immersa nei boschi della Sila, la localit\u00e0 Fossiata (m 1315 s.l.m.), a circa 8\u00a0km dal lago Cecita, massimo bacino dell'altopiano silano.\nOrigini del nome.\nIl nome del paese deriva dal latino \"longa bucca\" (ossia \"lunga concavit\u00e0\") che a sua volta si riferisce al nome del torrente Macrocioli, dal greco bizantino \"makrokoilos\" (che significa \"lunga cavit\u00e0\").\nStoria.\nIl paese rivest\u00ec un ruolo molto importante durante il brigantaggio: nativi di Longobucco erano i feroci briganti Palma, Faccione, Santoro, che si faceva chiamare \"Re Coremme\".\nDurante il fascismo vennero confinati in questo paese alcuni dignitari etiopi che avevano avuto importanti ruoli nella resistenza al colonialismo fascista.\nSimboli.\nLo stemma del comune \u00e8 stato concesso con decreto del presidente della Repubblica del 22 giugno 2005.\nMonumenti e luoghi d'interesse.\nMolti luoghi del centro abitato di Longobucco hanno un'importanza storica di rilievo.\nHa sede a Longobucco nella bella cornice dell'ex convento dei Frati Francescani minori, costituisce un altro concreto passo nel cammino della diffusione della conoscenza del territorio della Sila e della sua popolazione. Il Museo si configura quale vera e propria vetrina che mette in luce le peculiarit\u00e0 dell'area dell'altopiano silano con particolare attenzione a tutte le tematiche connesse all'artigianato locale (la lavorazione dei tessuti, quella dei metalli e l'oreficeria, la lavorazione\ndel legno e della pietra) e la difesa dell'ambiente.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 56 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nOgni anno nel mese di settembre si svolge la fiera di Puntadura.\nEconomia.\nLe attivit\u00e0 pi\u00f9 sviluppate sono l'agricoltura, la tessitura dei tappeti, la lavorazione del legno e l'edilizia. Interessanti prospettive sono offerte anche dal turismo naturalistico, per i boschi e le sue montagne incontaminate facenti parte del Parco nazionale della Sila. Fra le lavorazioni artigianali si distinguono la lavorazione del ferro battuto, del legno, della pietra e la fabbricazione di tessuti di lana, cotone e seta, tessuti e ricamati a mano con un ricco repertorio di disegni antichi e moderni.\nEsiste in paese una mostra permanente di tessuti artigianali.&lt;br&gt;\nGli anni cinquanta coincisero con uno sviluppo demografico, dovuto anche alla favorevole congiuntura a livello nazionale, rilanciando il paese dal punto di vista economico. Successivamente la popolazione ha subito un consistente flusso migratorio anche a causa di una cattiva gestione della montagna, cos\u00ec che gli abitanti si sono ridotti da oltre 8.000 agli attuali 3.466. Potenziale economico commerciale hanno certe specialit\u00e0 gastronomiche: tra queste spicca il salume denominato sacchetto di Longobucco preparato con carne di zampa del suino nero calabrese.\nBuona parte del suo territorio oggi fa parte del Parco nazionale della Sila."}
{"id": "1066739", "revid": "1543377", "url": "https://it.wikipedia.org/wiki?curid=1066739", "title": "Marcella Bella", "text": "Biografia.\nNel 1965, a Misterbianco, vince le selezioni per partecipare al Festival degli sconosciuti di Ariccia, rassegna canora organizzata da Teddy Reno, ma la vittoria non le viene convalidata in quanto ha solo tredici anni, due in meno di quelli previsti dal regolamento del concorso. Risulta sempre prima a numerosi altri concorsi cui partecipa ma, a causa del suo accento spiccatamente siciliano, stenta a trovare una casa discografica disposta a puntare su di lei. L'incontro nel 1968 con Ivo Callegari, gi\u00e0 produttore di Caterina Caselli, procura a Marcella l'opportunit\u00e0 di firmare un contratto con la CGD. Incide cos\u00ec il primo 45 giri nel maggio del 1969: sul lato A troviamo \"Un ragazzo nel cuore\", scritta da Mogol e Roberto Soffici, sul retro \"Il pagliaccio\", con cui partecipa al girone B del Cantagiro. Nello stesso anno la casa discografica propone alla cantante di incidere \"Bocca dolce\", versione italiana di \"Sugar sugar\", un hit internazionale degli Archies, con cui partecipa alla V Mostra Internazionale di Musica Leggera che si tiene a Venezia: il brano viene accolto tiepidamente dal pubblico.\nCarriera.\nGli anni settanta.\nNel 1971 viene finalmente affidata alla cantante un'adeguata proposta discografica: si tratta di \"Hai ragione tu\", scritta da Italo Janne e Gianni Bella, che sull'etichetta del disco compare stranamente come G.Bell. La canzone partecipa, nella sezione giovani, alla Mostra Internazionale di Musica Leggera di Venezia nell'autunno del 1971. Tra cinquanta artisti emergenti (fra cui Edoardo Bennato, Ivana Spagna, Fiorella Mannoia, Riccardo Cocciante, Amedeo Minghi) Marcella si classifica al secondo posto, ex aequo con Marisa Sacchetto, subito dopo Romolo Ferri.\nMontagne verdi, la partecipazione a Canzonissima e il primo album (1972-1973).\nMa \u00e8 nel 1972 che Marcella ottiene la definitiva consacrazione partecipando al Festival di Sanremo con \"Montagne verdi\", brano scritto da suo fratello Gianni e da Giancarlo Bigazzi, binomio artefice di tutti i suoi grandi successi anni settanta. La cantante catanese \u00e8 l'unica del gruppo di cinque artiste emergenti, fra cui Alice e Marisa Sacchetto, ad arrivare in finale piazzandosi al 7\u00ba posto. Il relativo 45 giri vende clamorosamente pi\u00f9 di mezzo milione di copie. Come d'uso in questi anni, anche a Marcella tocca un simpatico e identificante appellativo: il suo \u00e8 \"Cespuglio\", per la ribelle e pseudo-incolta chioma. Segue una fortunata partecipazione all'edizione 1972-1973 di Canzonissima dove presenta \"Montagne verdi\", \"Io vivr\u00f2 senza te\" di Lucio Battisti, \"Sole che nasce sole che muore\" (brano gi\u00e0 presentato al Festivalbar nell'estate dello stesso anno e al Festival di Tokyo nell'aprile del 1973) e \"Un sorriso e poi perdonami\", con cui arriva in finale classificandosi al 4\u00ba posto. Nello stesso anno viene pubblicato il suo primo album dal titolo \"Tu non hai la pi\u00f9 pallida idea dell'amore\", che la giovane cantante dedica al suo produttore Ivo Callegari. Nelle note interne Renzo Arbore elogia Marcella per la grinta e la professionalit\u00e0 dimostrata gi\u00e0 al suo primo successo.\nNel 1973 rilascia \"Io domani\", sigla della trasmissione radiofonica \"Gran variet\u00e0\", con cui vince il Festivalbar a pari merito con Mia Martini, vista l'esigua differenza di voti (a vantaggio di quest'ultima).\nIl brano le regala soddisfazioni, sino a confermarsi negli anni un classico del suo repertorio ed essere oggetto di un tributo della stessa Mina, che nel 1986 ne proporr\u00e0 una reinterpretazione inserita nell'album \"S\u00ec, buana\".\nA settembre partecipa alla Mostra Internazionale di Musica Leggera di Venezia con \"Mi fa morire cantando\", cover della celebre \"Killing Me Softly with His Song\" di Roberta Flack. In autunno lancia un altro singolo, che fa parte dell'omonimo album \"Mi... ti... amo...\" (300.000 copie vendute). Nel disco trova posto \"Questa \u00e8 la verit\u00e0\", tra i primissimi brani in Italia a trattare la tematica delle molestie sessuali sul lavoro, ancora poco avvertita. Marcella risulter\u00e0 l'artista donna italiana ad aver venduto pi\u00f9 45 giri nel corso dell'anno.\nNel 1974 incide \"Nessuno mai\", un brano che con l'utilizzo di archi nella ritmica \u00e8 un primo esempio di disco music italiana. Il pezzo le regala un 3\u00ba posto al Festivalbar, un successo sul mercato italiano da oltre 400.000 copie e una reinterpretazione internazionale firmata Boney M, che la propongono come Take The Heat Off Me. In autunno il nuovo singolo \"L'avvenire\" viene scelto da Arbore e Gianni Boncompagni come sigla della trasmissione radiofonica Alto gradimento. Nello stesso anno vince il concorso \"Vota la voce,\" indetto fra i lettori del settimanale TV Sorrisi e canzoni, quale interprete femminile dell'anno.\nDi l\u00ec a poco esce l'album \"Metamorfosi\", col quale partecipa alla Mostra Internazionale di Musica Leggera di Venezia e che risulter\u00e0 uno degli album pi\u00f9 venduti di tutta la carriera di Marcella.\nIl 1975 vede la cantante catanese ancora una volta tra i partecipanti del Festivalbar con il nuovo 45 giri dal titolo \"E quando\", brano che anticipa l'uscita del nuovo 33 giri intitolato \"L'anima dei matti\", dall'omonimo brano che tocca il tema della malattia mentale. Il disco ha la particolarit\u00e0 di contenere canzoni quasi tutte inedite, ma registrate dal vivo, precisamente il 7 giugno alla \"Bussola di Viareggio\". Tra i brani incisi, anche \"Perch\u00e9 dovrei\" di Lucio Battisti. Nell'autunno dello stesso anno viene pubblicato il singolo \"Negro\", un brano dalle atmosfere disco, celebrazione antirazzista del \"mondo nero\", che viene presentato alla Mostra Internazionale di Musica Leggera di Venezia dove viene premiata con la Gondola d'oro per le vendite dell'album \"Metamorfosi\".\nNell'estate del 1976 Marcella partecipa al Festivalbar con la cover in chiave disco di \"Resta cu' mme\" di Domenico Modugno, classificandosi al 4\u00ba posto, il lato B del singolo \u00e8 \"Impazzire ti far\u00f2\", entrambi i brani vengono inclusi nel nuovo album \"Bella\": a partire da questo momento, Marcella affiancher\u00e0 al suo nome anche il cognome, specie dopo il discreto successo raggiunto da Gianni.\nAnche Umberto Tozzi, al tempo quasi del tutto sconosciuto, compare nel disco per la composizione musicale di \"Mi manca.\" Tramite il concorso \"Vota la voce\" di Tv Sorrisi e Canzoni si riconferma cantante femminile dell'anno. A dicembre esce un nuovo 45 giri intitolato \"Abbracciati\", con cui partecipa prima alla manifestazione canora invernale \"Musicaneve\" ideata da Vittorio Salvetti che si tiene a Cortina e poi alla serata finale del Festival di Sanremo 1977 in qualit\u00e0 di ospite d'onore.\nAncora nel 1977, con l'album \"Femmina\", ha inizio una fase di un cambiamento: la voce della cantante acquisisce una maggiore carnalit\u00e0, le interpretazioni diventano pi\u00f9 sensuali e i testi pi\u00f9 ammiccanti. Nell'album \u00e8 inciso il primo duetto col fratello Gianni, \"Andare,\" e una nuova collaborazione con Umberto Tozzi che \u00e8 autore di \"Se tu mi aiuterai.\" Il secondo singolo estratto dall'album \u00e8 \"Non m'importa pi\u00f9.\"\nNel 1978 Marcella si concede un periodo di riposo, fatta eccezione per l'uscita di un nuovo 45 giri dal titolo \"Mi vuoi\" scritto dalla nota coppia Ivano Fossati e Oscar Prudente. Nel frattempo, per\u00f2, il suo rapporto CGD \u00e8 agli sgoccioli e i passaggi promozionali quasi inesistenti.\nNel 1979 la cantante \u00e8 impegnata in un progetto che la vede collaborare con Joe Dassin, cantante e autore statunitense naturalizzato francese, per la registrazione di \"Little Italy\", un disco registrato in Francia e cantato nella lingua d'oltralpe, dal quale avrebbe dovuto prendere forma un musical, in realt\u00e0 mai realizzato, a causa della prematura scomparsa dello stesso Dassin. Nello stesso anno lascia la CGD e approda alla CBS: il primo lavoro con la nuova casa discografica \u00e8 rappresentato dall'album \"Camminando e cantando\" in collaborazione con Gianni Bella, Mario Lavezzi, Dario Baldan Bembo, Beppe Cantarelli e Amedeo Minghi, all'epoca pressoch\u00e9 sconosciuto. I singoli estratti sono \"Lady anima\" che presenta al Festivalbar e la title-track \"Camminando e Cantando\".\nGli anni ottanta.\nNel 1980 lancia nel corso della manifestazione canora estiva di Saint Vincent il nuovo 45 giri di successo \"Baciami\", con cui partecipa anche al Festivalbar e che presenta come lato b \"Rio de Janeiro\".\nIl 1981 segna il ritorno della cantante al Festival di Sanremo con \"Pensa per te\", classificatosi al 9\u00ba posto, che Marcella indicher\u00e0 anni dopo come il suo pezzo meno riuscito.\nIl rilancio avviene con l'uscita, nello stesso anno, di un album intitolato \"Marcella Bella\". Il terzo singolo estratto \u00e8 \"Canto straniero\" con cui d'estate prende parte al Festivalbar.\nIn autunno esce un nuovo 45 giri, \"Mi mancherai\", cover di \"Don't walk away\" degli Electric Light Orchestra, con testo in italiano di Giorgio Calabrese, scelto come sigla di apertura di Domenica in del cui cast fisso Marcella fa parte per i primi tre mesi, insieme a Pippo Baudo e Sandra Mondaini.\nNel 1982 esce l'album \"Problemi\", dal quale \u00e8 estratto il singolo omonimo che la vede ancora una volta prendere parte al Festivalbar e a Saint-Vincent. Con questo disco si inaugura la collaborazione di Marcella con Mogol, collabora inoltre con Dario Baldan Bembo nel brano \"Un anno in pi\u00f9.\"\nNell'aria, Nel mio cielo puro, l'ultima poesia e le tre partecipazioni a Sanremo (1983-1988).\nNel 1983 Mogol scrive \"Nell'aria\", sulle musiche di Gianni Bella e l'arrangiamento di Celso Valli; il brano presentato al Festivalbar la riporta fra le prime posizioni delle classifiche di vendita (oltre 150.000 copie vendute). Oggetto di innumerevoli cover internazionali e remix, \"Nell'aria\" \u00e8 ancora oggi considerato tra gli esempi pi\u00f9 rappresentativi degli anni ottanta in musica. Nell'omonimo album trovano posto pezzi che trattano tematiche legate all'amore passionale, all'eros, talvolta in chiave ironica e provocatoria.\nNel 1984 continua la collaborazione con Mogol per l'album \"Nel mio cielo puro,\" da cui \u00e8 estratto il singolo omonimo presentato al Festivalbar di quell'anno. In autunno partecipa a Premiatissima dove presenta brani di Lucio Battisti quali \"Emozioni\", \"Il tempo di morire\", \"10 ragazze\", \"Acqua azzurra acqua chiara\", \"Fiori rosa fiori di pesco\" e \"Pensieri e parole\", brano portato in finale dove si classificher\u00e0 al 2\u00ba posto dietro Fiorella Mannoia.\nNel 1985 Marcella e Gianni incidono \"L'ultima poesia,\" tra i brani pi\u00f9 venduti dell'anno grazie alle molte settimane di permanenza in hit-parade (oltre 100.000 copie vendute).\nNel 1986 torna al Festival di Sanremo con \"Senza un briciolo di testa\", classificandosi al terzo posto, il relativo 45 giri risulter\u00e0 uno dei pi\u00f9 venduti della manifestazione e in assoluto tra quelli lanciati dalla cantante durante l'intero decennio (circa 150.000 copie). Successivamente esce l'omonimo album \"Senza un briciolo di testa\", realizzato a Londra con gli arrangiamenti di Geoff Westley; tra gli autori spicca la firma di Bruno Lauzi.\nNel 1987 scade il contratto con la CBS, che decide di mandare la cantante ancora una volta al Festival di Sanremo col brano \"Tanti auguri\", scritto da Gianni Bella, su testo di Gino Paoli, che all'epoca non si rivel\u00f2 per rimanere estraneo al Festival: si classifica al sesto posto. Successivamente rilascia l'omonimo album \"Tanti auguri\", registrato ancora una volta a Londra con i sontuosi arrangiamenti di Geoff Westley. L'album vanta, inoltre, testi di Marco Luberti.\nNel 1988 firma per la Ricordi ed \u00e8 ancora a Sanremo con \"Dopo la tempesta\", dove si piazza al 4\u00ba posto. La settimana successiva al Festival pubblica l'album \"'88\" che, registrato tra Londra e Monaco con la collaborazione di musicisti di fama internazionale, come Phil Palmer, Laszlo Bencker e Frank Ricotti, vende in una sola settimana 40.000 copie. Tra gli autori si segnala un'inedita collaborazione con Alberto Salerno, che le firma molti testi.\nGli anni novanta.\nNel 1990 partecipa per la sesta volta al Festival di Sanremo, in coppia col fratello Gianni, con il brano \"Verso l'ignoto\" (80.000 copie vendute), cui seguir\u00e0 la pubblicazione dell'omonimo album, inciso ancora una volta a Londra e con l'apporto di Geoff Westley. Nel disco compare il brano \"Mi domando\", ripresa in tempi pi\u00f9 recenti da Adriano Celentano. Poco dopo l'uscita del disco la CBS, sua vecchia casa discografica, immette sul mercato l'album \"Canta Battisti\" che comprende i sei brani presentati a Premiatissima '84 con l'aggiunta di \"Ancora tu\", dall'album \"Nell'aria\".\nNel 1991 rilascia l'album \"Sotto il vulcano\", che rappresenta il suo primo vero insuccesso legato all'assenza totale di promozione a causa di insanabili incomprensioni con l'etichetta discografica, che causeranno la definitiva rottura del contratto: pare infatti che la cantante volesse portare al Festival il brano (scritto da Valerio Negrini e Roby Facchinetti) che dava il titolo all'album, mentre la Ricordi prefer\u00ec puntare su un pezzo di pi\u00f9 facile impatto quale \"Amici\", cantata in coppia con Riccardo Fogli, che verr\u00e0 poi scelto come singolo radiofonico.\nNel 1993, in seguito alla nascita del terzogenito Tommaso rilascia l'omonimo album live \"Tommaso!,\" Nel disco vi sono raccolti i suoi principali successi e l'inedito \"Io credo\" che vanta la partecipazione di Remo Girone, che presta la voce nell'introduzione recitata; il brano viene pensato per il Festival di Sanremo 1994 ma sar\u00e0 scartato. L'album sar\u00e0 successivamente oggetto negli anni di numerose ristampe.\n\u00c8 del 1994 la partecipazione alla gara canora di Canale 5 \"Viva Napoli\", che rappresenta la prima importante apparizione in tv dopo le due precedenti maternit\u00e0, in cui interpreta il classico della canzone partenopea \"'Na sera 'e maggio\", che vince la prima puntata.\nNel 1995 partecipa alla seconda edizione di \"Viva Napoli\", dove presenta la cover \"Torna a Surriento\", che non arriva in finale. Nello stesso anno Marcella pubblica per la CGD l'album di cover \"Anni dorati\", nel quale presenta i cult italiani degli anni '40 e '50 cantando in italiano e spagnolo; il disco \u00e8 confezionato da Gianni Bella, con la collaborazione di Geoff Westley e il prestigioso apporto della London Symphony Orchestra. Si tratta di un'operazione discografica singolare, che le fa guadagnare il plauso della critica. Dopo una breve tourn\u00e9e primaverile, l'attivit\u00e0 musicale della cantante si riduce considerevolmente, sia dal punto di vista discografico sia televisivo.\n\u00c8 del 1997 la terza partecipazione a \"Viva Napoli\", in cui \u00e8 in gara con \"Guapparia\" e \"Munasterio 'e Santa Chiara\" nella squadra capitanata da Mario Merola.\nVerso la fine degli anni novanta registra col fratello Gianni negli Stati Uniti un paio di brani, \"\u00c8 un miracolo\" e \"Ama la vita\", entrambi scartati dalle commissioni selezionatrici del Festival di Sanremo.\nGli anni duemila.\nNel 2000, in un periodo di totale silenzio discografico e concertistico, l'interprete catanese prende parte al Concerto di Natale trasmesso in diretta dal Duomo di Milano con il brano \"L'Arcobaleno\", inciso qualche anno prima da Adriano Celentano e scritto nelle musiche dal fratello Gianni.\nNel 2002, dopo aver firmato un contratto con la Sony Music, Marcella realizza un nuovo disco dal titolo \"Passato e presente\", in cui riprende alcuni dei suoi successi storici come \"Montagne verdi\" e \"Nessuno mai\", unitamente a tre inediti: la ballabile \"Fa chic\", scelta come primo singolo, vede il ritorno tra gli autori di Giancarlo Bigazzi, il secondo singolo \"La regina del silenzio,\" scritto da Renato Zero viene proposto da Marcella durante una puntata della trasmissione di Raiuno \"Uno di noi\", presentata da Gianni Morandi. All'uscita del disco far\u00e0 seguito un tour estivo che la porter\u00e0 a esibirsi lungo la penisola, accompagnata dal fratello.\nNel 2004 la cantante, invitata dall'allora direttore artistico Tony Renis, partecipa in veste di ospite al Festival di Sanremo interpretando due grandi classici della canzone italiana come \"E se domani\" di Mina e \"Ancora\" di Eduardo De Crescenzo. La serata si rivela la pi\u00f9 seguita di quell'edizione.\nIl 2005 vede dopo quindici anni di assenza il ritorno di Marcella in gara al Festival di Sanremo nella categoria \"Classic\" con il brano \"Uomo bastardo\" superando tutte le eliminatorie e giungendo in finale classificandosi al 2\u00ba posto della rispettiva categoria. L'omonimo album, pubblicato durante la settimana del Festival, contiene collaborazioni importanti tra cui: \"Medusa\", scelta come secondo singolo e firmata Mogol, con il quale torna a collaborare dopo molti anni e \"Tempo mio\" in collaborazione con il paroliere romano Pasquale Panella, e una cover di \"Se io se lei\" di Biagio Antonacci.\nNel 2007 Marcella prende parte al 57\u00ba Festival di Sanremo, con un brano dal titolo \"Forever per sempre\", cantato ancora una volta in coppia col fratello Gianni che ne \u00e8 anche autore insieme a Mogol. Durante la serata finale, la canzone riceve da parte della giuria di qualit\u00e0 una votazione particolarmente bassa; contrariamente la canzone risulta vincitrice del sondaggio indetto dal settimanale Tv Sorrisi e Canzoni (30,5% dei consensi). Ad aprile dello stesso anno viene pubblicato l'album Forever per sempre, che vede la totalit\u00e0 dei brani firmati da Gianni Bella e Mogol e rappresenta il primo lavoro in cui la cantante duetta in quasi tutti i brani col fratello; l'album contiene inoltre due cover di Adriano Celentano: \"Confessa\" e \"Apri il cuore\".\nNel marzo del 2009 viene annunciata la pubblicazione di un cofanetto composto da un CD, un DVD e un libro per festeggiare i 40 anni di carriera: il progetto non ha tuttavia mai visto la luce a causa di sopravvenuti problemi di salute del fratello Gianni.\nGli anni duemiladieci.\nIl 28 settembre 2010 viene pubblicato un cofanetto che raccoglie, per la prima volta in digitale, cinque dei sei album usciti negli anni settanta per la CGD.\nDal 7 gennaio 2011 Marcella \u00e8 tra i protagonisti della nuova edizione de \"I Raccomandati\" su Raiuno, dove nell'arco di sei settimane ripropone i suoi principali successi. Tra settembre e ottobre dello stesso anno Marcella partecipa in qualit\u00e0 di concorrente alla trasmissione televisiva \"Baila!\" di Canale 5 in coppia con l'inviato di \"Striscia la notizia\" Max Laudadio. Nell'inverno, dopo 4 anni di silenzio, esce per l'etichetta indipendente Halidon il nuovo singolo \"Malecon,\" in collaborazione con Luis Frank, componente del gruppo cubano Buena Vista Social Club, che cura gli arrangiamenti e partecipa al cantato.\nIl 2012 si apre con la non ammissione della cantante tra i big del Festival di Sanremo, al quale avrebbe dovuto prender parte con il brano \"L'amore che io sento\" e la cover feat. M\u00f3nica Naranjo nella serata dedicata ai duetti. Il 31 gennaio esce il nuovo album \"Femmina Bella\", registrato all'Avana con musicisti cubani durante l'estate 2011 e interamente dedicato alla musica e alle atmosfere dell'isola. I brani che lo compongono nascono dalla collaborazione con Gian Pietro Felisatti, Corrado Castellari, Cristiano Malgioglio, Maurizio Costanzo e Antonio Summa. Presenti anche due cover: \"Veinte Anos\" di Omara Portuondo, classico della tradizione musicale cubana e \"Per sempre\" di Adriano Celentano. Durante il mese di maggio esce finalmente su cd \"L'anima dei matti\", inciso nel 1975 per buona parte alla \"Bussola di Viareggio\".\nDal 22 settembre 2013 Marcella \u00e8 tra i componenti della giuria di qualit\u00e0 del talent show di Canale 5 Io canto.\nIl 3 giugno 2014 esce in versione download il remix del brano \"Femmina Bella\", utilizzato nella trasmissione televisiva Chiambretti Supermarket come sigla dello spazio condotto da Cristiano Malgioglio nel quale Marcella stessa \u00e8 ospite nel corso dell'ultima puntata. Il brano esce in estate in cd all'interno della \"Chiambretti Supermarket Compilation\". Durante l'inverno la cantante, dopo pi\u00f9 di un decennio di pressoch\u00e9 totale silenzio concertistico, si esibisce dal vivo a Toronto, in Canada, con Fausto Leali durante l'evento sold out \"Casin\u00f2 Rama\".\nIl 2015 si apre con un'ulteriore non ammissione al Festival di Sanremo; si tratta della prima composizione di Gianni Bella dopo la malattia con il testo di Stefano Pieroni, gi\u00e0 autore di \"Uomo Bastardo\". L'8 marzo, in occasione del compleanno del fratello Gianni, si tiene al teatro Dal Verme di Milano una serata fortissimamente in suo onore intitolata \"Una serata bella per te... Gianni!\"; l'evento \u00e8 trasmesso in prima serata su Rete 4 il 9 giugno e registra picchi di 2.500.000 spettatori. A dicembre viene rilasciato l'omonimo album live, contenente le esibizioni registrate durante la serata milanese. \"Una serata... Bella\" sar\u00e0 declinato per altri importanti autori della nostra musica italiana. A novembre 2015 viene registrato \"Una serata bella per te, Mogol!\", condotto da Alfonso Signorini e Rosita Celentano, l'orchestra \u00e8 diretta da Adriano Pennino, le coriste sono Antonella Pepe ed Emanuela Cortesi.\nIl 31 marzo 2016 si registra un altro appuntamento della serie, \"Una serata bella per te, Bigazzi!\"; questa volta l'evento \u00e8 volto a celebrare un grande autore della musica italiana, Giancarlo Bigazzi. L'11 giugno va in scena \"Una serata Bella... Nel blu dipinto di blu!\" per celebrare Domenico Modugno e Franco Migliacci. A novembre 2016 si registra \"Una serata Bella... Senza Fine!\", questa volta dedicato a 3 grandi cantautori: Sergio Endrigo, Gino Paoli e Luigi Tenco.\nIl 26 maggio 2017 esce in versione download il nuovo singolo \"Non mi basti pi\u00f9\" scritto e prodotto da Mario Biondi e fortemente caratterizzato da sonorit\u00e0 disco anni '70. Il 29 settembre viene pubblicato il nuovo album \"Met\u00e0 amore met\u00e0 dolore\", composto da otto brani inediti pi\u00f9 due remix, interamente prodotto da Mario Biondi.\nDall'8 giugno 2018 partecipa come coach e giurata alla prima edizione di \"Ora o mai pi\u00f9\" su Rai 1, condotto da Amadeus, dove esegue insieme all'allievo Stefano Sani, che si classificher\u00e0 al settimo posto, i brani \"L'ultima poesia\", \"Io domani\", \"Senza un briciolo di testa\" e \"Montagne Verdi\". Dal 19 gennaio 2019 partecipa alla seconda edizione del programma in veste di coach della cantante Silvia Salemi, che si classificher\u00e0 al terzo posto, insieme alla quale esegue i brani \"Nell'aria\", \"Nessuno mai\", \"L'ultima poesia\", \"Io domani\", \"Senza un briciolo di testa\" e \"Non si pu\u00f2 morire dentro\".\nIl 15 aprile 2019 festeggia con un concerto-spettacolo al Teatro Brancaccio di Roma cinquant'anni di carriera. All'evento sono presenti il fratello Gianni Bella, Donatella Rettore, Silvia Salemi e Fausto Leali. Il 31 maggio esce un cofanetto dal titolo \"50 anni di Bella Musica\" contenente il doppio cd con la registrazione dell'intero spettacolo pi\u00f9 un inedito dal titolo \"Ti mangerei\" ed un libro.\"\"\nNel 2021 prende parte alla prima edizione di Star in the Star come giurata.\nAttivit\u00e0 politica.\nIn occasione delle elezioni europee del 2004 Marcella si candida nelle liste di Alleanza nazionale su invito di Ignazio La Russa, ma non viene eletta. Ottiene comunque circa 22.000 preferenze. Negli anni successivi la cantante, insieme al fratello Gianni, dichiarer\u00e0 pi\u00f9 volte di essere stata danneggiata professionalmente da questa scelta politica.\nProcedimenti giudiziari.\nNel settembre 2011 si apprende che, nell'ambito di una serie di indagini per una maxifrode fiscale da diverse centinaia di milioni di euro, Marcella Bella \u00e8 indagata con l'accusa di aver sottratto al fisco oltre 2,5 milioni di euro. Insieme a lei sono indagati il marito Mario Merello, l'avvocato svizzero Fabrizio Pessina, il commercialista Sirio Zanoni e il consulente societario Tonino Cola. Pochi mesi dopo, la posizione della cantante viene stralciata perch\u00e9 il presunto reato \u00e8 prossimo alla prescrizione.\nVita privata.\nMarcella \u00e8 la sorella minore del cantautore Gianni Bella.\nNel 1973 ha una relazione con Red Canzian, appena entrato come bassista nei Pooh: la storia d'amore dura un anno.\nNel 1979 conosce l'imprenditore milanese Mario Merello che sposer\u00e0 nel 1989 e dal quale avr\u00e0 tre figli: Giacomo (1980), Carolina (1991) e Tommaso (1992)."}
{"id": "1066741", "revid": "1305887", "url": "https://it.wikipedia.org/wiki?curid=1066741", "title": "Wataru Yoshizumi", "text": "Biografia.\nSi \u00e8 laureata in economia all'universit\u00e0 Hitotsubashi. Inizi\u00f2 la sua carriera di mangaka mentre lavorava come \"office lady\", una specie di segretaria. Il suo primo manga fu un \"yomikiri\", cio\u00e8 un racconto breve, intitolato \"Radical Romance\" pubblicato nel 1984 nell'uscita estiva di Ribon.\nSeguirono altre storie brevi e nel 1988 \"Shij\u016bs\u014d Game\", una raccolta, venne pubblicato in un volume. La sua prima opera pi\u00f9 lunga fu \"Handsome na kanojo\", che comparve su Ribon dal novembre del 1988 al gennaio del 1992.\nIl successo in Giappone e all'estero arriv\u00f2 con \"Marmalade Boy\", uno sh\u014djo manga in 8 tank\u014dbon, comparso per la prima volta sempre su Ribon, dal maggio 1992 a ottobre 1995, da cui venne tratto anche un anime in 76 episodi, che in Italia \u00e8 stato pesantemente censurato.\nLa Yoshizumi, \u00e8 inoltre una grande amica della mangaka giapponese Ai Yazawa (creatrice di Non sono un angelo, Cortili del cuore &amp; Nana) e anche della Mangaka Megumi Mizusawa, autrice Manga di Un fiocco per sognare, un fiocco per cambiare."}
{"id": "1066743", "revid": "287204", "url": "https://it.wikipedia.org/wiki?curid=1066743", "title": "SAFAR", "text": "SAFAR (acronimo di Societ\u00e0 Anonima Fabbricazione Apparecchi Radiofonici) \u00e8 stata un'azienda italiana produttrice di apparecchi elettronici in attivit\u00e0 dal 1923 al 1948.\nFu una delle maggiori aziende italiane nel settore della radiofonia e negli anni trenta della nascente televisione.\nStoria.\nCostituita a Milano nel 1923, la SAFAR si dedic\u00f2 in una prima fase alla produzione di apparecchi radio per scopi militari (principalmente cuffie radio e telefoniche per l'esercito).\nSuccessivamente alla fine degli anni venti l'azienda ampli\u00f2 e diversific\u00f2 la propria produzione conquistando un'importante fetta di mercato nel nascente settore dei ricevitori radio domestici.\nNella seconda met\u00e0 degli anni trenta produsse i primi tubi a raggi catodici e gli iconoscopi per le riprese televisive.\nLa tecnologia televisiva fu sviluppata in Italia a partire da met\u00e0 degli anni trenta dalla SAFAR (che utilizzava un sistema derivato da Telefunken e telepantoscopio) assieme ad due grandi aziende nazionali: la Magneti Marelli (sistema RCA) e la Allocchio Bacchini (sistema Telefunken). Dopo un po' di sperimentazione dei diversi sistemi proposti dalle tre aziende, la Magneti Marelli e la SAFAR vennero autorizzate ad iniziare la produzione di apparecchi televisivi presentati alla \"Fiera della Radio\" del settembre 1939.\nAl termine della guerra, la ditta riprese nuovamente l'attivit\u00e0 con grosse difficolt\u00e0, fino al 1948, quando fu costretta a chiudere perch\u00e9 non aveva pi\u00f9 liquidit\u00e0 avendo contratto un grosso credito con Esercito e Marina per la fornitura di apparecchiature di radiocomunicazione durante la guerra."}
{"id": "1066744", "revid": "1002315", "url": "https://it.wikipedia.org/wiki?curid=1066744", "title": "Stelvio Massi", "text": "Biografia.\nConsiderato uno dei registi pi\u00f9 rappresentativi del poliziesco italiano, Massi studi\u00f2 all'Accademia di Belle Arti di Roma e in seguito si iscrisse alla facolt\u00e0 di architettura, abbandonandola per entrare nel mondo del cinema. Inizi\u00f2 a lavorare come aiuto architetto, quindi fu aiuto operatore di macchina e operatore. In seguito divenne direttore della fotografia, lavorando in questo ruolo in una quarantina di film.\nNel 1974 diresse tre film: \"Squadra volante\", il suo primo poliziesco, interpretato da Tomas Milian, \"Macr\u00f2\" e \"5 donne per l'assassino\". Nel 1975 inizi\u00f2 la serie \"Mark il poliziotto\", con protagonista Franco Gasparri. La serie comprende anche \"Mark il poliziotto spara per primo\" e \"Mark colpisce ancora\". Nel 1977 torn\u00f2 a dirigere Milian in \"La banda del trucido\", secondo film della serie di Er Monnezza, iniziata da Umberto Lenzi nel 1976.\nTra il 1977 e il 1980 Massi stabil\u00ec una fortunata collaborazione con l'attore Maurizio Merli, che il regista diresse in sei film di successo. Nel 1978 gir\u00f2 il film \"Un poliziotto scomodo\" per met\u00e0 a Civitanova Marche, sua citt\u00e0 natale, per renderle omaggio.\nNei primi anni ottanta, che segnavano la fine del periodo d'oro del poliziesco italiano, Massi diresse Mario Merola in due sceneggiate, \"Torna\" e \"Guapparia\", quindi diresse Fabio Testi e Vittorio Mezzogiorno in due film sulle corse di moto e auto, \"Speed Cross\" e \"Speed Driver\". Nel 1988 diresse anche il mondo movie \"Mondo cane oggi - L'orrore continua\". Nel 1994 diresse il suo ultimo film, \"Il quinto giorno\".\nMor\u00ec il 26 marzo 2004, nel giorno del suo settantacinquesimo compleanno. Da giorni era ricoverato in una clinica di Velletri.\nEra padre del regista Danilo Massi."}
{"id": "1066749", "revid": "3115", "url": "https://it.wikipedia.org/wiki?curid=1066749", "title": "Americana (teatro)", "text": "L'americana \u00e8 una particolare struttura utilizzata nell'allestimento scenico delle arti performative (concerti, rappresentazioni teatrali, balletti) che permette di sollevare l'apparato illuminotecnico rispetto al palcoscenico. Ad essa sono connessi sovente anche materiale acustico o scenografico.\nCapita quindi spesso che la struttura base sia congiunta con uno scatolato interno contenente cavi e prese di alimentazione e/o segnale per il materiale montato.\nIn genere, l'americana \u00e8 costituita da una travatura reticolare di pi\u00f9 elementi (detta traliccio, o meglio: elemento Truss), tipicamente di alluminio e montata su supporti mobili (motorizzati, ad argano o a paranco) aventi lo scopo di permetterne la movimentazione in senso verticale, cosa che conferisce quindi la possibilit\u00e0 di installare i componenti desiderati rimanendo a terra ed issandoli in un secondo momento. Nell'uso pi\u00f9 comune, la travatura principale \u00e8 disposta parallelamente al palcoscenico, per una lunghezza media di 10\u00a0m (difficilmente comunque sopra i 15\u00a0m).\nSi situa, solitamente, in prossimit\u00e0 del proscenio, che incornicia. Meno frequentemente viene posta in fondo al palcoscenico, incorniciando cos\u00ec il fondale, quando questo \u00e8 presente e sostenendo l'illuminazione di controluce.\nQuando sono presenti pi\u00f9 americane parallele, in genere vengono numerate dalla pi\u00f9 esterna (verso il pubblico) alla pi\u00f9 interna (es: prima, seconda, terza americana)\nL'americana, per la relativa semplicit\u00e0 di montaggio e smontaggio, \u00e8 utilizzata principalmente per quegli eventi che vengono allestiti all'aperto o in strutture solitamente non adibite ad uso spettacolo: i teatri o le sale da concerto sono pi\u00f9 frequentemente dotati di una graticcia che sormonta il palcoscenico, sorretta da stangoni e fornita di impianto illuminotecnico, sonoro e meccanico.\nL'installazione di americane \u00e8 prescritta da normative di montaggio e sicurezza, pertanto dovrebbe essere eseguita solo ed esclusivamente da aziende abilitate a rilasciare certificazione."}
{"id": "1066756", "revid": "1603714", "url": "https://it.wikipedia.org/wiki?curid=1066756", "title": "Baldassare Longhena", "text": "L'attivit\u00e0 di Longhena si concentr\u00f2 soprattutto a Venezia e nelle immediate vicinanze della citt\u00e0 lagunare.\nBiografia.\nPrimogenito di Melchisedech Longhena e di una Giacomina, entrambi di origini bresciane, nacque quasi certamente a Venezia tra la fine del 1596 e l'inizio del 1597. La data di nascita non \u00e8 nota con precisione in quanto i documenti della parrocchia di San Provolo (dove molto probabilmente venne alla luce) relativi a quel periodo sono andati perduti; nell'elenco dei tagliapietra del 1672, per\u00f2, viene citato come settantacinquenne e nell'atto di morte del 1682 come ottantacinquenne. Ebbe tre fratelli, Decio, Medea e Giovanni.\nLa critica recente ha completamente rivisto le ipotesi negative attorno alla sua formazione; sino agli anni 1950, infatti, si riteneva valido il giudizio di Tommaso Temanza (1778) che lo considerava un umilissimo scalpellino privo di studi riuscito col tempo a raggiungere il rango di architetto di Stato.\n\u00c8 vero che si form\u00f2 nella bottega del padre Melchisedech, ma quest'ultimo era molto pi\u00f9 di un modesto tagliapietra e poteva vantare rapporti con personalit\u00e0 quali Alessandro Vittoria e Vincenzo Scamozzi. Contribuirono alla sua educazione artistica anche lo studio di Andrea Palladio e di Sebastiano Serlio, nonch\u00e9 il mecenatismo della famiglia Contarini. Lavor\u00f2 anche in campo pi\u00f9 \"burocratico\" (preparazione di lettere, gestione di contabilit\u00e0) facendo di s\u00e9 stesso uno dei primi esempi di architetto professionista.\nInizi\u00f2 poco pi\u00f9 che ventenne a mettersi in luce con i rifacimenti del palazzo Malipiero (1621-1622) e con la radicale ristrutturazione del palazzo Giustinian Lolin (1623).\nNel 1631 fu incaricato di progettare ed erigere la Basilica di Santa Maria della Salute, sua creazione pi\u00f9 significativa e una delle grandi gioie del barocco veneto ed italiano. La Basilica fu costruita per un ex voto da parte della cittadinanza al termine di una terribile epidemia di peste che infuri\u00f2 nel 1630 a Venezia ed in gran parte dell'Italia settentrionale. Il corpo centrale, di forma ottagonale, \u00e8 sormontato da una cupola che si staglia imponente dalla Punta da Mar ed \u00e8 perfettamente visibile sia dal Canal Grande che dalla piazza San Marco. La severa classicit\u00e0 del suo interno contrasta nettamente con le ardite concezioni scenografiche della parte esterna che si articola in forme ricche di movimento di chiara ispirazione barocca. La costruzione della basilica richiese oltre mezzo secolo: l'edificio fu inaugurato infatti solo nel 1687, cinque anni dopo la morte del suo ideatore.\nIl Longhena fu profondamente influenzato da due sommi maestri del Cinquecento italiano, Jacopo Sansovino e Andrea Palladio. Pienamente inserito nelle correnti barocche del suo tempo, l'architetto riusc\u00ec a conferire ad alcune sue opere una sontuosit\u00e0 e degli effetti chiaroscurali carichi di un profondo drammatismo, riscontrabile soprattutto in quello che fu il suo capolavoro indiscusso, Santa Maria della Salute.\nAllievi e successivamente collaboratori ed epigoni del Longhena furono Giuseppe Sardi (1630-1699), Bernardo Falconi di Bissone, Antonio Gaspari (1670-1738) e l'altoatesino Peter Strudel. Il primo, originario di Morcote, lavor\u00f2 a fianco del grande maestro nella realizzazione della chiesa dell'Ospedaletto, mentre il Gaspari segu\u00ec i lavori di edificazione di Ca' Pesaro dopo la morte del Longhena.\nOpere.\nFra le sue maggiori realizzazioni, oltre Santa Maria della Salute, vi sono:"}
{"id": "1066779", "revid": "339392", "url": "https://it.wikipedia.org/wiki?curid=1066779", "title": "Partita semi-lampo", "text": ""}
{"id": "1066789", "revid": "78273", "url": "https://it.wikipedia.org/wiki?curid=1066789", "title": "Universit\u00e0 di Macerata", "text": ""}
{"id": "1066799", "revid": "148107", "url": "https://it.wikipedia.org/wiki?curid=1066799", "title": "N-nitrosammine", "text": "Le \"N\"-nitrosammine, comunemente chiamate semplicemente nitrosammine, sono composti organici di formula generale &lt;chem&gt;R^1R^2N-N=O&lt;/chem&gt;, contenenti un gruppo nitroso, &lt;chem&gt;-N=O&lt;/chem&gt;, legato all'azoto amminico, dove &lt;chem&gt;R^1&lt;/chem&gt; e &lt;chem&gt;R^2&lt;/chem&gt; sono gruppi alchilici o arilici. Non vanno confuse con le nitroammine, di struttura &lt;chem&gt;R^1R^2N-NO2&lt;/chem&gt;.\nStruttura e propriet\u00e0.\nLo scheletro &lt;chem&gt;(CC)NNO&lt;/chem&gt; di queste molecole, salvo casi di gruppi &lt;chem&gt;R&lt;/chem&gt; ingombranti, tende a essere planare; in essa i due atomi di azoto e e quello di ossigeno ibridati formula_1, ed \u00e8 esattamente planare nella \"N\"-nitrosodimetilammina, che \u00e8 la pi\u00f9 semplice nitrosammina e quella pi\u00f9 comune; in questa, la distanza &lt;chem&gt;N-N&lt;/chem&gt; risulta 132\u00a0pm (legame corto, indice di parziale carattere di legame doppio) e quella &lt;chem&gt;N=O&lt;/chem&gt; risulta di 126 pm (legame pi\u00f9 lungo di quello nel cloruro di nitrosile, &lt;chem&gt;Cl-N=O&lt;/chem&gt;, che \u00e8 di 116\u00a0pm); l'angolo &lt;chem&gt;N-N-O&lt;/chem&gt; (114,3\u00b0) \u00e8 significativamente minore rispetto a quello atteso di 120\u00b0.\nLe \"N\"-nitrosammine sono comunemente descritte con la formula generale riportata sopra, con un legame semplice &lt;chem&gt;N-N&lt;/chem&gt; e un legame doppio &lt;chem&gt;N=O&lt;/chem&gt;; tuttavia, si trova che la barriera per la rotazione attorno al legame N-N \u00e8 notevole (~\u00a023\u00a0kJ/mol) e valori molto simili si trovano per la \"N\"-nitrosopirrolidina (NPYR) e la \"N\"-nitrosopiperidina (NPIP). Questo fatto, la notevole polarit\u00e0 e le anomalie nelle lunghezze di legame si accordano bene con un ibrido di risonanza tra le seguenti due forme limite:\nA temperatura ambiente la \"N\"-nitrosodimetilammina (NDMA) \u00e8 un liquido giallo, oleoso, molto solubile in acqua e in alcool, solubile in etere e nei solventi organici polari, come pure nei grassi; \u00e8 anche una molecola molto polare (formula_3, dove formula_4 \u00e8 il momento di dipolo elettrico e formula_5 \u00e8 il Debye) e il liquido ha notevole costante dielettrica (formula_6).\nLo studio delle dialchilnitrosammine in soluzione rivela che il sito energeticamente pi\u00f9 favorevole per la loro protonazione \u00e8 l'ossigeno, invece dell'atomo di azoto amminico: negli spettri RMN l'unica specie che si registra \u00e8 la nitrosammina \"O\"-protonata; l'isomero \"N\"-protonato \u00e8 previsto essere meno stabile per formula_7. Anche questa osservazione \u00e8 in evidente accordo con la risonanza vista sopra.\nSintesi e reattivit\u00e0.\nLe nitrosammine si ottengono per reazione dei nitriti con una ammina secondaria, che pu\u00f2 essere presente anche all'interno di una struttura proteica. La reazione richiede condizioni molto acide per favorire la formazione di acido nitroso a partire dai nitriti. L'acido nitroso formatosi viene protonato sull'ossidrile e subisce poi una scissione eterolitica generando lo ione nitrosonio, &lt;chem&gt;N \\equiv O^+&lt;/chem&gt;, e una molecola di acqua. Il nitrosonio \u00e8 la specie chimica che reagir\u00e0 con l'ammina per produrre la nitrosammina protonata che poi viene deprotonata dal solvente. Anche l'effetto delle alte temperature pu\u00f2 favorire la formazione di nitrosammine. Schematizzando l'intera reazione, si possono descrivere le seguenti due fasi:\nLe nitrosammine possono essere ossidate a nitroammine con peracidi:\nOppure possono essere ridotte a idrazine asimmetriche:\nQuesta riduzione pu\u00f2 essere fatta con vari reattivi e modalit\u00e0, tra i pi\u00f9 comuni abbiamo\nIn dipendenza delle condizioni di reazione pi\u00f9 o meno spinte possono formarsi, come sottoprodotti, le ammine secondarie &lt;chem&gt;R^1R^2N-H&lt;/chem&gt; (una denitrosazione con rottura del legame &lt;chem\u00bbN-N\u00ab/chem&gt;).\nEffetti sulla salute.\nLo studio di queste sostanze \u00e8 molto importante in ambito tossicologico, essendo molte \"N\"-nitrosammine classificate come cancerogene per gli animali.\nIl problema della genesi delle nitrosammine \u00e8 legato alla presenza di ione nitrato quale componente naturale degli alimenti, che risulta convertibile in ione nitrito gi\u00e0 a livello della bocca per azione delle ghiandole salivari, e all'uso di nitriti utilizzati come conservanti alimentari: tali nitriti trovano le condizioni ottimali per produrre \"N\"-nitrosammine all'interno dello stomaco o tramite trattamenti di cottura quali la frittura o l'arrostitura. Il possibile apporto alimentare di nitrosammine pu\u00f2 derivare da diverse fonti, quali ad esempio la birra, i vegetali, il pesce, la carne, i salumi e i formaggi. Le disposizioni legislative italiane fissano i limiti massimi di nitrito ammissibile in 150\u00a0mg per kg di prodotto, onde prevenire il raggiungimento di concentrazioni potenzialmente nocive. D'altra parte, ad esempio, l'uso di nitrito \u00e8 fondamentale per impedire il moltiplicarsi di microrganismi potenzialmente letali quali il \"Clostridium botulinum\". Le vitamine C ed E, oltre agli amminoacidi, sono utili inibitori della formazione di nitrosammine che vengono comunemente sfruttati nell'industria alimentare.Le nitrosammine sono presenti anche in fonti non alimentari, quali il fumo di sigaretta e i materiali plastici, sebbene studi abbiano dimostrato che, ad esempio, le nitrosamine presenti nei preservativi non abbiano rilevanza tossicologica. Questi composti provocano mutazione genetica tramite alchilazione del DNA, come ampiamente dimostrato negli animali da laboratorio e la loro assunzione alimentare \u00e8 associata col tumore dello stomaco e col cancro esofageo.\nFra gli inibitori alimentari:\nQuesti inibitori agiscono in ambiente extracellulare verso la nitrosazione (la formazione delle nitrosammine a partire da ammine secondarie e nitriti, nell'ambiente acido dello stomaco)."}
{"id": "1066806", "revid": "186864", "url": "https://it.wikipedia.org/wiki?curid=1066806", "title": "Arciconfraternita", "text": ""}
{"id": "1066812", "revid": "32698", "url": "https://it.wikipedia.org/wiki?curid=1066812", "title": "Stanford Linear Accelerator Center", "text": ""}
{"id": "1066816", "revid": "86599", "url": "https://it.wikipedia.org/wiki?curid=1066816", "title": "Lista di asteroidi (23001-24000)", "text": "Di seguito una lista di asteroidi dal numero 23001 al 24000 con data di scoperta e scopritore."}
{"id": "1066817", "revid": "6923", "url": "https://it.wikipedia.org/wiki?curid=1066817", "title": "Krugerrand", "text": "Il Krugerrand \u00e8 una moneta d'oro sudafricana coniata per la prima volta nel 1967 con l'obiettivo principale di sostenere sul mercato l'oro sudafricano. Il Krugerrand \u00e8 mezzo di pagamento legale in Sudafrica, anche se in origine non era stato inteso come vera e propria valuta.\nStoria.\nIl nome di questa moneta d'oro deriva dal ritratto di Paul Kruger impresso al dritto, mentre al rovescio si trova una gazzella (springbok), uno dei simboli nazionali del Sudafrica. Il nome \"Suid-Afrika/South Africa\" \u00e8 indicato insieme con il valore nominale in afrikaans e in inglese. Kruger fu un uomo politico della fine dell'Ottocento che fu presidente della Repubblica del Transvaal. Il Krugerrand fu la prima moneta in lingotti ad essere trattata al valore di mercato del suo effettivo contenuto in oro. Nel caso invece di altre monete d'oro precedenti, come la britannica Gold Sovereign, il valore nominale poteva divergere anche sensibilmente dal valore dell'effettivo contenuto in oro.\nIl Krugerrand \u00e8 stata inoltre la prima moneta a contenere un'oncia di oro fino e ad essere destinata a costituire uno strumento per il possesso legale dell'oro da parte di privati. In particolare, il fatto che il Krugerrand fosse un mezzo di pagamento legale, permetteva ai cittadini statunitensi di possederlo legalmente dato che in quel periodo la legge americana (cos\u00ec come quella di molti altri paesi tra cui l'Italia) vietava il possesso di oro in lingotti ma permetteva quello di monete d'oro straniere.\nTuttavia a seguito delle sanzioni contro il Sudafrica durante l'apartheid, negli anni settanta e ottanta in diversi Stati occidentali \u00e8 stata vietata l'importazione di Krugerrand d'oro, poi riammessa nel periodo 1990-1994. Nel periodo 1967-1969 sono state coniate 40\u00a0000 monete all'anno presso la Zecca di Pretoria. Nel 1970 la quantit\u00e0 di Krugerrand \u00e8 salita a 211\u00a0018 monete. La soglia del milione \u00e8 stata oltrepassata nel 1974 con 3,2 milioni di monete coniate mentre il record assoluto \u00e8 stato raggiunto nel 1978 con sei milioni di Krugerrand. Nel 1980 sono stati introdotti altri tre tagli, da 1/2, 1/4 ed 1/10 di valore. In totale sono stati coniati 54,5 milioni di pezzi.\nIn seguito alle sanzioni anti-apartheid la produzione di Krugerrand \u00e8 sensibilmente calata e ha raggiunto nel 1995 il suo record negativo con 8\u00a0285 monete da un'oncia. Il punto pi\u00f9 basso per il conio dell'intera serie di Krugerrand \u00e8 stato di 23\u00a0277 nel 1998. I livelli di produzione annua sono tornati a salire dal 2000 in poi anche se non sono tornati ai livelli precedenti all'introduzione delle sanzioni.\nIn origine il Krugerrand veniva venduto con una commissione del cinque per cento sul valore del suo contenuto in oro e veniva coniato in un unico taglio, quello da un'oncia, vale a dire 31,1035 grammi di oro fino. Attualmente il Krugerrand \u00e8 coniato in diversi tagli e la commissione \u00e8 soltanto dell'uno per cento sul prezzo di mercato dell'oro.\nDal momento che il Krugerrand \u00e8 coniato in una lega contenente il 91,67 per cento di oro puro (22 carati), una moneta pesa in realt\u00e0 1,0909 once pari a 33,93 grammi ed ha dunque un titolo di 22 carati. Il resto della massa della moneta \u00e8 costituito da 2,826 grammi di rame che d\u00e0 al Krugerrand il suo aspetto arancio a differenza di altre monete d'oro che vengono coniate in lega d'argento. L'utilizzo di una lega \u00e8 volto a rendere le monete d'oro pi\u00f9 resistenti e durature e a proteggerle meglio dai graffi.\nIl successo del Krugerrand ha fatto s\u00ec che anche altri stati produttori d'oro abbiano avviato il conio di proprie monete auree. Tra queste la Gold Maple Leaf canadese (1979), la Nugget australiana (1981) e la Gold Eagle statunitense (1986).\nNel 2006 in occasione di un'esposizione numismatica sono state coniate per la prima volta all'estero 500 serie comprendenti tutti i quattro tagli del Krugerrand. La Zecca di Stato di Berlino in Germania ha emesso le serie in collaborazione con la Zecca sudafricana. Una versione speciale del Krugerrand inserita nelle 500 serie commemorava il disegnatore del Krugerrand, il berlinese Otto Schultz.\nKrugerrand d'argento.\nIl Krugerrand \u00e8 sempre stato coniato in oro per ragioni storiche. Alcuni siti internet hanno offerto in vendita per anni \"Krugerrands d'argento\". Monete con lo stesso disegno del Krugerrand ma coniati in argento, queste monete per\u00f2 erano monete non ufficiali e che non avevano valore legale. Ma dal 2017 la Zecca del Sud Africa ha deciso di coniare anche le variante d'argento assecondando la richiesta del mercato e quindi ora si trovano in commercio Krugerrand d'argento che hanno realmente valore legale."}
{"id": "1066820", "revid": "120395", "url": "https://it.wikipedia.org/wiki?curid=1066820", "title": "Flagellato", "text": ""}
{"id": "1066826", "revid": "1305772", "url": "https://it.wikipedia.org/wiki?curid=1066826", "title": "Bari (disambigua)", "text": ""}
{"id": "1066827", "revid": "647919", "url": "https://it.wikipedia.org/wiki?curid=1066827", "title": "Rucola", "text": ""}
{"id": "1066829", "revid": "287204", "url": "https://it.wikipedia.org/wiki?curid=1066829", "title": "23583 Krivsky", "text": ""}
{"id": "1066831", "revid": "14806", "url": "https://it.wikipedia.org/wiki?curid=1066831", "title": "Dj Nike", "text": ""}
{"id": "1066833", "revid": "14806", "url": "https://it.wikipedia.org/wiki?curid=1066833", "title": "Micio P", "text": ""}
{"id": "1066835", "revid": "287204", "url": "https://it.wikipedia.org/wiki?curid=1066835", "title": "23444 Kukucin", "text": ""}
{"id": "1066836", "revid": "14806", "url": "https://it.wikipedia.org/wiki?curid=1066836", "title": "Indio (rapper)", "text": ""}
{"id": "1066838", "revid": "1494169", "url": "https://it.wikipedia.org/wiki?curid=1066838", "title": "Raio", "text": ""}
{"id": "1066840", "revid": "14806", "url": "https://it.wikipedia.org/wiki?curid=1066840", "title": "Quilo", "text": ""}
{"id": "1066842", "revid": "767487", "url": "https://it.wikipedia.org/wiki?curid=1066842", "title": "Gatto colourpoint", "text": "Con il termine colourpoint si intende la tipica colorazione a motivo siamese di alcune razze feline.\nEtimologia.\nDall'inglese colour (colore) e point (punta) vuol dire \"punte colorate\". Le punte sono quelle del corpo e vale a dire: muso; orecchie; zampe; coda; genitali nel caso dei gatti maschi.\nStoria.\nI tentativi di creare una razza che abbinasse alle tipiche e simpatiche marcature del gatto Siamese la ricca pelliccia dei Persiani risalgono alla prima met\u00e0 del '900. I primi risultati degli accoppiamenti fra Siamesi e Persiani effettuati in varie nazioni europee e soprattutto negli Stati Uniti d'America, non diedero risultati soddisfacenti, perch\u00e9 si stentava ad imporre all'elegante corporatura del Siamese un folto mantello. Dopo il secondo conflitto mondiale la selezione diede migliori risultati, soprattutto in Inghilterra, anche perch\u00e9 ci si orient\u00f2 a trasferire le caratteristiche del Siamese sulla struttura del Persiano, al posto di puntare all'ottenimento del mantello del Persiano sulla corporatura del Siamese, cio\u00e8 con muso, orecchie, zampe e coda focati di scuro. I colourpoint vennero presentati al pubblico ufficialmente nel 1955, anno nel quale furono riconosciuti dalle federazione feline inglese e statunitense.\nIl responsabile di questa particolare colorazione \u00e8 il gene Himalaiano. Per tale motivo spesso si usa dire \"Gatto Himalaiano\" per identificare un gatto colourpoint.\nIl pelo si colora principalmente nelle zone pi\u00f9 fredde del corpo (appunto i points), mentre nelle zone pi\u00f9 calde (come ad esempio la pancia) tende a rimanere pi\u00f9 chiaro. Le zone chiare non sono di un bianco puro, ma appaiono \"scolorite\" e della stessa tonalit\u00e0 dei points.\nQuesto gene agisce sul pelo in crescita. Per tale motivo i cuccioli nascono bianchi in quanto nella pancia della madre si trovano ad un'alta temperatura costante su tutto il corpo. Dopo la nascita le zone che si colorano per prime, contemporaneamente alla crescita del pelo nuovo, sono quelle pi\u00f9 esposte alla temperatura esterna: le punte delle orecchie.\nAlla prima settimana di vita anche la coda e le zampe prendono una sfumatura leggera colorata. La colorazione perfetta e completa in assoluto si ha a due anni di vita del gatto e dopo aver superato almeno una stagione invernale.\nLa fama dei persiani Colourpoint \u00e8 quella di essere tra tutti i persiani quelli pi\u00f9 vivaci, una caratteristica che deriva dall'incrocio con il gatto siamese.\nIl muso del gatto colourpoint.\nLa distribuzione del colore sul muso del gatto colourpoint ha una forma romboidale, chiamata \"maschera\" che si stacca nettamente dal colore delle orecchie.\nIl gene Himalaiano responsabile dello schiarimento del colore sul corpo agisce anche sul colore degli occhi. Essi assumono il colore azzurro o blu a seconda della razza. I Siamesi hanno gli occhi di un blu profondo, seguiti da altre razze come il Sacro di Birmania, Ragdoll ecc."}
{"id": "1066844", "revid": "287204", "url": "https://it.wikipedia.org/wiki?curid=1066844", "title": "\u00d3scar Ruiz", "text": "Carriera.\n\u00c8 riuscito fin da giovanissimo a conquistare un posto di primo piano nel panorama dei direttori di gara mondiali, come dimostrato dalle numerose designazioni prestigiose, e dal fatto che per ben 5 volte (2000, 2002, 2003, 2004 e 2005) \u00e8 risultato come il miglior direttore di gara sudamericano secondo le annuali classifiche redatte dalle IFFHS, relativamente al premio \"miglior arbitro dell'anno\".\nNominato internazionale all'et\u00e0 di soli 26 anni, gi\u00e0 nel 1999 viene designato per la finale di Copa Am\u00e9rica per nazioni sudamericane tra Brasile e Uruguay (arbitra anche nelle edizioni del 1995, 2001, 2004 e 2007).\nNel 2000 la sua ascesa continua con la finale della Coppa Intercontinentale tra e Boca Juniors.\nNel 2002, arriva la selezione per i mondiali di calcio in Corea e Giappone: in una rassegna iridata funestata da molti arbitraggi mediocri e sospetti, Ruiz risulter\u00e0 uno dei migliori fischietti del torneo (assieme all'italiano Pierluigi Collina, allo svizzero Urs Meier ed al danese Kim Milton Nielsen), e arbitra in tutto 3 gare, ovvero Corea del Sud - Polonia, Turchia - Cina ed il quarto di finale tra la Turchia e il Senegal.\nQuattro anni pi\u00f9 tardi, dopo aver preso parte anche ai mondiali di calcio FIFA under 17 in Per\u00f9 del 2005 e alla Gold Cup sempre nel 2005, si presenta ancora una volta ai mondiali di calcio in Germania, nutrendo grandi speranze di aggiudicarsi la finale (infatti per la rotazione geopolitica in vigore all'interno della FIFA, si dava per scontato alla vigilia che la finalissima non sarebbe andata ad un arbitro europeo, come invece era accaduto nel 2002). Ruiz trova un inadeguato arbitraggio in occasione della partita Paesi Bassi - Costa d'Avorio, che sarebbe rimasta l'unica sua presenza in quel Mondiale, la cui finale sarebbe invece finita all'argentino Horacio Marcelo Elizondo.\nNel dicembre 2006, un po' a sorpresa viste le prestazioni non entusiasmanti dell'ultimo periodo, viene designato per la semifinale del Mondiale per club FIFA, tra i messicani dell'Am\u00e9rica ed il Barcellona. Ha all'attivo anche quattro finali di Copa Libertadores (2002, 2003, 2007 e 2010), due di Copa Sudamericana (nel 2007 e nel 2010) e due di Recopa Sudamericana (nel 2006 e nel 2007).\nIn carriera vanta anche la partecipazione al torneo Fifa Confederations Cup del 1999 (in Messico) e del 2001 (in Corea del Sud e Giappone), al Campionato mondiale per club FIFA del 2000 (in Brasile) e ai mondiali under 20 del 2003 (negli Emirati Arabi Uniti) e del 2005 (nei Paesi Bassi).\nNel settembre 2009 viene convocato, per la terza volta, al Campionato mondiale di calcio Under-20 in programma in Egitto.\n\u00c8 l'unico arbitro colombiano inserito nella lista dei 30 ufficialmente convocati per i Mondiali di calcio in Sudafrica nel 2010 e tale esperienza \u00e8 per lui la terza consecutiva (primato detenuto assieme ad altri 18 fischietti della storia): qui dirige due partite, ovvero Grecia-Nigeria e Francia-Sudafrica.\nAl termine della stagione 2010/2011 annuncia il ritiro dall'attivit\u00e0 per diventare istruttore FIFA, e dal 1\u00ba gennaio 2012 entra a far parte ufficialmente della Commissione Arbitrale.\nNel gennaio 2012 viene denunciato dal collega German Mauricio Sanchez per presunte molestie sessuali risalenti ad un episodio del 2010, ma Ruiz respinge le accuse."}
{"id": "1066845", "revid": "14806", "url": "https://it.wikipedia.org/wiki?curid=1066845", "title": "Fatality (rapper)", "text": ""}
{"id": "1066849", "revid": "339392", "url": "https://it.wikipedia.org/wiki?curid=1066849", "title": "Ferencz Gyulaj", "text": ""}
{"id": "1066850", "revid": "124319177", "url": "https://it.wikipedia.org/wiki?curid=1066850", "title": "Scottish Cup", "text": "La Scottish Football Association Challenge Cup, abbreviata in Scottish Cup (in italiano Coppa di Scozia) \u00e8 la coppa nazionale scozzese di calcio. Organizzata dalla Scottish Football Association, fu istituita nel 1873, cosa questa che ne fa la pi\u00f9 antica competizione calcistica ufficiale di Scozia e la seconda pi\u00f9 antica del Regno Unito e del mondo.\nFormula del torneo.\nLa formula del torneo non \u00e8 mai cambiata fin dalla sua istituzione: le squadre si incontrano in partita unica in ordine di sorteggio, e chi perde l'incontro esce dal torneo. In caso di parit\u00e0 l'incontro viene rigiocato a campi invertiti. In caso di ulteriore parit\u00e0, a decidere saranno i tempi supplementari e l'eventuale spareggio ai calci di rigore (originariamente l'incontro si rigiocava a oltranza alternando i campi fino a che una delle due contendenti vincesse). Non esistono teste di serie e l'ammissione al torneo \u00e8 garantito a tutti i club, anche quelli non appartenenti al sistema del calcio di Lega, purch\u00e9 affiliati alla Scottish FA. Le squadre di Terza e Quarta Divisione entrano automaticamente al primo turno di Coppa, cos\u00ec come quattro squadre non appartenenti al sistema del calcio di Lega, che disputano un apposito torneo di qualificazione (diviso in due sezioni, chiamate rispettivamente Torneo di Qualificazione Settentrionale e Meridionale). Le squadre di Prima e Seconda Divisione entrano direttamente al terzo turno.\nFino ai quarti di finale, gli incontri vengono giocati a casa dei club partecipanti. Le quattro semifinaliste si incontrano in campo neutro, normalmente ad Hampden Park a Glasgow, e l\u00ec le vincitrici delle finali giocano anche la finale. Occasionalmente \u00e8 capitato che per ristrutturazioni Hampden Park non potesse ospitare la \"final four\", e in tale caso il compito \u00e8 stato demandato agli impianti concittadini di Celtic Park (sede del ) o Ibrox (sede dei Rangers).\n\u00c8 allo studio, a partire dalla stagione 2007-08, un nuovo sistema che prevede l'abolizione dei tornei di qualificazione per le squadre non facenti parte del sistema di Lega, e la diretta ammissione al sorteggio iniziale delle stesse, pi\u00f9 quattro squadre provenienti dalla Lega calcio giovanile.\nStoria.\nLa prima Coppa di Scozia, istituita nel 1873, fu disputata da 16 squadre. Si ritiene che l'incontro Renton - Kilmarnock 2-0, disputatosi a Glasgow il 18 ottobre 1873, sia stato il primo mai giocato in tale competizione (e, per estensione, la prima partita a carattere ufficiale della storia del calcio scozzese). La prima finale della Coppa fu Queen\u2019s Park - Clydesdale 2-0, giocata di fronte a circa 3.000 spettatori.\nCome detto, la formula non prevede teste di serie, quindi gli accoppiamenti, affidati al sorteggio puro, sono imprevedibili: \u00e8 quindi possibile avere un incontro di cartello gi\u00e0 nelle prime fasi del torneo, cos\u00ec come si pu\u00f2 - di converso - verificare il caso delle cosiddette \"ammazzagrandi\", in genere squadre di Terza o Quarta Divisione che, sfruttando l'inappellabilit\u00e0 dell'incontro singolo, talora eliminano compagini pi\u00f9 quotate e titolate: anche le due grandi storiche del calcio scozzese, le citate Celtic e Rangers, furono talora vittime di squadre di categoria inferiore: nel 1938 e nel 1967, per esempio, i Rangers furono eliminati rispettivamente dall'East Fife (Seconda divisione, addirittura vincitore di quell'edizione di Coppa) e dal Berwick (Terza Divisione). Pi\u00f9 recentemente il Celtic fu battuto dall'Inverness (zone basse della Scottish Premier League) nel 2000, e nel 2005, dal Clyde (Second Division, la terza serie).\nLa finale del 2006 si \u00e8 disputata il 13 maggio all'Hampden Park tra Heart of Midlothian e Gretna. Il dato \u00e8 notevole \"in primis\" perch\u00e9 per la prima volta dopo nove anni non \u00e8 stata presente in finale alcuna delle squadre dell'\"Old Firm\" di Glasgow (Celtic e Rangers) e, a seguire, perch\u00e9 quello del Gretna \u00e8 stato il primo caso in assoluto di una squadra di terza divisione in finale di Coppa di Scozia.\nStatistiche e record.\nMolti club al vertice di Scottish Premier League hanno vinto la coppa negli ultimi anni, a iniziare proprio dalle due storiche contendenti di Glasgow, Celtic e Rangers. Singolare il primato dell', che non ha vinto la Coppa per 114 anni, infatti vinse le prime due coppe nel 1887 e nel 1902, mentre il terzo successo \u00e8 arrivato soltanto nel 2016.\nOvviamente, il record di tornei vinti spetta alle due squadre di Glasgow: il ha vinto 40 edizioni della Coppa (l'ultima nel 2020), mentre i Rangers ne hanno vinte 33 (l'ultima nel 2009). Il Queen's Park vanta 10 vittorie (l'ultima, tuttavia, nel 1893), mentre, tra le pi\u00f9 recenti plurivincitrici, figurano l' (7 Coppe, tra il 1947 e il 1990) e gli Heart of Midlothian ( 8 Coppe, delle quali la prima vinta nel 1891).\nAll'archivio statistico della Coppa di Scozia appartiene anche la vittoria con il massimo scarto registrata in partita ufficiale nel calcio professionistico di tutti i tempi, Arbroath - Bon Accord 36-0 disputata il 12 settembre 1885.\nIl record d'affluenza per un incontro di finale fu registrato nell'edizione 1936-1937 a Glasgow: al match tra Celtic e Aberdeen assistettero ben 147.365 spettatori. Celtic e Aberdeen vantano anche il primato di aver disputato la prima finale decisa ai tiri di rigore, quella dell'edizione 1989-90, vinta dall'Aberdeen 9-8 dopo aver terminato 0-0 i tempi supplementari."}
{"id": "1066853", "revid": "122725181", "url": "https://it.wikipedia.org/wiki?curid=1066853", "title": "Giovanni Rappazzo", "text": "Il 22 marzo 1994 \u00e8 stato nominato Grande Ufficiale al merito della Repubblica Italiana per aver brevettato per primo il cinema sonoro.\nBiografia.\nNacque e visse a Messina, dove si diplom\u00f2 all'Istituto Tecnico Industriale Verona Trento, divenendo perito elettrotecnico. Insegn\u00f2 nella stessa scuola per lunghi anni.\nFratello di Luigi, proprietario dell'Eden Cinema Concerto, un locale all'aperto costruito a Messina nel 1912, in viale San Martino (Quartiere Lombardo), sulle macerie lasciate dal devastante terremoto del 1908, il giovane Giovanni si dilettava nella cabine di proiezione, un po' come il bambino Tot\u00f2 (interpretato da Tot\u00f2 Cascio), in \"Nuovo Cinema Paradiso\" di Giuseppe Tornatore.\nLa storia del brevetto non sfruttato.\nTra le sue invenzioni appunto il cinema sonoro nel 1914. L'intuizione gli venne lavorando nel cinema aperto insieme al fratello. Nel 1921, poco dopo la grande guerra, deposit\u00f2 il brevetto per la \"pellicola a impressione contemporanea di immagine e suoni\", ma non riusc\u00ec a vendere la sua invenzione, n\u00e9 a trovare finanziatori. Il brevetto scadde il 30 marzo 1924 e, non avendo la possibilit\u00e0 di rinnovarlo per mancanza di fondi, Rappazzo ne perse l'esclusiva di sfruttamento commerciale.\nLa Fox brevett\u00f2 un sistema di sonoro identico a quello di Rappazzo, che in perfetta buona fede aveva fornito ingenuamente alla casa cinematografica americana i suoi progetti e anche una pellicola sonora. La vicenda ricalca quella di Meucci rispetto all'invenzione del telefono."}
{"id": "1066858", "revid": "496707", "url": "https://it.wikipedia.org/wiki?curid=1066858", "title": "Discografia dei Nomadi", "text": "Questa che segue \u00e8 la lista di tutti i dischi pubblicati dalla band pop rock Nomadi.\nRaccolte.\nLa EMI \u00e8 la prima casa discografica del gruppo, e gi\u00e0 quando i Nomadi erano sotto contratto, ma soprattutto dopo la rescissione del contratto nel 1980, ha continuato a pubblicare raccolte di vecchi brani. Sono dischi ufficiali, ma non curati direttamente dai Nomadi, per questo vengono catalogati a parte.\nRaccolte Warner Music.\n\"Cos\u00ec come la EMI, anche la casa discografica Warner Music si \u00e8 occupata di pubblicare raccolte che, sebbene siano dischi a tutti gli effetti ufficiali, non sono curati dai Nomadi\"."}
{"id": "1066862", "revid": "174925", "url": "https://it.wikipedia.org/wiki?curid=1066862", "title": "Ginecologo", "text": ""}
{"id": "1066864", "revid": "287204", "url": "https://it.wikipedia.org/wiki?curid=1066864", "title": "Afrikaner Broederbond", "text": "LAfrikanerbond o Lega Afrikaner (nome attuale dellAfrikaner Broederbond o Fratellanza Afrikaner) \u00e8 un'associazione che mira a promuovere gli interessi della comunit\u00e0 afrikaner. Negli anni dell'apartheid la maggior parte dei ministri ne erano membri insieme ad influenti esponenti della Chiesa calvinista, a docenti universitari, professionisti, militari e funzionari di polizia. \u00c8 sempre stata opinione corrente (regolarmente smentita) che la decisioni pi\u00f9 importanti adottate dal Sudafrica negli anni dell'apartheid venissero adottate durante gli incontri del segretissimo Broederbond.\nNel 1979 il libro \"\" di Ivor Wilkins e Hans Strydom ha fatto grande scalpore poich\u00e9 conteneva, oltre ad un'ampia descrizione del Broederbond, un'appendice di 139 pagine con nome, professione ed altre informazioni su ciascun membro del Broederbond."}
{"id": "1066866", "revid": "1522738", "url": "https://it.wikipedia.org/wiki?curid=1066866", "title": "Juandissimo il Magnifico", "text": ""}
{"id": "1066867", "revid": "81195", "url": "https://it.wikipedia.org/wiki?curid=1066867", "title": "N-nitrosammina", "text": ""}
{"id": "1066868", "revid": "81195", "url": "https://it.wikipedia.org/wiki?curid=1066868", "title": "Nitrosammine", "text": ""}
{"id": "1066869", "revid": "81195", "url": "https://it.wikipedia.org/wiki?curid=1066869", "title": "Nitrosammina", "text": ""}
{"id": "1066870", "revid": "203463", "url": "https://it.wikipedia.org/wiki?curid=1066870", "title": "Partita lampo", "text": "Negli scacchi, la partita lampo (denominata blitz nel regolamento internazionale) \u00e8 una partita nella quale ogni giocatore ha a disposizione un tempo minore o uguale a 10' per completare la partita. Il tempo pi\u00f9 adottato, specialmente nelle partite amichevoli dei circoli, \u00e8 di 3' o 5'; a volte incrementati di qualche secondo per mossa se si ha a disposizione un orologio digitale (vedi orologio Fischer). Ad ogni modo, nel caso di partita con incrementi, il tempo totale deve comunque essere inferiore o uguale ai 10 minuti.\nLe partite lampo seguono le medesime regole del gioco tradizionale, con alcune eccezioni. Le pi\u00f9 importanti sono le seguenti:\nIl regolamento completo di questo tipo di partita \u00e8 reperibile in italiano sul sito della FSI nella sezione \"Blitz\" del Regolamento FIDE ufficiale (in vigore dal 1\u00ba luglio 2014)."}
{"id": "1066872", "revid": "1573940", "url": "https://it.wikipedia.org/wiki?curid=1066872", "title": "Union for Reform Judaism", "text": "L'Union for Reform Judaism (URJ), un tempo conosciuta come Union of American Hebrew Congregations (UAHC), \u00e8 un'organizzazione delle comunit\u00e0 ebraiche riformate in America del Nord. L'attuale presidente \u00e8 il Rabbino Eric H. Yoffie.\nFu fondata nel 1873 dal rabbino boemo Isaac Mayer Wise a Cincinnati, Ohio.\nNel 2005 oltre 900 sinagoghe erano affiliate all'URJ."}
{"id": "1066874", "revid": "339392", "url": "https://it.wikipedia.org/wiki?curid=1066874", "title": "Conservante alimentare", "text": ""}
{"id": "1066875", "revid": "9", "url": "https://it.wikipedia.org/wiki?curid=1066875", "title": "Partite lampo", "text": ""}
{"id": "1066877", "revid": "174925", "url": "https://it.wikipedia.org/wiki?curid=1066877", "title": "Borreliosi", "text": ""}
{"id": "1066878", "revid": "371529", "url": "https://it.wikipedia.org/wiki?curid=1066878", "title": "Alan Ford e il gruppo TNT contro Superciuk", "text": "Alan Ford e il gruppo TNT contro Superciuk \u00e8 un cortometraggio d'animazione diretto da Max Bunker che ha come protagonisti la banda del Gruppo TNT del fumetto Alan Ford. Una prima edizione, decisamente pi\u00f9 ridotta nei tempi, fu trasmessa nel 1981 su Rai Due nell'ambito del programma \"Buonasera con... Supergulp!\".\nAmpliato fino a raggiungere l'attuale metraggio, non \u00e8 mai stato trasmesso per intero in televisione e ha avuto diffusione solo tramite la VHS prodotta dalla Max Bunker Press, quale parte della raccolta di DVD pubblicati da \"La Gazzetta dello Sport\" nel 2010 dedicati ai \"Fumetti in TV\" ed infine pubblicato in uno specifico DVD prodotto dalla 1000VolteMeglio Publishing nel 2013.\nLa parte grafica del cartone animato \u00e8 stata curata da Paolo Piffarerio. La sigla, dal titolo \"Alan Ford e il gruppo T.N.T.\" \u00e8 cantata da Francesco Zitelli."}
{"id": "1066879", "revid": "648716", "url": "https://it.wikipedia.org/wiki?curid=1066879", "title": "V\u00e4sterbotten", "text": "Il V\u00e4sterbotten \u00e8 una delle province tradizionali (\"landskap\") situata nella parte settentrionale della Svezia. Ha un'estensione di e confina a sud con l'\u00c5ngermanland, ad ovest con il Lappland, a nord con il Norrbotten e ad est con il Golfo di Botnia.\nStoria.\nIn seguito alla Guerra di Finlandia del 1809 la vecchia provincia di V\u00e4sterbotten fu divisa in due parti, una svedese e l'altra finlandese. La parte settentrionale della Contea di V\u00e4sterbotten entr\u00f2 poi a far parte della contea di Norrbotten, ma con il passare del tempo l'identit\u00e0 provinciale ebbe il sopravvento ed oggi le due contee sono separate."}
{"id": "1066885", "revid": "119882083", "url": "https://it.wikipedia.org/wiki?curid=1066885", "title": "Formazione dei Nomadi", "text": "Questa che segue \u00e8 la lista di tutte le formazioni cambiate dal gruppo pop rock Nomadi, dagli esordi fino a oggi. Nonostante la formazione che va dal 1964 al 1969 non sia la prima del gruppo, e dal gruppo stesso come la \"formazione storica\", in quanto fu quella che incise i primi dischi del gruppo, e i pezzi pi\u00f9 famosi, suonati ancora oggi (come \"Dio \u00e8 morto\", \"Io vagabondo\", \"Noi non ci saremo\", \"Ho difeso il mio amore\", ecc).\nGli avvicendamenti nelle varie formazioni sono mostrati ponendo i nuovi componenti sempre in fondo rispetto ai membri precedenti cosa che, generalmente, \u00e8 stata fatta anche dal gruppo nei libretti interni dei dischi."}
{"id": "1066900", "revid": "287204", "url": "https://it.wikipedia.org/wiki?curid=1066900", "title": "Taranto (disambigua)", "text": "Taranto si pu\u00f2 riferire a:"}
{"id": "1066912", "revid": "339392", "url": "https://it.wikipedia.org/wiki?curid=1066912", "title": "Video clip", "text": ""}
{"id": "1066914", "revid": "1032083", "url": "https://it.wikipedia.org/wiki?curid=1066914", "title": "ANCI", "text": ""}
{"id": "1066919", "revid": "77358", "url": "https://it.wikipedia.org/wiki?curid=1066919", "title": "Associazione nazionale comuni italiani", "text": ""}
{"id": "1066922", "revid": "321546", "url": "https://it.wikipedia.org/wiki?curid=1066922", "title": "Ellissoide di riferimento", "text": "In geodesia, un ellissoide di riferimento \u00e8 una superficie definita matematicamente che approssima il geoide (con un errore accettabile), la vera forma della Terra, o di un altro corpo celeste.\nA causa della relativa semplicit\u00e0, gli ellissoidi di riferimento sono usati comunemente come superficie di riferimento per definire una rete geodetica e qualunque punto dello spazio di cui sia definita la latitudine, la longitudine e l'elevazione sull'ellissoide.\nPropriet\u00e0 dell'ellissoide.\nDal punto di vista matematico, un ellissoide di riferimento \u00e8 usualmente uno sferoide oblato (appiattito) i cui semiassi sono definiti:\nNel lavoro con geometria ellittica, diversi parametri sono comunemente utilizzati, che sono tutte funzioni trigonometriche di un'ellisse di eccentricit\u00e0 angolare, formula_3:\nLa rotazione della Terra causa un rigonfiamento all'equatore ed un appiattimento ai poli, cosicch\u00e9 il raggio equatoriale \u00e8 maggiore del raggio polare: formula_5. \nQuest\u2019appiattimento formula_6 determina quanto lo sferoide si avvicina alla forma sferica ed \u00e8 definito da:\nPer la Terra, formula_6 vale circa 1/300, che si traduce in una differenza di circa 20\u00a0km, e si sta lentamente riducendo su una scala di tempo geologica.\nAnche il rigonfiamento equatoriale subisce lente variazioni. Nel 1998 un\u2019inversione di tendenza ha portato il valore ad aumentare, forse a causa di una redistribuzione delle masse oceaniche dovuta alle correnti.\nFacendo dei confronti, la Luna \u00e8 meno ellittica della Terra, con un appiattimento di meno di 1/825, mentre Giove \u00e8 visibilmente appiattito con circa 1/15.\nTradizionalmente quando si definisce un ellissoide di riferimento si specifica il raggio equatoriale formula_1 (usualmente in metri) e l'inverso del rapporto di appiattimento formula_10. Il raggio polare \u00e8 quindi ricavato come:\nL'appiattimento teorico calcolato considerando la gravit\u00e0 e la forza centrifuga vale:\ndove formula_13 \u00e8 la velocit\u00e0 angolare, formula_14 \u00e8 la costante gravitazionale, e formula_15 \u00e8 la massa del pianeta.\nPer la Terra formula_16, vicino al valore misurato di formula_17. La differenza \u00e8 dovuta alla disomogeneit\u00e0 della densit\u00e0 della Terra, in particolare alla rigidezza del nucleo, che ha una densit\u00e0 notevolmente superiore al mantello.\nEllisse dato dalla sezione traversa.\nUno sferoide \u00e8 una figura di rotazione generata dalla rotazione di un'ellisse attorno all'asse minore. Coerentemente, l'asse minore coincide con l'asse di rotazione della Terra (distinto dall'asse magnetico e dall'asse orbitale).\nL'appiattimento dello sferoide \u00e8 legato all'eccentricit\u00e0 formula_18, dell'ellisse:\nEllissoide triassiale.\nSi definisce sferoide un ellissoide con due dei tre assi uguali. Raramente viene usato ai fini geoidici un ellissoide scaleno, in cui i tre assi sono diversi tra loro, detto anche triassiale formula_20. Viene usato per modellare corpi celesti minori, come piccole lune ed asteroidi. Ad esempio Telesto, una luna triassiale di Saturno, ha appiattimenti di 1/3 e 1/2.\nCoordinate geografiche ellittiche.\nSulla base degli ellissoidi di riferimento si definiscono i sistemi di coordinate geografiche, che identificano i punti sulla superficie dei corpi celesti in termini di latitudine (nord-sud) e longitudine (est-ovest).\nLa longitudine \u00e8 la misura dell'angolo di rotazione tra il meridiano zero e il punto da misurare. Per convenzione, nel caso di Terra, Sole e Luna, l'angolo viene espresso in gradi che spaziano tra i \u2212180\u00ba e i +180\u00ba, per gli altri corpi celesti si usano invece i valori da 0\u00b0 a 360\u00b0.\nLa latitudine \u00e8 la distanza angolare di un punto dai poli o dall'equatore, misurata lungo un meridiano. Essa assume valori compresi fra \u221290\u00ba e +90\u00ba, con lo zero in corrispondenza dell'equatore.\nLa comune latitudine, ovvero la latitudine geografica, \u00e8 l'angolo compreso fra il piano equatoriale e una linea che \u00e8 normale all'ellissoide di riferimento. Siccome \u00e8 dipendente dall'appiattimento, essa pu\u00f2 essere leggermente differente dalla \"latitudine geocentrica\" che \u00e8 l'angolo fra il piano equatoriale e una linea dal centro dell'ellissoide. Per corpi non terrestri si usano invece i termini \"planetografica\" e \"planetocentrica\".\nQuesti sistemi prevedono inoltre la scelta di un meridiano di riferimento o \"meridiano zero\". Nel caso della Terra si assume di regola il meridiano di Greenwich; per gli altri corpi celesti si utilizza come punto di riferimento un oggetto superficiale ben riconoscibile. Ad esempio, nel caso di Marte, il meridiano di riferimento passa per il centro del cratere Airy-0.\n\u00c8 possibile che molti sistemi di coordinate differenti siano definiti sullo stesso ellissoide di riferimento.\nLe coordinate di un punto geodetico sono normalmente riportate come latitudine e longitudine geodetica: cio\u00e8 la direzione nello spazio della normale geodetica contenente il punto e l'altezza del punto sull'ellissoide di riferimento. Utilizzando queste coordinate (Latitudine formula_21, longitudine formula_22 e altezza \"h\") \u00e8 possibile calcolare le coordinate rettangolari geodetiche come segue:\ndove\n\u00e8 il raggio di curvatura nel primo verticale.\nAl contrario dedurre formula_21, formula_22 e \"h\" dalle coordinate rettangolari richiede di procedere per iterazione\nSe formula_29,\nformula_30\nsi ripete finch\u00e9 formula_31: formula_32\nO, introducendo le latitudini geocentrica, formula_33, o parametrica o ridotta, formula_34, si ha:\nformula_35 and formula_36,\nformula_37\nformula_38\nSi ripete finch\u00e9formula_31 and formula_40:\nformula_41\nQuando si trova formula_21allora si pu\u00f2 isolare h:\nformula_43\nformula_44\nEllissoidi usati per la definizione dei punti sulla Terra.\nIl riferimento attualmente pi\u00f9 usato, grazie all'impiego nel contesto GPS, \u00e8 il WGS84.\nLa cartografia italiana \u00e8 realizzata impiegando l'ellissoide internazionale di Hayford, tranne il sistema catastale che adopera il sistema anteguerra basato sull'ellissoide di Bessel.\nI parametri di seguito elencati definiscono la forma degli ellissoidi storicamente impiegati.\nPer poter costituire un sistema di riferimento un ellissoide deve essere posizionato ed orientato.\nTradizionalmente gli ellissoidi di riferimento (e la loro realizzazione o datum) sono definiti localmente per meglio approssimare il geoide locale: di conseguenza non sono geocentrici.\nI moderni datum geodetici sono stabiliti con l'uso di tecnologia GPS, e sono quindi geocentrici. Il motivo principale \u00e8 che il moto orbitale dei satelliti \u00e8 relativo al centro di massa della terra. Una conseguenza positiva \u00e8 che l'ellissoide cos\u00ec definito mantiene la sua validit\u00e0 a livello globale (es. WGS 84).\nEllissoidi di riferimento per altri corpi celesti.\nGli ellissoidi di riferimento sono utili anche per mappare altri corpi celesti, come i pianeti, i loro satelliti, gli asteroidi e i nuclei delle comete. Alcuni corpi, gi\u00e0 accuratamente osservati, hanno alcuni ellissoidi di riferimento propri abbastanza precisi, come la Luna e Marte."}
{"id": "1066923", "revid": "47572", "url": "https://it.wikipedia.org/wiki?curid=1066923", "title": "Coordinate geografiche ellissoidiche", "text": ""}
{"id": "1066924", "revid": "15756", "url": "https://it.wikipedia.org/wiki?curid=1066924", "title": "Timb\u00f3", "text": "Timb\u00f3 \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau.\nStoria.\nImmigrati tedeschi guidati da Sr. Frederico Donner, si stabilirono nell'incrocio tra il fiume Benedito e il fiume dos Cedros, venendo dalla colonia di Blumenau.\nIn seguito arrivarono anche immigrati italiani e tirolesi di lingua italiana(trentini). Oggi queste etnie rappresentano ognuna circa la met\u00e0 della popolazione. La grande maggioranza degli immigranti che arrivarono a Timb\u00f3, erano prevalentemente originari della citt\u00e0 di Amburgo, del Meclemburgo-Pomerania Occidentale (Germania), della zona di Trento (ancora territorio dell'Impero Austroungarico) e di Chiavenna (tra il Lago di Como e St. Moritz) (Italia).\nLa citt\u00e0 di Timb\u00f3 fu fondata il 12 ottobre 1869 e divent\u00f2 municipio il 25 marzo 1934.\nMonumenti e luoghi d'interesse.\nMorro Azul (monte azzurro) Parco Ecologico Freymund Germer.\nSi trova a 18\u00a0km dal centro cittadino. \u00c8 il punto pi\u00f9 alto di Timb\u00f3, con 758 m s.l.m. di altitudine. La cima \u00e8 equipaggiata con una rampa per la pratica del volo libero, una struttura per camping che attira turisti attratti dal paesaggio. Nel tragitto, passando per strade tortuose, ci sono molte case tipiche e centenarie.\nGiardino Botanico (Parco di Esposizione Franz Damm).\nLocalizzato nel centro della citt\u00e0, possiede una grande area verde con laghi, struttura per campeggio e ristorante.\nMorro Arapongas.\nVisibile dal municipio, a 6\u00a0km dal centro, per\u00f2 di difficile accesso, \u00e8 frequentato per lo pi\u00f9 da persone amanti dell'avventura e dello sport, principalmente per la pratica del volo libero.\nDiga sul Rio Benedito.\nCostruita nel 1880 da immigranti tedeschi, si trova nel centro di Timb\u00f3. L'accesso \u00e8 dalla piazza Oscar Bremer, con il suo fico centenario. Avvicinandosi, l'ambiente diventa pi\u00f9 calmo, nonostante sia inserita in un contesto urbano.\nMuseo della Musica \u2013 Salone Hammermeister.\nStrumenti musicali di cinque secoli esposti in un salone da ballo costruito nel secolo passato. Localizzato in rua Edmundo Bell, Statale SC 477, km 5.\nMuseo dell'immigrante.\nIl museo dell'immigrante vuol essere un posto dove si possa contemplare la memoria, preservando la storia e l'identit\u00e0 della citt\u00e0 attraverso la rappresentazione delle abitudini e costumi di vita degli avi. Si trova in Avenida Get\u00falio Vargas, Centro."}
{"id": "1066933", "revid": "1902167", "url": "https://it.wikipedia.org/wiki?curid=1066933", "title": "Avvenimenti", "text": "Avvenimenti \u00e8 stato un settimanale italiano fondato nel 1989.\nLa testata era sottotitolata \"settimanale dell'Altritalia\". \u00c8 stata in Italia anche la prima rivista settimanale pubblicata in floppy per i non vedenti. Il primo numero \u00e8 uscito nel febbraio 1989.\nIl Gruppo editoriale era composto da Diego Novelli, Claudio Fracassi, Annibale Paloscia, Riccardo Orioles, Piero Pratesi, Michele Gambino. Poi si aggiunsero redattori come Silverio Novelli, Gianandrea Turi, Tiziana Ricci, Francesca Ferrucci, Bianca Madeccia, Marco D'Auria, Franco Fracassi, Giulia Salvagni, Paolo Petrucci, Antonio Roccuzzo e Claudio Fabretti. \nTra i fondatori della rivista c'erano padre Ernesto Balducci, Lidia Menapace, Elena Gianini Belotti, Callisto Cosulich, Ugo Pirro. Direttore responsabile fu Claudio Fracassi, gi\u00e0 direttore di \"Paese Sera\". Il progetto grafico della rivista era stato affidato a Piergiorgio Maoloni, nelle sue pagine hanno trovato tanto spazio illustrazioni e infografica.\nCome vi scrisse Novelli in un editoriale, l'idea iniziale era indirizzata verso la scelta del titolo \"No\", per sottolineare l'inequivocabile posizione di dissenso su quanto accadeva nell'Italia della fine degli anni ottanta. \nLa rivista costitu\u00ec una societ\u00e0 per azioni (Societ\u00e0 per Azioni Libera Informazione Editrice) per garantire la propria indipendenza e promosse la costituzione di oltre 400 circoli (L'Altritalia) per la diffusione locale. I circoli organizzavano sul territorio italiano numerose serate informative sui temi affrontati dalla rivista e segnalavano notizie alla redazione centrale. La rete rappresentava dunque un forte legame tra la rivista e i suoi lettori, che divenivano a tutti gli effetti produttori di controinformazione.\nLa struttura del settimanale consisteva in editoriali e inchieste di attualit\u00e0, sul mondo e sulla societ\u00e0, sulla cultura. Vanno citati gli inserti culturali e le serate di \"Avvenimenti\", iniziativa attraverso la quale, presentando un tagliando al botteghino del teatro, si poteva avere il relativo biglietto gratuito.\nFra gli editorialisti celebri il vescovo Luigi Bettazzi, Dario Fo, Lucio Manisco, Adriana Zarri. Hanno collaborato nelle sue pagine Guido Boursier, Fabio Giovannini, Valerio Calzolaio, Dino Frisullo, Tano D'Amico, Monica Di Sisto, con gli illustratori Pedro Scassa, Marco Gramigna, Alberto Ruggeri, Darius, Gianni Allegra, Gigi Piras.\nCon il nome \"Avvenimenti-Ultime Notizie\", dal 1998, la testata \u00e8 uscita anche con un'edizione quotidiana nelle province di Roma (tra i redattori Sebastiano Gulisano, Paola Pentimella Testa, Gianfranco Faillaci, Franco Fracassi, caporedattore centrale Michele Gambino), Modena e Reggio Emilia. Questa edizione ha dato molto spazio alle pagine locali che sono state curate da tre redazioni distinte nelle tre citt\u00e0.\nDopo alcuni anni di successo editoriale in cui la rivista era giunta a vendere fino a 55.000 copie alla settimana, il giornale ha attraversato una crisi che lo ha portato a cessare le pubblicazioni nel 2000. In seguito a un'operazione editoriale, dal 2002 la rivista \u00e8 tornata in edicola col nome originale, diretta da Adalberto Minucci e Giulietto Chiesa, con in redazione Marco Romani, Paola Pentimella Testa (gi\u00e0 redattrice di Avvenimenti-Ultime Notizie), Daniela Preziosi e Sebastiano Gulisano (gi\u00e0 redattore di Avvenimenti-Ultime Notizie). Nel 2006 si \u00e8 trasformata nell'attuale \"Left\". Appena due numeri dopo, i direttori Minucci e Chiesa sono allontanati dalla nuova propriet\u00e0. Saranno sostituiti da Alberto Ferrigolo e Andrea Purgatori. Nel 2007 lasciano il settimanale Daniela Preziosi e il caporedattore Marco Romani. Paola Pentimella Testa rimane redattrice del settimanale fino a gennaio 2008. "}
{"id": "1066936", "revid": "834", "url": "https://it.wikipedia.org/wiki?curid=1066936", "title": "Jan Axel von Blomberg", "text": ""}
{"id": "1066939", "revid": "599013", "url": "https://it.wikipedia.org/wiki?curid=1066939", "title": "Xhd", "text": ""}
{"id": "1066943", "revid": "1452073", "url": "https://it.wikipedia.org/wiki?curid=1066943", "title": "Par Ohmsford", "text": "Par Ohmsford \u00e8 un personaggio fittizio del romanzo fantasy \"Gli eredi di Shannara\" di Terry Brooks.\n\u00c8 il figlio di Mirianna e Jaralan Ohmsford; vive con loro ed il fratello Coll a Valle d'Ombra e ha il potere della canzone magica, quella capace di creare delle illusioni, come il suo antenato diretto Jair. Par ha un'ostinata dedizione alla storia della sua famiglia, e con il fratello Coll si impegna a narrarla alle genti dei domini periferici della Federazione utilizzando il potere della canzone magica per evocare immagini di altri tempi e di luoghi lontani. Tuttavia, i due fratelli furono notati da Rimmer Dall e dai suoi seguaci che avevano il compito di arrestare chiunque praticasse le arti magiche. Fortunatamente, riuscirono a scappare e lungo il percorso incontrarono il vecchio Cogline. Egli svel\u00f2 che i sogni che Par aveva avuto qualche tempo prima erano stati inviati da Allanon, e che lui, sua cugina Wren Elessedil, e suo zio Walker Boh dovevano recarsi immediatamente al Perno dell'Ade.\nGli verr\u00e0 affidato il compito di recuperare la Spada di Shannara per usarla contro gli Ombrati. Inizialmente dubiter\u00e0 della sua autenticit\u00e0 e ne \"I talismani di Shannara\" sar\u00e0 sul punto di credere alla menzogne di Rimmer Dall, il Primo Cercatore, ma alla fine, grazie al fratello e agli altri eredi di Shannara, capir\u00e0 la verit\u00e0, distruggendo Rimmer Dall e allontanando il male degli Ombrati dalle Quattro Terre.\nA seguito della sconfitta della Federazione, lui, suo fratello, e il suo amore Damson costruirono una locanda a Varfleet, dove avrebbero fornito del buon cibo, bevande e, naturalmente, le storie del passato. Molti anni dopo, la linea di sangue di Par si sarebbe concretizzata in altri due padroni della canzone magica: Grianne Ohmsford e Bek Ohmsford."}
{"id": "1066951", "revid": "1226", "url": "https://it.wikipedia.org/wiki?curid=1066951", "title": "Polo (rapper)", "text": ""}
{"id": "1066954", "revid": "1226", "url": "https://it.wikipedia.org/wiki?curid=1066954", "title": "Sha-One", "text": ""}
{"id": "1066958", "revid": "767487", "url": "https://it.wikipedia.org/wiki?curid=1066958", "title": "Long Island Music Hall of Fame", "text": "La Long Island Music Hall of Fame \u00e8 un'organizzazione localizzata a Lake Grove, nella Contea di Suffolk nello stato di New York. Attualmente funge da museo nello stato di New York; i piani di espansioni includono un museo della storia della musica della Long Island, un centro di risorse multimediali, una struttura scolastica, e servira anche come locazione per esibizioni musicali.\nPatrimonio musicale della Long Island.\nLa \"Hall of Fame\" consegna il \"Long Island Sound Award\" agli artisti musicali che hanno contribuito al \"patrimonio musicale della Long Island\" (\"Long Island's musical heritage\"), e tenne il suo primo gal\u00e0 il 15 ottobre 2006 presso il teatro comunale di Patchogue.."}
{"id": "1066961", "revid": "339392", "url": "https://it.wikipedia.org/wiki?curid=1066961", "title": "Computer portatili", "text": ""}
{"id": "1066962", "revid": "93328", "url": "https://it.wikipedia.org/wiki?curid=1066962", "title": "Associazione nazionale dei partigiani d'Italia", "text": ""}
{"id": "1066970", "revid": "1226", "url": "https://it.wikipedia.org/wiki?curid=1066970", "title": "Dj Simi", "text": ""}
{"id": "1066973", "revid": "119388317", "url": "https://it.wikipedia.org/wiki?curid=1066973", "title": "Grignano (Trieste)", "text": "Grignano (\"Grljan\" in sloveno) \u00e8 un quartiere del comune di Trieste.\nSi tratta di una piccola localit\u00e0 situata all'interno di una baia sul versante settentrionale del promontorio (chiamato un tempo \"punta di Grignano\") ove sorge il castello di Miramare, a circa 6\u00a0km a nord della citt\u00e0 di Trieste.\nIl toponimo deriverebbe da \"(praedium) Nirginianum\", ovvero \"terreno appartenente a Nigrinus\". La prima menzione \u00e8 del 1150, quando nello statuto delle selve viene indicata la localit\u00e0 Rivo S. Maria di Grignano come possedimento monastico. Gi\u00e0 nell'anno 1336 vi esisteva un ospizio e una piccola chiesa dedicata a San Canzian. Pi\u00f9 famoso \u00e8 la chiesa ed il monastero di Santa Maria a Grignano, fondato per volont\u00e0 del Patriarchi di Aquileia Massimo II nel 650 dai monaci benedettini bianchi di San Colombano. In seguito pass\u00f2 ai francescani fino al 1785 quando venne soppresso il monastero, il tutto ormai abbandonato ed in rovina venne demolito nel 1833, tranne una parte dell'ex monastero diventata un'abitazione privata.\nNel 1956 inizi\u00f2 la costruzione dell'attuale chiesa parrocchiale, dedicata alle Sante Eufemia e Tecla, completata nel 1958 e consacrata nel 1964. \nGrignano dal 1999 \u00e8 sede dell'Immaginario Scientifico di Trieste, mentre nella parte alta della localit\u00e0, chiamata Miramare, dal 1964, ha sede il Centro internazionale di fisica teorica, primo nucleo di quella cittadella della scienza che ha sede a Trieste. Hanno sede nel quartiere anche InterAcademy Partnership e The World Academy of Sciences.\nGrignano \u00e8 dal 2015 sede ufficiale del Raduno Pastori giunto, nell'Agosto 2019, alla sua undicesima edizione."}
{"id": "1066975", "revid": "767487", "url": "https://it.wikipedia.org/wiki?curid=1066975", "title": "Juan de O\u00f1ate", "text": "Biografia.\nO\u00f1ate nacque nella citt\u00e0 di Zacatecas in Nuova Spagna, da genitori provenienti dalla Spagna ed insediati nel nuovo territorio. Suo padre fu il conquistatore Crist\u00f3bal de O\u00f1ate. Il giovane O\u00f1ate inizi\u00f2 la sua carriera di neo-indigeno messicano combattendo presso la regione settentrionale della Nuova Spagna. Egli spos\u00f2 Isabel de Tolosa Cort\u00e9s Moctezuma, nipote di Hern\u00e1n Cort\u00e9s.\nNel 1595 gli venne ordinato, da parte del re Filippo II, di colonizzare la parte settentrionale del Rio Grande gi\u00e0 esplorata da Francisco V\u00e1zquez de Coronado nel 1540, da Chamuscado e Rodr\u00edguez nel 1581 e da Antonio de Espejo nel 1582. Il suo obiettivo era la diffusione del cattolicesimo fra la popolazione indigena stabilendo nuove missioni. Inizi\u00f2 la sua spedizione nel 1598, guadando il Rio Grande all'altezza dell'attuale Ciudad Ju\u00e1rez; attravers\u00f2 El Paso alla fine di aprile del 1598 dichiarando annesso al territorio spagnolo tutto il territorio al di l\u00e0 del fiume.\nQuell'estate la sua spedizione continu\u00f2 l'esplorazione del Rio Grande nei territori corrispondenti al nord del Messico attuale dove trov\u00f2 dei villaggi indiani. Egli fond\u00f2 la provincia di Santa F\u00e9 divenendone il primo governatore. Gaspar P\u00e9rez de Villagr\u00e1, un capitano della spedizione, fece la cronaca della conquista di O\u00f1ate nel suo poema epico \"Historia de Nuevo M\u00e9xico \" del 1610.\nO\u00f1ate si guadagn\u00f2 presto una reputazione di austero governatore da parte dei coloni spagnoli e degli indigeni. Egli pun\u00ec gli abitanti del villaggio indigeno di Acoma, che dopo aver invitato 12 dei suoi uomini ad entrare per prendere delle provviste, tennero loro un agguato e li uccisero. Nel processo che segu\u00ec venne deciso di amputare un piede a ciascun maschio con pi\u00f9 di 25 anni di et\u00e0.\nNel 1606, O\u00f1ate fu richiamato a Citt\u00e0 del Messico per un'inchiesta sulla sua condotta. Dopo la conclusione dei progetti definitivi per la costruzione della citt\u00e0 di Santa F\u00e9 rassegn\u00f2 le dimissioni a seguito dell'accusa di crudelt\u00e0 da parte degli indigeni e dei coloni. Venne bandito dal Nuovo Messico ma in seguito all'appello venne scagionato da ogni colpevolezza. O\u00f1ate rientr\u00f2 comunque in Spagna, dove il re lo nomin\u00f2 capo degli ispettori delle miniere spagnole. Mori in Spagna nel 1626, e venne definito come \"l'ultimo dei conquistatori\".\nO\u00f1ate \u00e8 onorato dagli angloamericani, americani spagnoli ed americani messicani per le sue rischiose esplorazioni, ma \u00e8 vilipeso da altri per la sua crudelt\u00e0 verso gli indiani di Acoma. Un monumento equestre in bronzo ad O\u00f1ate \u00e8 stato realizzato nel 1991 ad Espa\u00f1ola nel New Mexico. Nel 1998 il Messico celebr\u00f2 il quattrocentesimo anniversario, ma alcune persone tagliarono il piede destro della statua lasciando il messaggio \"il giusto \u00e8 giusto\". Lo scultore, Reynaldo Rivera, le rifuse il piede ma la linea di giunzione \u00e8 ancora visibile. Alcuni suggerirono di lasciare la statua mutilata, come memento simbolico dell'incidente della mutilazione dei piedi.\nNel 1997, la Citt\u00e0 di El Paso fu d'accordo ad incaricare lo scultore John Sherrill Houser di creare una statua del conquistatore. Ci vollero quasi 8 anni per la costruzione che venne realizzata a Citt\u00e0 del Messico. Il suo lavoro fu completato nei primi mesi del 2006. Costruita in pezzi separati, venne trasportata ad El Paso nel corso dell'estate. La citt\u00e0 di El Paso inaugur\u00f2, nel corso di una grande cerimonia che si \u00e8 tenuta il 21 aprile 2007, la statua di 34 tonnellate in onore del suo fondatore. Alla cerimonia avvennero alcune contestazioni da parte di indigeni Acoma. O\u00f1ate \u00e8 raffigurato sul suo cavallo rampante, mentre con la mano destra regge la dichiarazione dei diritti e nella sinistra le redini del suo destriero. Secondo John Sherrell Houser, \u00e8 la pi\u00f9 grande statua equestre esistente al mondo."}
{"id": "1066977", "revid": "1534511", "url": "https://it.wikipedia.org/wiki?curid=1066977", "title": "Large Electron-Positron Collider", "text": "Large Electron-Positron Collider (LEP) \u00e8 stato uno dei pi\u00f9 grandi acceleratori di particelle mai costruito. Ha operato al CERN di Ginevra a partire dal 1989. Era un anello di accumulazione circolare, di 27 chilometri di circonferenza, costruito in un tunnel sotterraneo al confine tra Svizzera e Francia, presso Meyrin e Prevessin, che collideva elettroni e positroni. \u00c8 stato disattivato nel 2000 e successivamente rimosso per fare posto al nuovo Large Hadron Collider (LHC).\nStoria.\nQuando LEP entr\u00f2 in funzione nel 1989 accelerava elettroni e positroni fino ad un'energia totale nel centro di massa di circa 91 GeV, sufficiente per la produzione del bosone Z, che ha appunto una massa di circa 91 GeV. L'acceleratore fu aggiornato successivamente per aumentare l'energia massima, migliorando la precisione delle misure sul suddetto Z e sui bosoni W\u00b1 (ciascuno dei quali ha una massa di circa 80 GeV), e permettendo di tentare la ricerca del bosone di Higgs. La massima energia raggiunta \u00e8 stata di 209 GeV nel 2000. \nLEP si basava, come tutti i grandi acceleratori circolari del CERN, sulla tecnologia del sincrotrone, unita al principio dell'anello di collisione materia-antimateria proposto da Bruno Touschek nel 1960. Il progetto di base della gigantesca macchina era lo stesso del suo pionieristico anello AdA, costruito nel 1962, pur con le ovvie complicazioni dovute alla scala enormemente superiore.\nDa un punto di vista della fisica di base, un collisore e+e- \u00e8 per molti versi preferibile alle altre alternative, dato che l'evento di annichilazione tra due leptoni d\u00e0 origine a prodotti di reazione relativamente semplici da analizzare ed interpretare. Nella collisione fra due adroni quali possono essere i protoni, invece, entra in gioco la forza forte, ed hanno luogo reazioni molto pi\u00f9 complesse e la produzione di grandi sciami di particelle che complicano di molto la rilevazione.\nSfortunatamente, per\u00f2, la scarsa massa degli elettroni fa s\u00ec che un fascio altamente accelerato di queste particelle irraggi via molta radiazione di sincrotrone, ovvero perda costantemente dell'energia cinetica convertendola in raggi X. Alle energie raggiunte da LEP, rimpiazzare costantemente l'energia perduta divenne estremamente difficile: nel corso degli anni il tunnel fu riempito al massimo possibile di cavit\u00e0 RF acceleratrici, utilizzandone ben 344 per spingere i fasci sino a 104,5 GeV. (All'inizio della campagna sperimentale ne erano state installate \"solo\" 128, e di minor potenza).\nPer questo motivo, \u00e8 probabile che LEP abbia raggiunto il limite massimo per la tecnologia del collisore elettrone-positrone, e dunque alla fine del 2000 fu spento e smantellato per consentire la costruzione del nuovo LHC nel suo tunnel: questa macchina utilizza protoni, e pur usando solo otto cavit\u00e0 \u00e8 al contrario limitata dalla forza dei suoi magneti di guida, non dalla capacit\u00e0 di accelerazione.\nDescrizione.\nRivelatori.\nLEP aveva quattro rivelatori, costruiti nei quattro punti dove i fasci di particelle ed antiparticelle venivano incrociati per consentire le collisioni. I quattro rivelatori a LEP furono: Aleph, Delphi, Opal e L3.\nRisultati.\nI risultati degli esperimenti di LEP hanno consentito di effettuare misure di \nprecisione e di verificare con accuratezza molte delle previsioni del Modello Standard. \nTra le misure pi\u00f9 importanti, la massa del bosone Z e del bosone W, \ne la determinazione del numero di neutrini leggeri.\nAl termine della presa dati, i dati dei quattro esperimenti LEP hanno dato\nindicazioni di una possibile presenza del bosone di Higgs con una massa\nvicina a 115 GeV. Tuttavia, il segnale \u00e8 risultato insufficiente per \ndeterminarne l'evidenza sperimentale. \u00c8 interessante notare che il valore \ndella massa del segnale osservato dal LEP \u00e8 anche molto vicino al valore misurato presso LHC (125,09 \u00b1 0,24) in seguito alla scoperta della particella."}
{"id": "1066979", "revid": "123063339", "url": "https://it.wikipedia.org/wiki?curid=1066979", "title": "Antoine-Vincent Arnault", "text": "Vita e opere.\nIntrapresi gli studi di diritto, si appassion\u00f2 alla poesia. Compose eroidi, elegie e romanze che fecero parlare di lui. Divenne segretario del gabinetto di Maria Teresa di Sardegna nel 1786. Poi intraprese una carriera drammatica con due successi, \"Marius \u00e0 Minturnes\" (ispirato alla storia della fuga di Caio Mario presso l'antica citt\u00e0 romana di Minturnae, raccontata da Plutarco, e quindi dal quadro omonimo di Jean-Germain Drouais) e \"Lucr\u00e8ce\" nel 1791 e 1792. Emigrato in Inghilterra durante il Terrore, fu arrestato al suo ritorno in Francia, poi subito liberato.\nSin da prima del Consolato, Arnault strinse amicizia con Napoleone Bonaparte, che lo incaric\u00f2 nel 1797 dell'organizzazione amministrativa delle Isole Ionie, occupate dalla Francia. Accompagn\u00f2 Napoleone nella Campagna d'Egitto, ma dovette interrompere il viaggio a Malta. Nel 1799, Napoleone lo fece nominare membro dell'Institut e gli procur\u00f2 un posto al ministero dell'Interno. Essendo stato Ministro della Pubblica Istruzione ad interim durante i Cento giorni, venne condannato all'esilio all'epoca della Seconda Restaurazione e radiato dall'Acad\u00e9mie nel 1816. Venne richiamato in Francia nel 1819 e, nel 1829, fu rieletto all'Acad\u00e9mie, della quale divenne segretario perpetuo nel 1833.\nFra le sue tragedie, la pi\u00f9 apprezzata dai suoi contemporanei fu \"Blanche et Montcassin, ou les V\u00e9nitiens\", rappresentata per la prima volta nel 1798. Talma, anch'egli amico di Napoleone, aveva il ruolo da protagonista in gran parte delle sue rappresentazioni. Nel 1817, il suo \"Germanicus\" provoc\u00f2 violenti scontri tra realisti e bonapartisti. Villemain disse del suo teatro: \u00abAutore tragico della scuola di Ducis, Arnault ha, nelle sue opere, mescolato alle antiche forme un nuovo grado di terrore e talvolta di semplicit\u00e0.\u00bb Arnault si fece apprezzare anche per le sue \"Fables\", il cui tono \u00e8 di frequente satirico, il che fece affermare a Scribe, suo successore all'Acad\u00e9mie: \u00ab\u00c8 Giovenale trasformatosi in fabulista... \u00c8 stato rimproverato a Florian di aver messo, nelle sue pastorali, troppe pecore; forse nelle favole di Arnault ci sono troppi lupi.\u00bb Arnault \u00e8 anche l'autore di una \"Vie politique et militaire de Napol\u00e9on\" e di canti e cantate alla gloria dell'Imperatore. I suoi \"Souvenirs d'un sexag\u00e9naire\", pubblicati nel 1833, furono apprezzati da Sainte-Beuve.\nUna sua poesia, \"La feuille\", pubblicata nelle \"Fables\" del 1802, fu letta nello \u00abSpettatore\u00bb del 1818 da Giacomo Leopardi, che la tradusse, e il Ranieri, secondo i desideri dell'amico, la introdusse nell'edizione del 1845 dei \"Canti\", dopo \"La ginestra\" e insieme con i \"Frammenti\":"}
{"id": "1066981", "revid": "1305772", "url": "https://it.wikipedia.org/wiki?curid=1066981", "title": "Aos", "text": ""}
{"id": "1066987", "revid": "81195", "url": "https://it.wikipedia.org/wiki?curid=1066987", "title": "Formula di Lewis", "text": ""}
{"id": "1066991", "revid": "339392", "url": "https://it.wikipedia.org/wiki?curid=1066991", "title": "Partite semi-lampo", "text": ""}
{"id": "1066993", "revid": "14691", "url": "https://it.wikipedia.org/wiki?curid=1066993", "title": "Musica disco", "text": ""}
{"id": "1066995", "revid": "32698", "url": "https://it.wikipedia.org/wiki?curid=1066995", "title": "Large Electron Positron collider", "text": ""}
{"id": "1066997", "revid": "122624409", "url": "https://it.wikipedia.org/wiki?curid=1066997", "title": "Tancredi d'Altavilla (1120-1138)", "text": "Secondo figlio di Ruggero II di Sicilia e della sua prima moglie Elvira di Castiglia, i suoi nonni materni furono Alfonso VI di Castiglia e la quarta moglie Isabella, figlia convertita di Al-Mutamid emiro di Siviglia.\nNel 1132 il re Ruggero cre\u00f2 il Principato di Taranto, comprendente le terre di Boemondo, e lo concesse al giovanissimo figlio Tancredi. A questo territorio un\u00ec il Principato di Bari tolto al feudatario ribelle Grimoaldo.\nTancredi mor\u00ec il 16 marzo 1138, e i due principati subirono sorti diverse: quello di Bari fu soppresso, e il territorio fu inglobato nel Ducato di Puglia del fratello maggiore Ruggero, mentre il Principato di Taranto fu concesso a Guglielmo, il pi\u00f9 giovane dei figli del re."}
{"id": "1067004", "revid": "793215", "url": "https://it.wikipedia.org/wiki?curid=1067004", "title": "Marco Antonio Cretico", "text": "Figlio di Marco Antonio Oratore e fratello di Gaio Antonio Ibrida, spos\u00f2 prima Numitoria, da cui non ebbe figli, e poi Giulia Antonia, la cugina di Gaio Giulio Cesare, da cui ebbe tre figli, il triumviro Marco Antonio, Gaio Antonio (pretore nel 44 a.C.) e Lucio Antonio (console nel 41 e artefice del \"Bellum Perusinum)\" ed una figlia, Antonia, poi diventata moglie di Publio Vatinio\nNel 75 a.C. divenne pretore. Grazie all'appoggio di Publio Cornelio Cetego e del console Marco Aurelio Cotta, nel 74 a.C. gli fu conferito il comando della flotta e la giurisdizione su tutte le coste del Mar Mediterraneo, al fine di eliminare la minaccia costituita dai pirati a oriente e a occidente. In quegli anni la pirateria aveva raggiunto il livello pi\u00f9 alto di organizzazione e di pericolosit\u00e0 e le loro navi avrebbero potuto sostenere Mitridate VI del Ponto nella contemporanea terza guerra mitridatica, come avevano gi\u00e0 fatto nella prima (88-85 a.C.).\nAntonio si dimostr\u00f2 avaro, facendo uso del proprio potere per ottenere pi\u00f9 denaro possibile dalle provincie sotto la sua autorit\u00e0, colpendo in particolare la Sicilia; al tempo stesso, non riusc\u00ec nell'impresa per la quale gli era stato conferito un cos\u00ec importante incarico. Organizz\u00f2 un attacco contro Creta, che si era schierata con i pirati, impegnando la flotta romana e quella degli alleati, ma venne sconfitto, avendo quasi tutte le navi affondate; pare che riuscisse a salvarsi solo per mezzo di un vergognoso trattato.\nMor\u00ec poco tempo dopo (71 a.C.) a Creta, e venne chiamato \"Cretico\"."}
{"id": "1067005", "revid": "93556", "url": "https://it.wikipedia.org/wiki?curid=1067005", "title": "Shivani Ghai", "text": "Biografia.\nCresciuta tra Europa, India e Canada, parla hindi ed inglese; ha partecipato alla quinta stagione del telefilm italiano \"Un medico in famiglia\", nel ruolo della dottoressa omeopata Sarita Dhavi. Ha studiato ed imparato la lingua italiana. Ha vissuto a Roma durante i mesi delle riprese della fiction, ora vive a Londra.\nDal 2014 al 2015 \u00e8 stata co-protagonista del telefilm statunitense \"Dominion\" in entrambe le stagioni.\nDoppiatrici italiane.\nNelle versioni in italiano dei suoi film, Shivani Ghai \u00e8 stata doppiata da:"}
{"id": "1067012", "revid": "1005847", "url": "https://it.wikipedia.org/wiki?curid=1067012", "title": "Pascal Lissouba", "text": "Ricopr\u00ec la carica di Primo ministro dal dicembre 1963 all'aprile 1966 e quella di Presidente dall'agosto 1992 all'ottobre 1997.\nBiografia.\nNato nella citt\u00e0 di Tsinguidi, nel Congo sud-occidentale (etnia nibolek), studi\u00f2 dapprima al liceo Felix Faure di Nizza (1948-52), e successivamente alla Scuola superiore di agricoltura di Tunisi e all'Universit\u00e0 di Parigi (1958-61). Fu insignito di una laurea \"honoris causa\" dall'Universit\u00e0 Louis Pasteur di Strasburgo (1974).\nRitornato in patria, inizi\u00f2 lavorando come impiegato al Dipartimento dell'agricoltura nel 1963, diventando Ministro dell'agricoltura (dal 1963 al 1966) e successivamente Primo ministro nel governo del Presidente Alphonse Massamba-D\u00e9bat. \nQuando l'esecutivo di Massamba-D\u00e9bat fu rovesciato (1968), Lissouba rest\u00f2 in carica nel governo del nuovo presidente Marien Ngouabi. Sospeso dall'attivit\u00e0 politica tra il 1969 e il 1971, nel 1973 entr\u00f2 a far parte del Comitato centrale del partito congolese dei lavoratori.\nFu successivamente arrestato con l'accusa di essere implicato in un fallito tentativo di colpo di Stato nel 1973, e nel 1977 fu condannato all'ergastolo per l'omicidio di Ngouabi. Evit\u00f2 la pena di morte, che in quell'occasione fu invece inflitta all'ex presidente Massamba-D\u00e9bat.\nRilasciato nel 1979, fu tuttavia esiliato in Francia, dove visse dal 1979 al 1990, insegnando genetica all'Universit\u00e0 di Parigi col gruppo di Georges Rizet e collaborando con l'UNESCO nella capitale francese e a Nairobi.\nQuanto l'allora presidente Denis Sassou-Nguesso fu costretto ad iniziare la transizione democratica nel Congo, Lissouba ritorn\u00f2 in patria e fond\u00f2 l'Unione Panafricana per la Democrazia Sociale, partito politico di ispirazione socialdemocratica. Fu eletto presidente in occasione delle elezioni presidenziali del 1992, quando, dopo aver ottenuto il 36% dei voti al primo turno, sconfisse al ballottaggio il candidato sostenuto dal Movimento Congolese per la Democrazia e lo Sviluppo Integrale, Bernard Kol\u00e9las, con il 61% dei consensi. Kol\u00e9las fu successivamente nominato sindaco di Brazzaville a seguito di un accordo tra i due esponenti politici.\nPresto emerse tuttavia un grave conflitto quando la coalizione di opposizione e le sue milizie accusarono Lissouba di brogli elettorali. La guerra civile fu evitata soprattutto per l'intervento del Gabon e della Organizzazione per l'Unit\u00e0 Africana. Isolati conflitti continuarono per\u00f2 sino al gennaio del 1995.\nNel 1997 il conflitto riprese con maggior forza quando Lissouba tent\u00f2 di disarmare le milizie fedeli al rivale Sassou-Nguesso. Dopo diciannove settimane di combattimenti, Sassou-Nguesso, aiutato dalle forze armate dell'Angola, riusc\u00ec a farsi proclamare presidente il 5 ottobre 1997. Le milizie fedeli a Lissouba continuarono tuttavia la guerriglia, e inflissero danni ingenti alla importante linea ferroviaria Brazzaville-Pointe Noire sino a che, nel dicembre del 1999, fu concordato un cessate il fuoco.\nLissouba avrebbe voluto tornare in Congo per le elezioni del 2002, ma nel dicembre del 2001 fu accusato e successivamente condannato in contumacia a Brazzaville per alto tradimento e malversazione.\nFino al 2004 in esilio a Londra, Lissouba visse poi a Parigi; \u00e8 morto nell'agosto del 2020, per le complicazioni della malattia di Alzheimer. Massone, era membro del Grande Oriente di Francia."}
{"id": "1067014", "revid": "438678", "url": "https://it.wikipedia.org/wiki?curid=1067014", "title": "Livello di collegamento", "text": ""}
{"id": "1067016", "revid": "58162", "url": "https://it.wikipedia.org/wiki?curid=1067016", "title": "Soluzioni tampone", "text": ""}
{"id": "1067017", "revid": "320578", "url": "https://it.wikipedia.org/wiki?curid=1067017", "title": "Piano di Benjoff", "text": ""}
{"id": "1067020", "revid": "174925", "url": "https://it.wikipedia.org/wiki?curid=1067020", "title": "Pace di Vienna (1809)", "text": ""}
{"id": "1067029", "revid": "287204", "url": "https://it.wikipedia.org/wiki?curid=1067029", "title": "Marco Antonio Oratore", "text": "Biografia.\nMembro della gens Antonia, inizi\u00f2 il proprio \"cursus honorum\" nel 113 a.C., ricoprendo la carica di questore, per poi divenire pretore con poteri proconsolari per la provincia romana di Cilicia nel 102 a.C.: il suo mandato fu quello di debellare i pirati che infestavano il mar Mediterraneo, ottenendo successi cos\u00ec grandi che il senato gli concesse un trionfo navale (100 a.C.).\nVenne eletto console nel 99 a.C. con Aulo Postumio Albino. Dovette resistere alla politica del partito di Lucio Appuleio Saturnino, in particolare osteggiando una legge agraria proposta dal tribuno della plebe Sesto Titio; ricopr\u00ec la carica di censore nel 97 a.C.; durante il mandato venne accusato di concussione da Marco Duronio, ma fu scagionato. Antonio ottenne un comando anche nel 90 a.C., durante la guerra sociale, contro i Marsi.\nIn occasione della guerra civile tra Gaio Mario e Lucio Cornelio Silla, Antonio, appartenente al partito aristocratico scelse di sostenere quest'ultimo. Pag\u00f2 con la vita la sua lealt\u00e0, poich\u00e9 quando Mario e Lucio Cornelio Cinna divennero i padroni di Roma, nell'87 a.C., fecero giustiziare Antonio: riusc\u00ec a far vacillare la volont\u00e0 dei soldati inviati ad ucciderlo, finch\u00e9 il loro comandante, Publio Annio, non gli tagli\u00f2 la testa e la port\u00f2 a Mario, il quale la fece affiggere ai rostra.\nEbbe due figli, Marco Antonio Cretico e Gaio Antonio Ibrida, che per\u00f2 non furono alla sua altezza; il figlio di Cretico fu il triumviro Marco Antonio.\nOratoria.\nLa reputazione di Antonio come grande oratore deriva, in mancanza di suoi discorsi conservati, dall'autorevole opinione di Marco Tullio Cicerone, che lo fa uno dei personaggi della sua opera \"De Oratore\", assieme a Lucio Licinio Crasso; dalla parte tenuta nell'opera \u00e8 possibile dedurre che Antonio aveva un'eloquenza naturale e non artificiale, caratterizzata dalla forza e dall'energia, pi\u00f9 che dalla ricercatezza e dalla perfezione.\n\u00c8 noto che pubblic\u00f2 un'opera, il \"De ratione dicendi\", come riferito da Cicerone (\"De Oratore\" I, 21) e Quintiliano (III, 6, \u00a7 45). Tra le sue principali orazioni:"}
{"id": "1067062", "revid": "124853395", "url": "https://it.wikipedia.org/wiki?curid=1067062", "title": "Scissione (chimica)", "text": "La scissione \u00e8 in chimica la rottura di un legame.\nSi avr\u00e0 una scissione omolitica (spesso detta anche scissione radicalica o omolisi) se ne segue una equipartizione degli elettroni tra i due atomi. Si avr\u00e0 una scissione eterolitica (spesso detta anche scissione ionica o eterolisi) se gli elettroni sono trattenuti da uno solo degli atomi.\nLa scissione di un legame richiede sempre il compimento di un certo lavoro, quindi un'energia maggiore o uguale la forza del legame da scindere, una qualsiasi scissione di un legame stabile \u00e8 sempre un processo endotermico.\nIn una reazione chimica, combinando, tramite somma algebrica secondo la prassi della termochimica, le entalpie di scissione di legame (negative) dei reagenti con le entalpie di formazione di legame (positive) dei prodotti \u00e8 possibile effettuare il calcolo approssimato dell'entalpia di reazione.\nScissione omolitica.\nUna \"scissione omolitica\" porta generalmente alla formazione di due radicali.\nIn generale per una qualsiasi molecola biatomica A:B (il simbolo \":\" indica i due elettroni condivisi), la reazione di omolisi pu\u00f2 essere schematizzata come segue:\nAd esempio se viene fornita energia termica ad una molecola di cloro in quantit\u00e0 sufficiente, questa si scinde omoliticamente, secondo la reazione:\nScissioni di tale tipo stanno alla base dei meccanismi radicalici e sono generalmente favorite dal calore o, pi\u00f9 frequentemente dall'irraggiamento con radiazione UV. Gli elettroni di valenza (indicati con il simbolo \"\u2022\") finiscono su due atomi diversi.\nScissione eterolitica.\nUna \"scissione eterolitica\" porta invece alla formazione di due ioni. In seguito ad eterolisi gli elettroni della coppia di legame finiscono entrambi sullo stesso atomo.\nPer una qualsiasi molecola biatomica A:B la scissione eterolitica porta alla formazione di due ioni, secondo la reazione:\noppure secondo la reazione:\nAvverr\u00e0 la prima o seconda reazione (che si distinguono per l'atomo che accoglie il doppietto elettronico, simboleggiato con \":\") a seconda che A sia pi\u00f9 elettronegativo di B o viceversa.\nAd esempio per il cloruro di sodio\nEssendo il cloro pi\u00f9 elettronegativo del sodio, \u00e8 il cloro ad acquisire gli elettroni di legame.\nL'atomo di sodio cede uno dei due elettroni di legame, divenendo un catione, all'atomo di cloro che diventa un anione: entrambi gli atomi hanno raggiunto l'ottetto. Questo genere di scissioni \u00e8 importante per descrivere reazioni quali quelle di addizione elettrofila o di sostituzione elettrofila aromatica, o reazioni di ionizzazione pi\u00f9 in generale. La scissione eterolitica pu\u00f2 essere favorita da alcuni fattori, quali l'elevata costante dielettrica del solvente (che favorisce la stabilizzazione tramite solvatazione), il calore e l'irraggiamento con radiazioni ionizzanti.\nNel caso in cui la scissione avvenga in corrispondenza di un legame con un atomo di carbonio (come spesso succede nell'ambito della chimica organica), il frammento formato dalla parte dell'atomo di carbonio sar\u00e0 un carbocatione o un carbanione (a seconda che questo abbia elettronegativit\u00e0 minore o maggiore rispettivamente rispetto all'altro frammento)."}
{"id": "1067072", "revid": "50026", "url": "https://it.wikipedia.org/wiki?curid=1067072", "title": "T.h.peloponnesica", "text": ""}
{"id": "1067074", "revid": "123343290", "url": "https://it.wikipedia.org/wiki?curid=1067074", "title": "Casal Monastero", "text": "Casal Monastero \u00e8 un'area urbana del Municipio Roma IV (ex Municipio Roma V) di Roma Capitale.\nSi trova a nord-est della capitale all'esterno del Grande Raccordo Anulare, nell'angolo nord-est formato con la via Tiburtina.\nStoria.\nLa frazione nasce negli anni 1992-96 con il piano di zona D7, con la realizzazione di edifici residenziali.\nIl nome proviene dall'omonimo Casale, il quale, a sua volta, lo ha preso dalla chiesa di Santa Maria in Monasterio presso San Pietro in Vincoli e proprietaria dei terreni.\nNell'area di Casal Monastero \u00e8 presente il Casale di Pratolungo con annessa torre medioevale che prende il nome dall'omonimo affluente di destra del fiume Aniene, il fosso di Pratolungo.\nLa strada principale, via di Sant'Alessandro, scavalca il fosso con un piccolo ponte di epoca romana.\nNel 2012 vengono approvate variazioni con il PdZ D1 octies Casal Monastero per il IV municipio e nel 2013 viene adottata nel piano esecutivo del nucleo di edilizia ex abusiva da recuperare n. 5.02 a/b, costituito da due sub-comparti \"a\" (Prato Lungo) e \"b\" (Casal Monastero).\nMonumenti e luoghi d'interesse.\nSiti archeologici.\nI siti di Casal Monastero Vecchio e Nuovo sono locati internamente al GRA, nel quartiere Q. XXX San Basilio.\nOdonimia.\nCon la via principale dedicata a Sant'Alessandro e la omonima via di Casal Monastero, le strade della frazione sono dedicate a localit\u00e0 (antiche citt\u00e0 e odierni comuni) e personaggi della Sabina, regione storica dell'Italia centrale. Vi sono poi alcuni toponimi di zona (Fondi di Monastero, Grotte di Torre Rigata, Torre di Pratolungo e Torre Rigata)."}
{"id": "1067078", "revid": "287204", "url": "https://it.wikipedia.org/wiki?curid=1067078", "title": "Earth (Vangelis)", "text": "Earth \u00e8 il secondo album in studio del musicista greco Vangelis, pubblicato nel 1973 dalla Vertigo Records.\nIl disco.\nL'album \u00e8 un primo esempio del genere progressive rock che and\u00f2 sviluppandosi nei primi anni settanta, nonostante in esso siano presenti brani di carattere New Age, come \"We Were All Uprooted\", dove Vangelis fa largo uso del Mellotron. Abbondanti sono anche le influenze etniche, come il sound di ispirazione indiana di \"Ritual\".\nI testi, scritti da Richelle Dassin e quasi tutti di senso astratto, vennero eseguiti da un gran numero di cantanti, tra cui un coro interamente maschile in \"He-O\" e \"Let it Happen\", ed il tenore Robert Fitoussi (meglio noto come F.R. David).\nMolti critici videro l'album come una progressione diretta dei materiali che Vangelis speriment\u00f2 nella sua band, gli Aphrodite's Child. Infatti, solo dal suo album successivo, Heaven and Hell, l'elettronica cominci\u00f2 ad avere il ruolo principale e il sound tipico del musicista inizi\u00f2 a formarsi.\nDiversamente dalla gran parte dei successivi lavori del musicista, questo album non venne rimasterizzato in CD fino al 1996, quando ne fu messa in commercio una versione nella sola Grecia.\nTracce.\nTutte le tracce sono state composte da Vangelis."}
{"id": "1067084", "revid": "27723", "url": "https://it.wikipedia.org/wiki?curid=1067084", "title": "S/2003 J 14", "text": ""}
{"id": "1067085", "revid": "87909", "url": "https://it.wikipedia.org/wiki?curid=1067085", "title": "Titoli indicizzati", "text": ""}
{"id": "1067088", "revid": "1305772", "url": "https://it.wikipedia.org/wiki?curid=1067088", "title": "Charazay", "text": "Charazay Basketball Manager \u00e8 un videogioco manageriale online di pallacanestro con iscritti da tutto il mondo (\u00e8 disponibile in 28 lingue), nato nel 2004.\nUna volta iscritti si riceve una squadra di pallacanestro da gestire in tutte le sue componenti. Si deve scegliere l'allenamento da far eseguire ai propri giocatori, impostare la tattica delle partite, acquistare o vendere giocatori, si possono pescare giovani dalla squadra giovanile.\nCampionati.\nLa propria squadra parteciper\u00e0 ad un campionato composto da 16 squadre, ma, visto l'alto numero di utenti iscritti (pi\u00f9 di 20.000), esistono un alto numero di campionati per ogni nazione presente nel gioco (sono 72 le nazioni attive).\nI campionati sono classificati in serie, quindi appena iscritti si riceve una squadra nelle serie pi\u00f9 basse e obiettivo del gioco \u00e8 ottenere promozioni nelle serie superiori fino a raggiungere la Serie A e contendersi lo scudetto.\nVi sono poi le coppe nazionali, la Champions League e la Coppa delle Coppe.\nInoltre, si disputano i Campionati Mondiali per nazionali maggiori, Under 21 ed Under 18.\nGli allenatori delle varie nazionali vengono scelti tra gli utenti del gioco della rispettiva nazione, tramite una votazione on line.\nAttualmente si sta disputando la ventinovesima stagione.\nAlbo d'oro.\nCharazay Champions League\nCharazay Champions League final MVP\nCharazay Cup Winners Cup \nCCL:5 ;2 ;1 ;1 ;1 ;1 \nCWC:4 ;2 ;1 ;1 ;1 ;1 ;1 ;1 \nI giocatori.\nOgni giocatore \u00e8 composto dalle seguenti caratteristiche:\ne dalle seguenti abilit\u00e0, con un valore compreso tra 0 e 30:\nL'economia.\nLe voci che compongono le entrate della propria squadra sono le seguenti: sponsor; merchandising; biglietti; giocatori venduti; entrate occasionali.\nLe spese invece sono composte da: stipendi giocatori; stipendi allenatori; giocatori acquistati; costi palazzetto; spese servizi; spese occasionali.\nCampionati mondiali.\nFormula\n\u00c8 uguale per tutte e tre le competizioni fra nazionali.\nPreliminari\nLe ultime 16 squadre del ranking mondiale giocano gli spareggi, accoppiate simmetricamente. Le vincenti accedono ai gironi di Qualificazione ai Campionati Mondiali, le perdenti si sfidano nella Coppa delle Nazioni.\nQualificazioni\nLe 64 squadre partecipanti alle Qualificazioni vengono suddivise in 8 gironi da 8 squadre. Le prime 3 classificate di ogni girone accedono ai Campionati Mondiali.\nPrima fase a gironi\nLe 24 vengono suddivise in 4 gironi da 6 squadre. Le prime 3 di ogni girone accedono al turno successivo, conservando i punti ottenuti con le altre squadre qualificate.\nSeconda Fase a gironi\nLe 12 squadre rimanenti formano 2 gruppi da 6, sfidando le 3 squadre del girone abbinato a quello iniziale. Le prime 4 classificate di ogni girone si qualificano per gli ottavi di finale.\nFase a eliminazione diretta\nLe squadre si affrontano in uno scontro unico. Le perdenti della semifinale giocano la finale per il 3\u00ba e il 4\u00ba posto. La finale per il 1\u00ba e il 2\u00ba posto \u00e8 sempre l'ultimo evento delle stagioni dispari, mentre le finali dei campionati giovanili lo sono delle stagioni pari.\nAlbo d'Oro\nNazionali Maggiori\nNazionali U21\nNazionali Under 18\nFino alla stagione 11 esisteva un'unica selezione giovanile, l'Under 19. L'ultimo mondiale Under 19 fu vinto dalla Spagna sconfiggendo in finale Israele."}
{"id": "1067093", "revid": "6923", "url": "https://it.wikipedia.org/wiki?curid=1067093", "title": "Corrado Calabr\u00f2", "text": "Biografia.\nAttivit\u00e0 letteraria.\nCorrado Calabr\u00f2 ha trascorso le estati della sua infanzia e della sua adolescenza in una casa ai bordi del mare. \u00c8 l\u00ec che ha scritto, tra i 15 e i 18 anni, le sue prime poesie, pubblicate poi nel 1960 dall\u2019editore Guanda di Parma col titolo \"Prima attesa.\"\nSono venuti poi altri ventitr\u00e9 volumi, tra cui \"Rosso d'Alicudi\", pubblicato nel 1992 da Mondadori, \"Una vita per il suo verso\", Oscar Mondadori, 2002, \"La stella promessa\", nella collezione \u201cLo Specchio\u201d di Mondadori, 2009, \"Quinta Dimensione\", Oscar Mondadori 2018, che \u00e8 la pi\u00f9 completa opera poetica di Calabr\u00f2.\nNel 2013 fece discutere una sua presunta candidatura al premio Nobel per la Letteratura, ripresa da alcuni quotidiani. In realt\u00e0 fu invitato alla 13\u00aa \u201cSettimana della Lingua Italiana nel Mondo\u201d in Svezia,[2] e, in quel contesto, present\u00f2 le sue ultime traduzioni in svedese, \"Den utvalda stj\u00e4rnan e\" \"Vid slocnad m\u01fbne\", alla presenza di alcuni Accademici.\nIncarichi in magistratura.\nDopo una laurea in giurisprudenza conseguita nel giugno 1957 all'universit\u00e0 di Messina, col massimo dei voti e la lode, Calabr\u00f2 \u00e8 stato magistrato prima della Corte dei Conti e poi, dal 1968 al 2008, del Consiglio di Stato, del quale nel 1976 \u00e8 diventato presidente di sezione. Nell'organismo di vertice della giustizia amministrativa ha esercitato le sue funzioni sia nelle sezioni giurisdizionali che in quelle consultive ed \u00e8 stato anche addetto al Consiglio di giustizia amministrativa per la Regione Siciliana, l'organismo di secondo grado della giustizia amministrativa nell'ordinamento a statuto speciale dell'isola. Dal 1990 \u00e8 stato presidente aggiunto della Terza sezione del Consiglio di Stato, passando alla Quinta nel 1996.\nL'anno successivo \u00e8 diventato presidente titolare della III sezione, incarico mantenuto fino al 31 dicembre 2000. Nel mese di luglio del 1999 \u00e8 stato eletto presidente dell'Associazione magistrati del Consiglio di Stato, incarico che ha conservato fino al mese di settembre del 2001. Il 1\u00ba gennaio 2001 \u00e8 diventato presidente titolare della Sezione per gli atti normativi. Il 1\u00ba ottobre dello stesso anno \u00e8 diventato presidente del Tribunale amministrativo regionale del Lazio, presiedendo anche la I sezione, che si occupava della funzione pubblica nell'economia e in particolare dell'Antitrust, della Consob, della Banca d'Italia, della Presidenza del Consiglio e del Ministero della Giustizia. Presidente aggiunto del Consiglio di Stato nel 2008.Presidente onorario del Consiglio di Stato dal 2009.\nLe sue sentenze sul giudizio di ottemperanze e sulla legittimazione ad agire (\"cd chiunque\") hanno innestato una svolta decisiva nella giurisprudenza.\nCalabr\u00f2, specialista di diritto del lavoro e di diritto amministrativo, \u00e8 autore di alcuni saggi in materia.\nIncarichi nella pubblica amministrazione.\nAccanto agli incarichi in magistratura, Calabr\u00f2 ha ricoperto numerosi incarichi nella pubblica amministrazione. Dal 1963 al 1968 ha seguito Aldo Moro alla presidenza del Consiglio dei ministri, guidando la segreteria tecnico-giuridica di Palazzo Chigi. Negli anni successivi \u00e8 stato capo di gabinetto dei ministeri del Bilancio, del Mezzogiorno, della Sanit\u00e0, dell'Industria, dell'Agricoltura, della Marina mercantile, delle Poste e telecomunicazioni, della Pubblica istruzione e dell'universit\u00e0, delle Politiche comunitarie e delle Riforme istituzionali. Consigliere giuridico del Ministro degli Esteri dal 1969 al 1972. Capo dell\u2019Ufficio legislativo dei Ministeri del Bilancio e del Tesoro.\nDal 2002 al 2005 \u00e8 stato Presidente del Comitato consultivo permanente per il diritto d'autore. Il 9 maggio 2005 \u00e8 stato nominato, con decreto del presidente della Repubblica, su indicazione del Consiglio dei ministri e col voto favorevole del Parlamento, presidente dell'Autorit\u00e0 per le Garanzie nelle Comunicazioni, carica che ha ricoperto fino a luglio 2012.\nRiconoscimenti.\nNumerosi (un'ottantina) i premi ricevuti in Italia; di essi -dice Calabr\u00f2- \"resta, a distanza di tempo, soprattutto il ricordo di incontri che hanno lasciato un segno\".\nPer la sua opera letteraria, l'universit\u00e0 Mechnikov di Odessa, l'universit\u00e0 Vest Din di Timi\u0219oara e l'universit\u00e0 statale di Mariupol gli hanno conferito, rispettivamente nel 1997, nel 2000 e nel 2015, la laurea \"honoris causa\". Nel 2016 l'universit\u00e0 Lus\u00f3fona di Lisbona gli ha attribuito il Riconoscimento Dami\u00e3o de G\u00f3is.[1]. Al suo libro spagnolo, \"Acu\u00e9rdate de olvidarla\", \u00e8 stato conferito il \"Premio Internacional de Literatura \u201cGustavo Adolfo B\u00e9cquer\u201d 2015\".\nCavaliere di Gran Croce dell'Ordine al merito della Repubblica italiana (dal 1987); Cavaliere di Gran Croce dell'Ordine Costantiniano di San Giorgio. Medaglia d'oro al merito della sanit\u00e0 pubblica per l'incidente dell'ICMESA di Seveso.\nNel luglio 2018 l\u2019Unione Astronomica Internazionale, su proposta dell\u2019Accademia delle Scienze di Kiev, gli ha dedicato un asteroide, 291855 Calabr\u00f2corrado per avere rigenerato la poesia aprendola, come in sogno alla scienza.\nOpere.\nLe poesie di Corrado Calabr\u00f2 sono state tradotte in una ventina di lingue e pubblicate all'estero in pi\u00f9 di trenta libri. Numerose sono le trasposizioni teatrali e musicali dei suoi versi \u2013di cui una in musica sinfonica-, con recital in una trentina di citt\u00e0, anche all\u2019estero.\nDelle sue poesie sono in circolazione vari compact disc con le voci di Achille Millo, Riccardo Cucciolla, Giancarlo Giannini, Walter Maestosi, Paola Pitagora, Alberto Rossatti, Daniela Barra.\nCalabr\u00f2 ha pubblicato anche alcuni saggi critici, tra cui: \"Il poeta alla griglia\", \u201cL\u2019illuminista\u201d, dicembre 2003, ed \u00e8 autore di un romanzo, \"Ricorda di dimenticarla\" (Newton &amp; Compton, 1999), finalista al premio Strega del 1999, tradotto in rumeno e in spagnolo."}
{"id": "1067094", "revid": "486946", "url": "https://it.wikipedia.org/wiki?curid=1067094", "title": "Oliver Hazard Perry (fregata)", "text": ""}
{"id": "1067095", "revid": "289247", "url": "https://it.wikipedia.org/wiki?curid=1067095", "title": "Provincia Autonoma degli Ebrei", "text": ""}
{"id": "1067096", "revid": "78273", "url": "https://it.wikipedia.org/wiki?curid=1067096", "title": "Standard SM-2MR", "text": ""}
{"id": "1067100", "revid": "339392", "url": "https://it.wikipedia.org/wiki?curid=1067100", "title": "Charles F. Adams (cacciatorpediniere)", "text": ""}
{"id": "1067101", "revid": "92723", "url": "https://it.wikipedia.org/wiki?curid=1067101", "title": "Scissione", "text": "Il termine scissione indica generalmente una separazione. Assume alcuni significati pi\u00f9 particolari in relazione all'ambito in cui viene utilizzato."}
{"id": "1067117", "revid": "1762097", "url": "https://it.wikipedia.org/wiki?curid=1067117", "title": "Santa Clara", "text": "Santa Clara (spagnolo e portoghese per \"Santa Chiara\") \u00e8 un toponimo comune in luoghi lusofoni e ispanofoni:"}
{"id": "1067120", "revid": "767487", "url": "https://it.wikipedia.org/wiki?curid=1067120", "title": "The Soul Sessions", "text": "The Soul Sessions \u00e8 il primo album della cantante inglese Joss Stone, prodotto a Miami da Steven Greenberg, Mike Mangini, Ahmir Khalib Thompson, Betty Wright.\n\u00c8 uscito il 16 settembre 2003 negli Stati Uniti e il 24 novembre in Inghilterra."}
{"id": "1067125", "revid": "73843", "url": "https://it.wikipedia.org/wiki?curid=1067125", "title": "Pannello a sandwich", "text": "Per pannello a sandwich (o struttura a sandwich) si intende un elemento costituito da due strati resistenti, detti \"pelli\" o \"facce\", distanziati tra loro e collegati rigidamente ad un elemento connettivo che prende il nome di \"core\": la struttura cos\u00ec composta ha un comportamento statico notevolmente migliore delle singole parti da cui \u00e8 costituita.\nIl core \u00e8 in genere un materiale leggero e poco resistente, che permette di distanziare le pelli, composte di materiale nobile e di spessore ridotto.\nLe pelli sono preposte alla distribuzione dei carichi nel piano, la presenza del core \u00e8 invece utile ad aumentare il valore della rigidezza flessionale del pannello, che dipende dalla distanza delle lamine dal piano medio. L'impiego di tale struttura \u00e8 quindi paragonabile al concetto della trave con sezione a I, dove l'anima serve ad aumentare la rigidezza flessionale nella direzione della stessa. Distanziando le pelli si ottiene un incremento notevolissimo della rigidezza rispetto a un pannello costituito soltanto da uno spessore di materiale pari a quello delle due facce, con un incremento di peso ridottissimo. Per queste ragioni negli ultimi quaranta anni nell'industria aerospaziale si \u00e8 sempre pi\u00f9 consolidato l'impiego di \"pannelli sandwich\".\nUn esempio pi\u00f9 comune di pannello sandwich \u00e8 costituito da quel cartone in cui gli strati esterni piani sono separati da uno strato di cartone ondulato.\nPelli.\nLe pelli sono solitamente costituite di materiale dall'elevata resistenza meccanica, che pu\u00f2 essere un materiale composito in fibra di vetro, carbonio o kevlar, o anche di alluminio sottile o acciaio.\nCore.\nPer il core vengono impiegate strutture con celle a nido d'ape (honeycomb), schiume oppure altri materiali.\nCelle a nido d'ape.\nLe celle a nido d'ape vengono ottenute in vari modi: \nSi ricordano alcuni problemi di instabilit\u00e0 locale o globale che presentano sandwich con honeycomb core:\nSchiume.\n Si definiscono \"schiume\" quei materiali cellulari ottenuti mediante la dispersione di un gas in un materiale plastico solido. La schiuma pu\u00f2 essere:\nLa schiuma pu\u00f2 essere allo stato liquido, se viene immessa a pressione nello stampo unitamente al gas, oppure in blocchi solidi semilavorati che vengono opportunamente tagliati e lavorati. Le schiume sono facilmente lavorabili e hanno basso costo, e per questo sono solitamente usate per costruire pannelli sandwich, nonostante le loro caratteristiche meccaniche siano inferiori a quelle del nido d'ape. Presentano ottime caratteristiche di isolamento termico e acustico, ottima capacit\u00e0 di smorzamento delle vibrazioni e resistenza agli urti.\nAltri.\nAltri materiali in uso sono:\nAdesivo strutturale.\nL'adesivo \u00e8 necessario per unire le pelli al core. Si utilizzano adesivi a film con caratteristiche molto simili a quelle delle resine che costituiscono le matrici nei materiali compositi, per cui \u00e8 necessaria la polimerizzazione in autoclave. Esistono diverse formulazioni chimiche a seconda della natura dei materiali da unire (metallo-metallo, metallo-composito, composito-composito).\nComportamento meccanico.\nIl modo \"giusto\" di lavorare un pannello sandwich \u00e8 a flessione e a taglio. Esso viene schematizzato come una piastra e il suo comportamento flessionale \u00e8 regolato dalla nota formula:\nLa rigidezza flessionale \u00e8 data dalla somma dei contributi del core e delle pelli:\nI cui momenti d'inerzia, per unit\u00e0 di larghezza, valgono rispettivamente:\ne\nSostituendo nella prima equazione e dividendo numeratore e moltiplicatore per formula_5, spessore totale del pannello, si ottiene:\ndove:\nMentre con formula_8 si \u00e8 indicato il modulo di Young equivalente del pannello.\nApplicazioni.\nAirbus A380.\nIl nuovo Airbus A380 utilizza un nuovo tipo di honeycomb realizzato in kevlar, che si ritrova in applicazioni come i pannelli interni e i flap delle ali. A parit\u00e0 di peso, il kevlar \u00e8 cinque volte pi\u00f9 resistente dell'acciaio e il suo impiego consente sostanziali risparmi di peso.\nTerminal 3 dell'Aeroporto di Shenzhen-Bao'an.\nLa copertura del terminal, inaugurato il 28 novembre nel 2013, \u00e8 realizzata su progetto degli architetti italiani Massimiliano e Doriana Fuksas: fra le caratteristiche salienti della nuova realizzazione che copre una superficie di 500 000 metri quadrati e che all'interno contiene 63 gates e uno spazio commerciale, vi \u00e8 la forma della copertura che ricorda una manta ed \u00e8 rivestita da una doppia pelle a nido d'ape. La struttura \u00e8 lunga 1,5 chilometri e larga 80 metri."}
{"id": "1067133", "revid": "15756", "url": "https://it.wikipedia.org/wiki?curid=1067133", "title": "Sterlina di Gibilterra", "text": "La sterlina di Gibilterra (ISO 4217 GIP) \u00e8 la valuta utilizzata a Gibilterra. Equivale alla sterlina britannica, con cui \u00e8 scambiabile alla pari.\nStoria.\nFino al 1898 la situazione della valuta di Gibilterra era complicata, come sistema basato sul reale di Gibilterra, impiegato con le valute britanniche, spagnole e di Gibilterra. Dal 1825 il reale fu legato alla sterlina al valore di 6\u00bd pence (1 dollaro spagnolo = 4 scellini e 4 penny).\nNel 1898 fu resa legale solo la sterlina britannica. Dal 1927 Gibilterra stampa le proprie banconote e dal 1988 le monete. Gibilterra decimalizz\u00f2 il proprio sistema nel 1971, come il Regno Unito, sostituendo il sistema che poneva 1 sterlina pari a 20 scellini e pari a 240 pence con una sterlina = 100 nuovi pence.\nUtilizzo di altre valute.\nLe monete e le banconote britanniche circolano a Gibilterra e sono universalmente accettate e scambiate con le sterline di Gibilterra. Nella maggior parte dei negozi vengono accettati anche gli euro, usati nella vicina Spagna, ma ci\u00f2 non avviene negli Uffici Postali o negli uffici del governo.\nRelazione con la sterlina inglese.\nAnche se le banconote di Gibilterra sono in sterline, non hanno corso legale nel Regno Unito, anche se sono scambiabili alla pari con banconote britanniche. Le monete di Gibilterra sono dello stesso peso, misura e metallo di quelle britanniche, anche se le raffigurazioni sono differenti. A causa della popolarit\u00e0 di Gibilterra come meta turistica e del fatto che le monete sono praticamente identiche a quelle da 1 sterlina britannica, si possono trovare in circolazione nel Regno Unito abbastanza facilmente."}
{"id": "1067136", "revid": "111433", "url": "https://it.wikipedia.org/wiki?curid=1067136", "title": "Leonida Rosino", "text": "Biografia.\nLaureatosi in fisica all'Universit\u00e0 di Padova, si dedic\u00f2 all'astronomia, diventando assistente di Giovanni Silva. La sua formazione scientifica \u00e8 stata completata da un soggiorno biennale presso l'Osservatorio Yerkes dell'Universit\u00e0 di Chicago.\nDal 1951 al 1953 fu professore incaricato di spettroscopia all'Universit\u00e0 di Bologna.\nDivenne professore ordinario di astronomia all'Universit\u00e0 di Cagliari nel 1953, all'Universit\u00e0 di Bologna nel 1954, e nel 1956 all'Universit\u00e0 di Padova, dove \u00e8 rimasto fino alla nomina a professore emerito. Dal 1956 \u00e8 stato direttore dell'Osservatorio astrofisico di Asiago.\nAutore di oltre 250 pubblicazioni scientifiche, ha dato contributi originali allo studio delle stelle variabili, degli ammassi globulari e della fisica delle novae e delle supernovae, la qual cosa gli ha reso fama internazionale. Ha scoperto 23 supernove (di cui cinque assieme ad altri scienziati); ha scoperto inoltre la variabile cataclismica AL Comae Berenices.\nLeonida Rosino \u00e8 stato membro di molte societ\u00e0 scientifiche nazionali e internazionali tra cui l'Accademia Nazionale dei Lincei (dal 1964) e l'Istituto veneto di scienze, lettere ed arti.\nIl 15 novembre 1997 la Stazione osservativa di Asiago Cima Ekar \u00e8 stata intitolata alla sua memoria. Nella stazione \u00e8 presente una targa con la sua immagine, recante la scritta \u00ab Leonida Rosino 1915 - 1997 Impareggiabile maestro, ideatore e realizzatore di questa stazione astronomica - 15 novembre 1997 \u00bb.\nOnorificenze.\nLeonida Rosino \u00e8 stato insignito della laurea \"honoris causa\" da due universit\u00e0:\nL'asteroide 7715 Leonidarosino \u00e8 stato cos\u00ec chiamato in suo onore ."}
{"id": "1067141", "revid": "729019", "url": "https://it.wikipedia.org/wiki?curid=1067141", "title": "Distretto di Murau", "text": "Murau \u00e8 un distretto amministrativo dello stato di Stiria, in Austria.\nSuddivisione amministrativa.\nIl distretto si suddivide in 14 comuni, di cui 2 con status di citt\u00e0 e 5 con diritto di mercato."}
{"id": "1067145", "revid": "23117", "url": "https://it.wikipedia.org/wiki?curid=1067145", "title": "Red Bull New York", "text": ""}
{"id": "1067147", "revid": "21880", "url": "https://it.wikipedia.org/wiki?curid=1067147", "title": "Argusianus bipunctatus", "text": ""}
{"id": "1067148", "revid": "74801", "url": "https://it.wikipedia.org/wiki?curid=1067148", "title": "Finsp\u00e5ng (comune)", "text": "Finsp\u00e5ng \u00e8 un comune svedese di abitanti, situato nella contea di \u00d6sterg\u00f6tland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1067149", "revid": "119284157", "url": "https://it.wikipedia.org/wiki?curid=1067149", "title": "Francesco Leoni (fotografo)", "text": "\u00c8 stato uno fra i maggiori fotoreporter fra gli anni cinquanta e settanta, titolare di un'agenzia fotogiornalistica - lo Studio Leoni - attiva attraverso una fitta rete di giovani fotografi \"di bottega\" e di freelance da Cannes a Livorno. Genova, negli anni cinquanta, era scalo importante degli ultimi transatlantici e Leoni ebbe la possibilit\u00e0 di fotografare buona parte dei personaggi internazionali di passaggio per la Superba: teste coronate e statisti, registi e attori, scrittori e musicisti. In quello stesso periodo, le Riviere s'imponevano come set di grande bellezza naturalistica, assai apprezzate da cineasti europei e americani. E a Portofino, attorno a Rex Harrison, si formava una piccola colonia di VIP britannici.\nLa fotocamera di Leoni \u00e8 stata testimone di un momento irripetibile del costume italiano, ma anche della crescita e del cambiamento di Genova, che le sue immagini riescono a restituire come una capitale europea a pieno titolo.\nHa pubblicato per diverse testate giornalistiche fra cui \"Epoca\".\nBiografia.\nAncora adolescente, nel 1937 si era avvicinato alla fotografia come apprendista \"di bottega\" nello studio del cavalier Agosto, il fotografo ufficiale del Comune di Genova. Nel 1953 aveva aperto una propria agenzia, con un metodo di lavoro relativamente nuovo, basato su una ricerca di notizie e una rete di informatori che anticipasse le richieste dei giornalisti anzich\u00e9 seguirle.\nFondamentale, sotto questo profilo, fu la collaborazione con due giornalisti allora poco pi\u00f9 che all'esordio professionale, Guido Coppini ed Arrigo Petacco (il primo - che sar\u00e0 poi inviato della Gazzetta del Popolo - \u00e8 stato uno dei pochi giornalisti italiani a testimoniare di persona i fatti di Ungheria del 1956; il secondo diventer\u00e0 un apprezzato storico): Coppini e Petacco tradurranno in \"storie\" gli scatti in bianco e nero che fissano la realt\u00e0 vista con gli occhi del fotoreporter.\nUna terza figura fondamentale per la crescita professionale di Leoni \u00e8 stata poi quella di Sandro Pertini, futuro presidente della Repubblica Italiana, dal 1946 al 1968 direttore del quotidiano socialista genovese Il Lavoro, per il quale il fotoreporter genovese collabor\u00f2.\nBianco e nero per una storia.\nNelle sue istantanee in bianco, vicinissime per stile al nascente neorealismo cinematografico, servendosi di macchine all'epoca all'avanguardia come Leica, Nikon e Rolleiflex, Leoni ha immortalato il centro storico attorno ai portici di Sottoripa, la citt\u00e0 in guerra sotto i bombardamenti delle forze alleate, il dopoguerra con il doloroso capitolo del soccorso del piano Marshall e della ricostruzione, gli scontri di piazza del 30 giugno 1960 in piazza De Ferrari contro il governo Tambroni (fissando sulla lastra fotografica quelli che sarebbero da allora stati definiti \"i ragazzi dalle magliette a strisce\"), la rinascita e il recupero di un'antica fierezza per Genova in un periodo che ha segnato una decade destinata a diventare storica - quella degli anni sessanta - fino alla vigilia dei fasti di inizio anni novanta con il recupero del porto antico di Genova, la ricostruzione del Teatro Carlo Felice, le celebrazioni colombiane per il cinquecentenario colombiano della scoperta dell'America.\nSorta di memoria storica, Leoni \u00e8 stato curatore - come collezionista - di un proprio personale archivio fotografico che testimonia quasi un secolo di storia cittadina: le visite nel capoluogo ligure del duce Benito Mussolini, il lavoro operaio ai cantieri navali, le opere di Padre Umile, i lavori di costruzione della \"camionale\", oggi Autostrada A7 Genova-Milano, l'attivit\u00e0 dei primi venditori ambulanti cinesi sulle spiagge cittadine.\nUna delle istantanee \"storiche\" di cui Leoni acquis\u00ec i diritti (per devolverne poi per\u00f2 il ricavato a beneficio della madre della vittima) \u00e8 quella, scattata da un fotografo dilettante, Ilio Galletta, che riprese l'uccisione di un fattorino dell'Istituto Case Popolari da parte dei membri di una banda di rapinatori, la \"Banda XII Ottobre\", da cui sarebbe poi nato un \"braccio\" delle Brigate Rosse.\nNel 2007, Banca Carige gli ha dedicato, in occasione dei centosessant'anni dalla fondazione, una mostra intitolata \"Francesco Leoni e il fotogiornalismo - Istantanee per una storia\", allestita nei sala delle \"Grida\" al Palazzo della Borsa Nuova di Genova, e curata da Mauro Bocci..\nLa cura dell'Archivio e dello Studio Leoni sono passati, con la morte di Leoni, ai figli Paola e Andrea."}
{"id": "1067150", "revid": "339392", "url": "https://it.wikipedia.org/wiki?curid=1067150", "title": "Argo dalle due fasce", "text": ""}
{"id": "1067152", "revid": "729019", "url": "https://it.wikipedia.org/wiki?curid=1067152", "title": "Azi Agadovi\u010d Aslanov", "text": "Ricevette per due volte la decorazione al valore di eroe dell'Unione Sovietica.\nBiografia.\nAslanov si diplom\u00f2 alla Scuola militare preparatoria transcaucasica di Baku, alla scuola di cavalleria di Leningrado e pass\u00f2 i corsi nell'Accademia militare delle truppe corazzate.\nCominci\u00f2 il suo servizio nell'Armata Rossa nel 1929 e prese parte alla guerra d'inverno (Unione Sovietica contro Finlandia) del 1939 - 1940. All'inizio della campagna tedesca in Russia (giugno 1941) Aslanov era nella 10\u00aa Divisione carri sovietica ed ebbe il suo primo scontro con i tedeschi nella battaglia della citt\u00e0 di Zlochev. Successivamente partecip\u00f2 alla battaglia di Mosca.\nEbbe un ruolo di grande importanza durante la battaglia di Stalingrado; al comando del 55\u00ba reggimento di carri aggregato al 4\u00ba Corpo meccanizzato del generale Vasilij Timofeevi\u010d Vol'skij, diresse con successo l'avanzata del suo reparto nel corso della decisiva operazione Urano del novembre 1942 e contribu\u00ec all'accerchiamento della 6. Armee tedesca nella sacca di Stalingrado. Aslanov soprattutto dimostr\u00f2 grande energia e abilit\u00e0 di comando durante l'operazione Tempesta Invernale, la controffensiva del feldmaresciallo Erich von Manstein iniziata il 12 dicembre 1942 per cercare di sbloccare le truppe tedesche accerchiate. I carri armati del 55\u00ba reggimento carri di Aslanov parteciparono alle violente e prolungate battaglie tra mezzi corazzati nel settore di Ver\u010dne Kumskij, inflissero gravi perdite ai panzer tedeschi della 6. Panzer-Division, in particolare negli scontri del 15-17 dicembre, e contribuirono a logorare e bloccare le forze tedesche di soccorso. La controffensiva tedesca fall\u00ec entro il 23 dicembre 1942.\nIn seguito Aslanov ricevette il comando della 35\u00aa Brigata carri della Guardia che guid\u00f2 vittoriosamente a Barysa\u016d, Vilejka, Minsk, Vilnius e Riga. I suoi carri armati liberarono anche la citt\u00e0 di Plenishitsy. Durante l'offensiva del Baltico nell'estate del 1944, Aslanov avanz\u00f2 con la 35\u00aa Brigata carri della Guardia e il 30 luglio raggiunse, insieme alle altre unit\u00e0 del 3\u00ba Corpo meccanizzato della Guardia, la costa baltica tra Tukums e Dobele, contribuendo all'isolamento del gruppo d'armate nord tedesco nella sacca di Curlandia.\nIl 24 gennaio 1945 fu ucciso in una battaglia in Lettonia.\nUna stazione metropolitana e una via di Baku sono nominate con il suo nome in suo onore.\nAslanov fu due volte Eroe dell'Unione Sovietica. Ricevette la sua prima stella nel 1943 per le capacit\u00e0 dimostrate nella battaglia di Stalingrado. La seconda gli venne assegnata per avere valicato il fiume Beresina, sotto il comando del generale d'Armata Ivan \u010cernjakovskij, ma a causa del trattamento discriminatorio la ebbe solamente 46 anni dopo la morte, nel 1991, dopo uno speciale appello dell'Intelligencija azera a Michail Gorba\u010d\u00ebv."}
{"id": "1067154", "revid": "599013", "url": "https://it.wikipedia.org/wiki?curid=1067154", "title": "Ronald Waterreus", "text": "Carriera.\nClub.\nInizi\u00f2 la sua carriera nel 1992 giocando nel Roda JC. Dopo il passaggio al nel 1994 si afferm\u00f2 rapidamente come uno dei migliori portieri della Eredivisie, venendo anche selezionato per la nazionale. Dopo dieci stagioni passate a difendere la porta del , Waterreus si trasfer\u00ec al per una sola stagione.\nFu acquistato nel gennaio 2005 dal Rangers F.C. a causa dell'infortunio subito da Stefan Klos, anche se rapidamente divenne la prima scelta della squadra scozzese. Fu tra i protagonisti della storica partecipazione dei Rangers nella UEFA Champions League 2005-2006, dove raggiunsero per la prima volta gli Ottavi di Finale. Waterreus, comunque, perse l'appoggio dei tifosi della squadra dopo le sue critiche al club su un giornale olandese. Lasci\u00f2 la squadra il 7 giugno 2006 non essendo giunto ad un accordo per il rinnovo del contratto.\nFirm\u00f2 un contratto a breve termine con l' il 4 dicembre 2006, sostituendo gli infortunati Joey Didulica e Khalid Sinouh nel mese di dicembre. Nel gennaio 2007 lasci\u00f2 nuovamente il club e accett\u00f2 il trasferimento al New York Red Bulls nella Major League Soccer, con il quale si \u00e8 ritirato nel 2007.\nNazionale.\nWaterreus \u00e8 stato selezionato nella nazionale olandese per Euro 2004. Con gli \"Oranje\" ha giocato in 7 occasioni complessivamente tra il 2001 e il 2004."}
{"id": "1067156", "revid": "149587", "url": "https://it.wikipedia.org/wiki?curid=1067156", "title": "Agin-Buryat Autonomous Okrug", "text": ""}
{"id": "1067157", "revid": "110157", "url": "https://it.wikipedia.org/wiki?curid=1067157", "title": "Kinda (comune)", "text": "Kinda \u00e8 un comune svedese di 9.804 abitanti, situato nella contea di \u00d6sterg\u00f6tland. Il suo capoluogo \u00e8 la cittadina di Kisa.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1067164", "revid": "729019", "url": "https://it.wikipedia.org/wiki?curid=1067164", "title": "Distretto di Radkersburg", "text": "Radkersburg \u00e8 stato un distretto amministrativo dello stato di Stiria, in Austria. Il 1\u00ba gennaio 2013 il distretto si \u00e8 fuso con quello di Feldbach per formare il nuovo Distretto di S\u00fcdoststeiermark.\nSuddivisione amministrativa.\nIl distretto si suddivideva in 19 comuni, di cui 2 con status di citt\u00e0 e 6 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1067167", "revid": "110157", "url": "https://it.wikipedia.org/wiki?curid=1067167", "title": "Club B\u00e0squet Sant Josep Girona", "text": "Il Club B\u00e0squet Sant Josep \u00e8 stata una societ\u00e0 spagnola di pallacanestro con sede nella citt\u00e0 catalana di Gerona. La squadra maggiore \u00e8 stata iscritta alla Liga LEB Oro, seconda divisione del campionato spagnolo.\nStoria.\nIl club venne fondato nel 1962, sotto il nome di \"Club B\u00e0squet Sant Josep\". Nel 1989 divent\u00f2 una societ\u00e0 per azioni, prendendo la denominazione di \"Club B\u00e0squet Girona\".\nDalla fine degli anni '80 ha militato, ininterrottamente, in Liga ACB, il massimo campionato spagnolo di basket. Per tre stagioni ha partecipato alla Coppa Kora\u0107, arrivando alle semifinali nella stagione 1999-2000.\nHa anche vinto due Coppe Catalane e, nel 2007, la FIBA EuroCup. Il 25 luglio 2008 il club annunci\u00f2 che non si sarebbe iscritto n\u00e9 alla Liga ACB n\u00e9 alla Coppa ULEB della stagione seguente.\nA seguito dello scioglimento della societ\u00e0 per azioni, \u00e8 stato fondato un nuovo club, che porta la vecchia denominazione \"Sant Josep\" e che ripart\u00ec dalla quarta divisione, la Liga LEB Bronce. Nel 2009, dopo aver acquisito i diritti sportivi del CB Vic la squadra di Girona pass\u00f2 nella LEB Oro, cio\u00e8 la seconda divisione, proprio dietro alla Liga ACB."}
{"id": "1067168", "revid": "306856", "url": "https://it.wikipedia.org/wiki?curid=1067168", "title": "Annette von Droste-H\u00fclshoff", "text": "Biografia.\nProveniente da una famiglia nobile cattolica, venne educata in modo rigido con un'impronta conservatrice, anche se la sua formazione culturale fu molto ampia.\nDi salute cagionevole e di tendenze malinconiche, la Droste, dopo una delusione d'amore compose in giovane et\u00e0 un buon numero di inni sacri che gi\u00e0 nel 1820 raggiunsero la considerevole cifra di venticinque. La madre, per\u00f2, disapprov\u00f2 questa attivit\u00e0 letteraria e la fece sospendere. \nDopo la morte del padre si ritir\u00f2 in campagna, conducendo una esistenza solitaria, interrotta solamente da qualche visita a centri culturali situati a Coblenza, Colonia e Bonn.\nIn questo periodo compose ballate, poemetti narrativi e un romanzo intitolato \"Die Judenbuche\" (\"Il faggio dell'ebreo\") di non grande valore artistico, tranne che per qualche spunto anticipatore ricorrente nelle successive liriche, come ad esempio la descrizione del paesaggio vestfalico.\nNel 1840 intraprese una relazione con lo scrittore Levin Sch\u00fccking ed a causa di continue crisi d'asma si ritir\u00f2 a vivere nel castello di suo cognato, sul lago di Costanza.\nIn questi anni la poetessa produsse le migliori opere della sua carriera, a cominciare dalla raccolta \"Letzte Gaben\" (\"Ultimi doni\"), ispirata soprattutto dalla natura. Il suo stile lirico venne definito pre-impressionistico, mentre per i contenuti fu considerata anticipatrice del realismo, e infine per le atmosfere e la sensibilit\u00e0 venne accostata all'ultima ondata di Romanticismo. "}
{"id": "1067171", "revid": "28592", "url": "https://it.wikipedia.org/wiki?curid=1067171", "title": "Nar'yan-Mar", "text": ""}
{"id": "1067174", "revid": "767487", "url": "https://it.wikipedia.org/wiki?curid=1067174", "title": "Distretto di Voitsberg", "text": " \nVoitsberg \u00e8 un distretto amministrativo dello Stato di Stiria, in Austria.\nSuddivisione amministrativa.\nIl distretto si suddivide in 15 comuni, di cui 3 con status di citt\u00e0 e 5 con diritto di mercato."}
{"id": "1067175", "revid": "74801", "url": "https://it.wikipedia.org/wiki?curid=1067175", "title": "Gotland (comune)", "text": "Gotland \u00e8 un comune svedese di abitanti, situato nella contea di Gotland. Il suo capoluogo \u00e8 la cittadina di Visby. \u00c8 l'unica municipalit\u00e0 dell'isola omonima, al largo della costa della Svezia centrale, sul mar Baltico.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1067176", "revid": "404449", "url": "https://it.wikipedia.org/wiki?curid=1067176", "title": "Nicola Vernola", "text": "Biografia.\nDi professione avvocato, \u00e8 stato consigliere comunale a Bari e sindaco dal 1971 al 1976.\nEletto nello stesso anno alla Camera dei deputati per la VII legislatura, \u00e8 stato confermato nella VIII e nella IX, fino al 1987. Dal 1\u00ba dicembre 1982 al 4 agosto 1983 ha ricoperto l'incarico di Ministro per i beni culturali e ambientali del Governo Fanfani V.\n\u00c8 stato membro del primo e del secondo Consiglio di Presidenza della Corte dei Conti, dal settembre 1988 al 1994.\nAnche il figlio Marcello ha ricoperto diversi incarichi politici."}
{"id": "1067177", "revid": "2057934", "url": "https://it.wikipedia.org/wiki?curid=1067177", "title": "Circondario di Frosinone", "text": "Il circondario di Frosinone \u00e8 uno dei Circondari italiani storici ora soppressi.\nStoria.\nIl circondario di Frosinone venne istituito nel 1870 come suddivisione della nuova provincia di Roma; il territorio circondariale corrispondeva a quello della vecchia delegazione apostolica di Frosinone dello Stato Pontificio.\nMandamenti.\nIl territorio del circondario comprendeva i seguenti mandamenti:\nLa costituzione della provincia di Frosinone.\nGi\u00e0 dal 1921 si avanzarono proposte per la soppressione di alcuni circondari, ma si escluse ampiamente questa possibilit\u00e0 per il circondario di Frosinone, come per il circondario di Sora; il primo \u00abcentro di una vasta zona lontana da Roma\u00bb, il secondo perch\u00e9 \u00abvi fioriscono industrie..\u00bb ed \u00abha tradizioni e costumi diversi\u00bb.\nIl 6 dicembre 1926, grazie ai provvedimenti volti alla soppressione della provincia di Terra di Lavoro, con la riforma di riordino delle Circoscrizioni Provinciali, venne istituita la provincia di Frosinone, che includeva gran parte del Lazio meridionale, da Terracina al Garigliano. Con regio decreto del 2 gennaio 1927 parte del nuovo territorio provinciale pass\u00f2 alla provincia di Roma e si stabilirono i definitivi confini. Questi includono i territori del circondario di Frosinone del circondario di Sora, che port\u00f2 nel nuovo stemma della provincia i simboli della Terra di Lavoro, le cornucopie. Dall'ex circondario di Gaeta entrarono nei nuovi confini i mandamenti di Pico e di Esperia, mente il mandamento di Priverno fin\u00ec in provincia di Roma che acquis\u00ec anche il territorio dell'ex circondario di Velletri e la parte restante di quello di Gaeta fino al Garigliano."}
{"id": "1067179", "revid": "339392", "url": "https://it.wikipedia.org/wiki?curid=1067179", "title": "Yakutia", "text": ""}
{"id": "1067182", "revid": "80339", "url": "https://it.wikipedia.org/wiki?curid=1067182", "title": "Bajkal", "text": ""}
{"id": "1067183", "revid": "1543377", "url": "https://it.wikipedia.org/wiki?curid=1067183", "title": "Duncan Edwards", "text": "Divenuto celebre per la sua militanza nel Manchester United e nella nazionale inglese, fece parte dei cosiddetti \"Busby Babes\", la giovane squadra formata a met\u00e0 degli anni cinquanta dall'allenatore-manager Matt Busby.\nEdwards venne tesserato dallo United nell'adolescenza, per poi esordire in Prima Divisione all'et\u00e0 di sedici anni, divenendo il pi\u00f9 giovane calciatore di categoria, e nella Selezione inglese due anni pi\u00f9 tardi, come nazionale pi\u00f9 giovane dopo la seconda guerra mondiale.\nNella sua carriera professionistica contribu\u00ec al successo del Manchester in due edizioni di First Division (1956 e 1957), nonch\u00e9 al raggiungimento della semifinale di Coppa dei Campioni (edizione 1956-1957); al termine di tale annata risult\u00f2 terzo nella graduatoria, stilata annualmente dalla rivista sportiva francese \"France Football\", del Pallone d'oro.\nNel febbraio 1958, lo United rimase coinvolto nel disastro aereo di Monaco di Baviera, in cui perirono sette calciatori.\nEdwards sopravvisse allo schianto ma mor\u00ec dopo quindici giorni in ospedale a causa delle ferite riportate.\nCaratteristiche tecniche.\nSebbene venga ricordato come centrocampista difensivo, le sue capacit\u00e0 gli consentivano di ricoprire praticamente qualsiasi ruolo in campo.\nLa sua versatilit\u00e0 era tale che in una partita fu impiegato inizialmente nella posizione di prima punta in sostituzione di Tommy Taylor, per poi venire spostato da Busby al centro della linea difensiva a causa dell'infortunio di Mark Jones.\nLe sue qualit\u00e0 principali erano la forza fisica, la forte personalit\u00e0 che dimostrava in campo (dote notevole e rara in un giocatore giovane) e l'alto grado di resistenza.\nStanley Matthews lo descrisse come \u00abuna roccia in mezzo al mare in tempesta\u00bb, mentre Bobby Moore lo paragon\u00f2 nella difesa alla \u00abRocca di Gibilterra\u00bb, elogiando anche la sua apprezzabile e costante propensione offensiva.\nIl suo fisico imponente gli fece guadagnare i soprannomi di \"Big Dunc\" (in italiano \"Grande Dunc\", composto da un diminutivo del nome di battesimo Duncan) e \"The Tank\" (in italiano \"Il carro armato\"); nell'agosto 2007 sarebbe stato collocato al 42\u00ba posto dal quotidiano britannico \"The Times\" in una particolare classifica volta a raccogliere i 50 calciatori pi\u00f9 rudi di sempre.\nSi distingueva per la forza e il tempismo nei contrasti, per l'elevazione e l'efficacia nei colpi di testa e per la capacit\u00e0 di passare e calciare indifferentemente con entrambi i piedi.\nEra in grado di scagliare dei potenti tiri dalla media-lunga distanza e, dopo aver segnato un gol alla Germania Ovest nel 1956, gli fu attribuito il soprannome di \"Boom Boom\" dalla stampa locale berlinese, perch\u00e9 sembrava che avesse \u00abla stoccata della Grande Berta negli scarpini\u00bb.\nPrimi anni.\nDuncan Edwards nacque il 1\u00ba ottobre 1936 a Woodside, quartiere di Dudley, Inghilterra, allora facente parte della contea del Worcestershire.\nFu il primo figlio di Gladstone e Sarah Anne Edwards, e l'unico a sopravvivere sino all'et\u00e0 adulta, giacch\u00e9 la sorella minore Carol Anne mor\u00ec nel 1947 a 14 settimane dalla nascita.\nPi\u00f9 tardi la famiglia si trasfer\u00ec al 31 di Elm Road, nel complesso residenziale Priory Estate, sempre a Dudley.\nEdwards frequent\u00f2 dal 1941 al 1948 la scuola primaria Priory Primary School e, dal 1948 al 1952, la scuola secondaria Wolverhampton Street Secondary School.\nOltre che con le squadre scolastiche di Dudley, nell'infanzia si avvicin\u00f2 al calcio con le squadre giovanili del Worcestershire e del Birmingham and District.\nI suoi interessi calcistici, tuttavia, si scontrarono ben presto con un altro impegno che lo aveva portato a gareggiare a livello nazionale, il ballo del Morris; quando Edwards si qualific\u00f2 per il National Morris and Sword Dancing Festival, decise di non parteciparvi per presenziare ai provini con la squadra under-14 dell'Associazione inglese per il calcio nelle scuole (in inglese English Schools Football Association).\nA tredici anni, il 1\u00ba aprile 1950, gioc\u00f2 il suo primo incontro con la Selezione scolastica nazionale (in inglese English Schools XI) a Wembley, contro i pari et\u00e0 del Galles.\nIn quella circostanza venne nominato capitano della squadra, carica che avrebbe ricoperto per altri due anni.\nI maggiori club inglesi si mossero per avere il giovane; tra questi figurava il Manchester United, che aveva inviato lo scout Jack O'Brien affinch\u00e9 ne seguisse le prestazioni.\nRitornato a Manchester, O'Brien rifer\u00ec a Matt Busby: \u00abOggi ho visto uno studente di dodici anni che merita un'attenzione particolare.\nIl suo nome \u00e8 Duncan Edwards, di Dudley\u00bb.\nFu l'allora allenatore della squadra delle scuole inglesi Joe Mercer a raccomandare a Busby l'acquisto di Edwards, richiesto anche da Wolverhampton Wanderers e Aston Villa.\nCarriera.\nClub.\nGiovanili e firma del contratto da professionista.\nIl 2 giugno 1952 il calciatore firm\u00f2 per entrare nelle giovanili del Manchester, ma, per quanto riguarda il contratto professionistico che lo avrebbe legato ai \"Red Devils\", non tutte le cronache riportano la stessa data: c'\u00e8 chi, come il sito web ufficiale dello United, sostiene che il contratto sia arrivato il giorno del 17\u00ba compleanno di Edwards nell'ottobre 1953, e c'\u00e8 chi afferma che esattamente un anno prima un emissario del club, Busby o il suo vice Bert Whalley, giunse a casa Edwards poco dopo la mezzanotte per assicurarsi il giovane il pi\u00f9 presto possibile; altri ancora, infine, reputano che quest'ultima situazione fosse stata verificata gi\u00e0 ai tempi della firma per le giovanili.\nL'allenatore del Wolverhampton Stan Cullis fu amareggiato per aver perso un giovane tanto promettente e accus\u00f2 il Manchester United di aver impropriamente offerto al giocatore o alla sua famiglia del denaro supplementare, bench\u00e9 lo stesso Edwards avesse dichiarato che il suo desiderio era sempre stato quello di giocare con il club del Lancashire.\nPer cautelarsi da un eventuale fallimento nel mondo del calcio, Edwards lavor\u00f2 da apprendista carpentiere.\nI cinque anni di professionismo nel Manchester United.\nAl 4 aprile 1953 risale l'esordio di Edwards con la prima squadra del Manchester, nella gara di First Division a Wembley contro il Cardiff City conclusasi sul punteggio di 1-4: a sedici anni e 185 giorni divenne il pi\u00f9 giovane calciatore ad essere sceso in campo nella massima divisione inglese.\nIl \"Guardian\", riesaminando la partita d'esordio, comment\u00f2 che Edwards aveva mostrato buoni numeri nei passaggi e nel tiro, ma avrebbe dovuto sveltire il proprio gioco nel ruolo di mezz'ala.\nNel frattempo proseguiva l'impegno con le giovanili, e dopo il debutto nel Campionato l'inglese partecip\u00f2 alla prima edizione assoluta di FA Youth Cup, vinta dallo United nel 1953 in finale contro il Wolverhampton.\nConsapevole di avere in rosa diversi giocatori relativamente anziani, Matt Busby inizi\u00f2 ad arruolare dal settore giovanile gli elementi pi\u00f9 validi.\nVennero quindi promossi stabilmente in prima squadra calciatori come Edwards, Dennis Viollet e Jackie Blanchflower, che gi\u00e0 dal 1953 costituirono il nucleo dei futuri \"Busby Babes\".\nLa stagione seguente Edwards trov\u00f2 una maggiore continuit\u00e0 e si inser\u00ec definitivamente nel gruppo di Busby.\nDopo aver ben figurato in un'amichevole contro il Kilmarnock, venne proposto dal tecnico come sostituto di Henry Cockburn il 31 ottobre contro l'Huddersfield Town, e al termine del Campionato raccolse 24 presenze totali, cui, pi\u00f9 in generale, si aggiunse quella che cost\u00f2 l'eliminazione del Manchester United in FA Cup ad opera del Burnley.\nCi\u00f2 nonostante, venne preso nuovamente in considerazione dalla squadra delle giovanili per la Youth Cup che, grazie al successo del Manchester, lo vide protagonista per il secondo anno consecutivo.\nLe 36 partite e il primo gol nel professionismo (sei furono le marcature complessive a fine stagione) registrati nel corso dell'annata 1954-1955 fecero di Edwards una pedina fondamentale del Manchester di Busby.\nTre settimane dopo la prima convocazione in nazionale avvenuta nell'aprile del 1955, lo United, avvalendosi dell'et\u00e0 ancora non sufficientemente matura del calciatore di Dudley, lo inser\u00ec ancora una volta nella formazione che avrebbe disputato la finale della Youth Cup, scatenando conseguenti polemiche dovute al fatto che si riteneva scorretto far disputare a un gi\u00e0 nazionale inglese di fama internazionale una competizione del genere.\nMatt Busby dovette quindi redigere personalmente un articolo di giornale atto a difendere le scelte sue e della dirigenza; scelte che diedero i propri frutti, giacch\u00e9 i \"Red Devils\" conquistarono il trofeo per la terza volta in tre edizioni.\nDi ritorno da un incontro amichevole disputato a Porto contro la nazionale portoghese, Edwards fu reclutato dall'esercito per una leva di due anni prevista dalla Coscrizione militare, obbligatoria fino al 1960 per tutti gli uomini di et\u00e0 compresa tra i 18 e i 51 anni.\nFu di servizio a Nesscliffe, villaggio tra le citt\u00e0 di Oswestry e Shrewsbury, e, assieme al compagno Bobby Charlton, ebbe il permesso di lasciare il luogo per giocare con il Manchester.\nIn questo periodo prese parte anche a diversi incontri calcistici a cui partecipavano i militari; furono circa cento le presenze di Edwards con la squadra dell'esercito nella stagione sportiva 1956-1957.\nNel corso del 1955-1956 un violento attacco di influenza allontan\u00f2 il giocatore del Manchester per due mesi dai campi da gioco.\nLo United pot\u00e9 comunque contare sul suo apporto per gran parte della stagione, e consegu\u00ec con 11 punti di vantaggio sulla seconda classificata Blackpool il primo Campionato dell'era-Busby.\nI \"Red Devils\" bissarono tale successo un anno pi\u00f9 tardi, quando Edwards aveva gi\u00e0 raggiunto il traguardo delle cento presenze in First Division, ma vennero sconfitti per 1-2 nella finale di FA Cup dall'Aston Villa, fallendo di conseguenza l'obiettivo del \"double\".\nNel settembre 1956 Edwards debutt\u00f2 in uno scontro ufficiale di livello internazionale con il suo club, il quale divenne primo inglese ad aver partecipato mai alla Coppa dei Campioni.\nDelle sette presenze fatte registrare nell'edizione 1956-1957, tre risultarono per Edwards alla fine tra le pi\u00f9 rilevanti della carriera: la vittoria al Maine Road per 10-0 sull'Anderlecht datata 26 settembre (tutt'oggi il risultato pi\u00f9 largo con cui lo United si sia mai imposto) e i due match in semifinale contro il Real Madrid (5-3 a favore delle \"Merengues\" il risultato tra andata e ritorno).\nLa sempre crescente forma di Edwards aliment\u00f2, specie in apertura della stagione calcistica 1957-1958, le voci su un suo possibile futuro in un club italiano.\nL'ultima partita in Inghilterra e l'ultima marcatura in assoluto del britannico sono riconducibili alla medesima partita: il 5-4 del 1\u00ba febbraio 1958 con cui il suo Manchester super\u00f2 l'Arsenal in Campionato.\nIn quest'ultima occasione venne criticato dalla stampa, in particolare dal corrispondente del \"Sunday Pictorial\" (oggi noto come \"Daily Mail\") che di lui scrisse: \u00abUna prova convincente in un incontro tanto emozionante avrebbe colpito il commissario tecnico della nazionale inglese Walter Winterbottom, presente in tribuna.\nInvece Edwards ha commesso un grave errore sulla quarta rete dell'Arsenal, tergiversando con la palla tra i piedi anzich\u00e9 allontanare il pericolo con un veloce rilancio\u00bb.\nDopo quattro giorni gioc\u00f2 invece l'ultimo match della carriera, in trasferta contro la Stella Rossa Belgrado per il ritorno dei quarti di finale della Coppa dei Campioni; il 3-3 qualific\u00f2 alla fase successiva i \"Red Devils\" in virt\u00f9 del 2-1 dell'andata.\nNazionale.\nDopo la positiva prima uscita del 20 gennaio 1954 con la Selezione inglese Under-23 per un incontro in Italia, venne considerato gi\u00e0 pronto al passaggio in nazionale maggiore; la partita decisiva per la convocazione si tenne tre mesi dopo, il 27 marzo contro l'Arsenal.\nLa non eccellente prestazione di Edwards spinse tuttavia il tecnico Winterbottom a posticipare la chiamata.\nSebbene altri osservatori dell'Inghilterra fossero giunti il 18 settembre per visionare la sua prova in First Division contro l'Huddersfield Town, per quell'anno Edwards dovette accontentarsi della convocazione nella Football League XI che si esib\u00ec in un'amichevole contro una rappresentativa del Campionato scozzese.\nIl successivo passo compiuto dal centrocampista di Dudley fu la terza e penultima chiamata in nazionale B a marzo contro l'equivalente Selezione tedesca.\nLa performance ancora una volta sotto tono (la stampa parl\u00f2 di una \u00abbrutta figura\u00bb di Edwards) non gli imped\u00ec infatti di poter rispondere positivamente alla chiamata del CT, che arriv\u00f2 dopo una settimana.\nIl 2 aprile 1955 la partita contro la Scozia al Torneo Interbritannico fece di lui il pi\u00f9 giovane debuttante della nazionale inglese nel periodo post-seconda guerra mondiale (18 anni e 183 giorni); questo primato sarebbe stato superato solo nel 1998 da Michael Owen.\nIn maggio prese parte, disputando tutte le partite, al \"tour\" europeo dell'Inghilterra che prevedeva incontri con Francia, Spagna e Portogallo.\nDal 1956 fu presente in ogni lista diramata dal commissario tecnico: nei quattro match per la qualificazione ai Mondiali 1958 scese in campo quattro volte e marc\u00f2 due reti, entrambe nell'incontro inaugurale contro la Danimarca conclusosi sul punteggio di 5-2.\nEdwards doveva essere uno dei giocatori chiave per l'Inghilterra nella fase finale della Coppa del Mondo, e si pensava che potesse succedere a Billy Wright come capitano della squadra.\nAttivit\u00e0 extrasportive e vita privata.\nEdwards era astemio e fuori dal campo lo conoscevano come una persona molto riservata, i cui interessi principali comprendevano la pesca, le carte e il cinema.\nNonostante frequentasse con i compagni di squadra le feste cittadine, non si mostr\u00f2 mai troppo sicuro di s\u00e9.\nSecondo Jimmy Murphy, rimase un \u00abragazzo incontaminato\u00bb, a tal punto che manteneva un forte accento di Black Country a causa del quale veniva frequentemente imitato dagli altri giocatori del Manchester United nei momenti di ilarit\u00e0.\nLa polizia locale una volta lo ferm\u00f2 per aver guidato la sua bicicletta senza luci e lo pun\u00ec con una multa di cinque shilling, mentre Busby per la stessa ragione gli detrasse dallo stipendio due settimane lavorative.\nNel periodo che precedette la morte abit\u00f2 negli alloggi di Gorse Avenue, a Stretford.\nFu fidanzato con Molly Leech, ventiduenne che lavorava ad Altrincham negli uffici di un fabbricante di macchine impiegate nel settore tessile.\nI due si erano incontrati in un albergo in prossimit\u00e0 dell'Aeroporto di Manchester un anno prima di fidanzarsi, ed erano stati padrino e madrina per la figlia di un'amica di Molly, Josephine Scott.\nAcquisita popolarit\u00e0, Edwards comparve nella pubblicit\u00e0 delle zollette di zucchero Dextrosol e scrisse un libro intitolato \"Tackle Soccer This Way\"; tali attivit\u00e0 servivano in primo luogo per arrotondare lo stipendio percepito di 15 sterline a settimana durante la stagione calcistica e di 12 durante l'estate.\nIl libro venne pubblicato poco dopo la morte del giocatore con il benestare della famiglia e, dopo essere stato per anni fuori stampa, ne usc\u00ec una nuova edizione nel novembre 2009.\nMorte.\nDi ritorno da Belgrado, dove il giorno precedente il Manchester United aveva disputato l'incontro di Coppa dei Campioni sopracitato, l'aereo che trasportava Edwards e i compagni di squadra si schiant\u00f2 in fase di decollo, dopo aver rifornito a Monaco di Baviera, in Germania Ovest.\nMorirono 21 passeggeri, tra cui sette giocatori; Edwards venne trasportato d'urgenza al Krankenhaus Rechts der Isar con diverse fratture alle gambe e alle costole e con i reni seriamente danneggiati.\nI medici furono fiduciosi nel recupero del ventunenne, ma certi che egli non avrebbe pi\u00f9 potuto tornare a giocare a calcio.\nIl giorno seguente i dottori tentarono di salvarlo con l'ausilio di un rene artificiale; tuttavia il nuovo organo ridusse la capacit\u00e0 del sangue di coagularsi, e il paziente inizi\u00f2 a sanguinare internamente.\nCi\u00f2 nonostante, si dice che Edwards chiese al collaboratore di Matt Busby Jimmy Murphy: \u00abA che ora inizia la partita contro i Wolves, Jimmy? Non devo saltare quell'incontro\u00bb, suscitando nei presenti ammirazione.\nMa a circa due settimane dall'incidente Edwards dovette arrendersi e mor\u00ec il 21 febbraio 1958 per insufficienza renale acuta.\nVenne sepolto al cimitero di Dudley cinque giorni pi\u00f9 tardi accanto alla sorella Carol Anne.\nDurante la cerimonia funebre pi\u00f9 di 5\u00a0000 persone affollarono le strade di Manchester.\nLa tomba, tutt'oggi visitata regolarmente dai tifosi, ha un'iscrizione che recita:\nOmaggi postumi.\nDuncan Edwards \u00e8 stato ed \u00e8 tuttora celebrato in svariati modi nella sua citt\u00e0 natale.\nNel 1961 Matt Busby inaugur\u00f2 nella chiesa di St.\u00a0Francis, nei pressi del Priory Estate, una vetrata dipinta che lo raffigurava.\nNel 1999 la madre Sarah Anne e Bobby Charlton gli dedicarono una statua posta nel centro della citt\u00e0.\nQualche anno prima (1993) un vicolo cieco in una zona di case popolari, vicino al cimitero in cui il calciatore \u00e8 sepolto, era stato denominato Duncan Edwards close; analogamente, la tangenziale sud di Dudley dal 2008 si chiama la Duncan Edwards Way.\nUn altro luogo della giovent\u00f9 del calciatore, il pub The Wren's Nest, dal 2001 al 2006 circa (anno di chiusura) ha assunto il nome di The Duncan Edwards, prima di essere distrutto nel maggio dello stesso anno dai piromani.\nSempre nel 2006 il Priory Park \u00e8 stato dotato di diverse attrezzature ludiche dal valore complessivo di 100\u00a0000 sterline per ricordare l'ambiente nel quale Edwards da bambino trascorreva le giornate.\nI contemporanei hanno pi\u00f9 volte espresso la loro ammirazione per il talento del calciatore britannico.\nPer Bobby Charlton era \u00abl'unico giocatore che lo ha fatto sentire inferiore\u00bb, e la sua morte \u00e8 stata \u00abla pi\u00f9 grave tragedia della storia del Manchester United e dell'intero calcio inglese\u00bb.\nSecondo Terry Venables, allenatore della nazionale inglese agli Europei del 1996, se Edwards avesse continuato a giocare, sarebbe arrivato ad alzare la Coppa del Mondo da capitano ai Mondiali del 1966 al posto di Bobby Moore.\nSignificative infine le parole di Tommy Docherty: \u00abNon ho alcun dubbio nella mia mente che Duncan sarebbe diventato il pi\u00f9 grande calciatore di sempre.\nNon solo il numero uno del calcio britannico, ma di tutto il mondo.\nGeorge Best \u00e8 stato qualcosa di speciale, come del resto Pel\u00e9 e Diego Armando Maradona, ma a mio avviso Duncan era superiore per la sua completezza\u00bb.\nEdwards \u00e8 presente nella Hall of Fame del calcio inglese sin dalla sua inaugurazione, datata 2002."}
{"id": "1067184", "revid": "28592", "url": "https://it.wikipedia.org/wiki?curid=1067184", "title": "Siberia sud-orientale", "text": ""}
{"id": "1067186", "revid": "36426", "url": "https://it.wikipedia.org/wiki?curid=1067186", "title": "Via Maurizio Bufalini", "text": "Via Maurizio Bufalini si trova a Firenze. \u00c8 dedicato al medico di Cesena, tra i pi\u00f9 insigni clinici del XIX secolo, che fu Senatore a Firenze nel 1860.\nStoria e descrizione.\nAnticamente si chiamava \"via Santo Gilio,\", poi \"via dei Cresci\", perch\u00e9 questa famiglia vi aveva un palazzo e correva lungo la seconda cerchia di mura, poco lontano dalla \"Porta di Balla\" (presso l'odierna via dei Servi). L'intitolazione attuale risale al 1875.\nNel XV secolo, la parte a nord di questa via era occupata da un cimitero annesso all'Ospedale di Santa Maria Nuova. Il cimitero era circondato da porticati, le cui pareti erano ricoperte di ossa di morti e da iscrizioni intonate all'ambiente. La parete di fronte all'ingresso, fu affrescata da Fra Bartolomeo e da Mariotto Albertinelli, con un \"Giudizio Universale\" che oggi si trova nel Museo Nazionale di San Marco. Si dice che Raffaello s'ispirasse a questo affresco nel disegnare la sua \"Disputa del Santissimo Sacramento\" in Vaticano.\nIn questo cimitero di via Bufalini si sotterravano anche i cittadini di ogni parte della citt\u00e0, non solo i morti nell'ospedale, poich\u00e9 chi era sepolto qui usufruiva delle indulgenze di Papa Martino V.\nOggi \u00e8 occupata su quasi tutto il lato nord dalla sede storica della Cassa di Risparmio di Firenze, realizzata da Giovanni Michelucci tra il 1953 e il 1957. Inglob\u00f2 una parte di un palazzo dei Pucci. All'angolo con via dei Servi si trova Palazzo Pasqui, davanti a Palazzo Pucci.\nSul lato sud si trova al numero 7 il Palazzo Compagni, gi\u00e0 casa dei Cresci, dove vissero nel XVIII secolo i discendenti di Dino Compagni. In questa via si trovava al numero 9 anche il \"Teatro Nuovo\", costruito nel 1779 su disegno del Mannaioni, per conto dell'Accademia degli Intrepidi: caratterizzato da una cattiva acustica, venne disertato e poco tempo dopo chiuso.\nIn fondo alla strada si trova il fianco della chiesa di San Michelino Visdomini."}
{"id": "1067189", "revid": "117767", "url": "https://it.wikipedia.org/wiki?curid=1067189", "title": "Procuratore generale", "text": "Il procuratore generale, noto in inglese come attorney general, \u00e8 un alto funzionario dello stato, presente nei sistemi di \"common law\", la cui funzione principale \u00e8 fornire consulenza giuridica al governo. In certi paesi ha anche la responsabilit\u00e0 della pubblica accusa nei processi penali e altre funzioni volte ad assicurare il rispetto delle leggi. Negli Stati Uniti, l'Attorney General \u00e8 a capo del Department of Justice (Ministero di Giustizia) con il rango di ministro.\nRuolo e funzioni.\nSebbene il titolo possa essere letteralmente tradotto in italiano con \"procuratore generale\", la traduzione rischia di essere fuorviante giacch\u00e9 le funzioni del procuratore generale statunitense e la sua posizione sono significativamente diverse da quelli dell'organo che in Italia e in altri paesi di \"civil law\" \u00e8 cos\u00ec denominato. Infatti, mentre quest'ultimo svolge funzioni di pubblico ministero, il procuratore generale, pur avendo in alcuni paesi anche la responsabilit\u00e0 della pubblica accusa, ha principalmente la funzione di consulente legale del governo.\nIl procuratore generale \u00e8 a capo di un dicastero e di solito \u00e8 coadiuvato dall'avvocato generale, che lo pu\u00f2 sostituire e che \u00e8 quasi sempre un giurista, anche quando il procuratore generale \u00e8 un politico. Ove sia stata attribuita al procuratore generale la responsabilit\u00e0 della pubblica accusa, le funzioni di accusatore sono concretamente esercitate da avvocati che in alcuni ordinamenti sono posti alle sue dipendenze e in molti altri (ad esempio quello britannico e quello australiano) alle dipendenze del \"director of public prosecutions\" il quale, a sua volta, risponde al procuratore generale; l'azione penale per determinati reati pu\u00f2 inoltre essere subordinata al consenso del procuratore generale.\nNel mondo.\nNegli Stati federali basati sul modello di \"common law\" esiste un procuratore generale a livello di federazione e uno per ciascuno stato. Cos\u00ec \u00e8 in Australia e negli Stati Uniti; peraltro nella maggioranza degli stati americani il procuratore generale non \u00e8 nominato dal capo del governo, come avviene nel governo federale e negli altri ordinamenti di \"common law\", ma eletto dal popolo (nei rimanenti stati \u00e8 nominato dal governatore o, in qualche caso, dal parlamento o dalla corte suprema statale).\nInoltre, mentre il procuratore generale italiano \u00e8 un magistrato, quello statunitense \u00e8 un funzionario del potere esecutivo. In certi paesi (ad esempio, Australia e Stati Uniti) \u00e8 un politico, membro del gabinetto ed ha, quindi, uno \"status\" equivalente a quello di un ministro, svolgendo parte delle funzioni altrove attribuite al ministro della giustizia (che in alcuni di questi ordinamenti, ad esempio quello statunitense, manca del tutto). In altri paesi (ad esempio, Gran Bretagna ed India) \u00e8 invece un giurista, di solito un avvocato con una certa anzianit\u00e0, di nomina governativa e, pur non facendo parte del gabinetto, viene comunque considerato componente del governo. Il titolo di avvocato generale \u00e8 usato anche in alcuni altri paesi di \"common law\" per designare funzionari con mansioni analoghe a quelle del procuratore generale in governi subcentrali; in India, ad esempio, ve n'\u00e8 uno in ogni stato, omologo del procuratore generale a livello federale.\nItalia.\nIn Italia il procuratore generale guida la Procura generale della Repubblica di ogni distretto di Corte d'Appello. Infine vi \u00e8 il Procuratore generale della Corte di Cassazione, titolare dell\u2019azione disciplinare nei confronti dei magistrati togati italiani, competenza che condivide con il Ministro della Giustizia.\nRegno Unito.\nIn Gran Bretagna accanto all'\"Attorney General for England and Wales\", competente per l'Inghilterra e il Galles, esisteva un \"Lord Advocate\", competente per la Scozia. Tuttavia, dopo la concessione dell'autonomia alla Scozia, il \"Lord Advocate\" fa parte del governo locale scozzese mentre nel governo nazionale \u00e8 stata creata, in sua sostituzione, la carica di \"Avvocato generale per la Scozia\".\nStati Uniti d'America.\nNegli Stati Uniti, il titolo identifica sia il Procuratore generale degli Stati Uniti d'America, posto a capo del Dipartimento della Giustizia, che quelli dei singoli stati federati."}
{"id": "1067190", "revid": "729019", "url": "https://it.wikipedia.org/wiki?curid=1067190", "title": "Distretto di Weiz", "text": "Weiz \u00e8 un distretto amministrativo dello stato di Stiria, in Austria.\nSuddivisione amministrativa.\nIl distretto si suddivide in 54 comuni di cui 2 con status di citt\u00e0 e 8 con diritto di mercato."}
{"id": "1067191", "revid": "2080150", "url": "https://it.wikipedia.org/wiki?curid=1067191", "title": "Antonio Roselli", "text": "Biografia.\nSi laure\u00f2 all'Universit\u00e0 di Bologna nel 1406.\nProfessore di diritto a Bologna, Siena, Firenze, Roma e, dal 1439 alla morte, nell'Universit\u00e0 di Padova. Fu consultore di papa Martino V, mediatore nel contrasto fra il re Ladislao III di Polonia e l'imperatore Sigismondo. Per conto di papa Eugenio IV fu mediatore nel contrasto di questo con l'imperatore Sigismondo. Fu anche inviato presso il re Carlo VII di Francia.\nA Padova collabor\u00f2 con Francesco Barozzi.\nSotto il profilo strettamente giuridico si occup\u00f2 di matrimonio, di contratti, di successioni, di rapporti tra Stato e Chiesa.\nMorto nel 1466 a Padova, \u00e8 sepolto in un maestoso monumento nella basilica di Sant'Antonio di Padova.\nL'inquisitore Heinrich Kramer scrisse un libello contro le sue dottrine, \"Opusculum in errores Monarchiae Antonii de Rosellis\" (Venezia, 1499)."}
{"id": "1067193", "revid": "1652134", "url": "https://it.wikipedia.org/wiki?curid=1067193", "title": "Decimal Day", "text": "Il Decimal Day o Decimalisation Day o D-Day (in inglese: \"Giorno della decimalizzazione\"), avvenuto il 15 febbraio 1971, \u00e8 il giorno in cui Regno Unito e Irlanda decimalizzarono le loro valute.\nIl vecchio sistema.\nIl Regno Unito e l'Irlanda avevano valute diverse (la sterlina inglese e la sterlina irlandese, conosciuta anche come \"Irish pound\" o \"Punt\"), ma al tempo erano legate l'una all'altra al tasso di cambio fisso 1:1, con il sistema di Bretton Woods. Con il vecchio sistema di sterlina, scellini e pence (plurale di penny), la sterlina era suddivisa in 20 scellini (simbolo \"s\") e ogni scellino era composto da 12 vecchi pence (simbolo \"d\"): 240 vecchi pence formavano quindi una sterlina. Specialmente in un'epoca senza i computer e i calcolatori monetari, questo sistema era abbastanza complesso: i turisti erano spesso confusi da monete come la \"mezza corona\" (che valeva due scellini e sei pence, scritto comunemente 2/6d, pari a 2\u00bd scellini o un ottavo di sterlina).\nScenario del cambiamento nel Regno Unito.\nA seguito della bocciatura da parte del Parlamento della proposta di John Wrottesley di decimalizzare la sterlina nel 1824 (suggerita gi\u00e0 nel 1795 dopo l'introduzione del franco francese decimale), in oltre un secolo furono effettuati solo piccoli progressi pratici verso la decimalizzazione, con l'eccezione del florin, una moneta d'argento da due scellini (1/10 di sterlina), emessa nel 1849. Un doppio fiorino (quattro scellini) fu un ulteriore passo in quella direzione, ma la sua accettazione fall\u00ec.\nLa \"Decimal Association\" fu fondata nel 1841 per promuovere la decimalizzazione e la metrizzazione, cause che venivano perseguite anche in favore dei commerci internazionali e per l'Esposizione Universale del 1851. Il fiorino fu coniato proprio per il grande interesse suscitato dalla decimalizzazione.\nNel suo rapporto preliminare, la \"Royal Commission on Decimal Coinage\" (1856-1857) consider\u00f2 i benefici e i problemi della decimalizzazione, ma non trasse alcuna conclusione sull'adozione di alcun sistema decimale. La relazione finale del 1859 dei due commissari rimasti, Lord Overstone e il governatore della Bank of England John Hubbard, fu contro quell'idea, ritenendo che avesse \"pochi meriti\".\nNel 1862 il \"Select Committee on Weights and Measures\" (Comitato sui Pesi e sulle Misure) favor\u00ec l'introduzione della decimalizzazione per accompagnare l'introduzione del sistema metrico decimale.\nLa \"Royal Commission on Decimal Coinage\" (1918\u20131920), presieduta da Lord Emmott, stil\u00f2 una relazione nel 1920, sostenendo che l'unico sistema applicabile era quello della divisione della sterlina in 1000 mills, come proposto per la prima volta nel 1824. Una minoranza dei membri disapprov\u00f2 l'idea, mentre altri tre membri suggerirono la sostituzione della sterlina con il Reale, consistente di 100 halfpennies (mezzi penny).\nInfine, nel 1960, un rapporto preparato dalla British Association for the Advancement of Science e dalla Association of British Chambers of Commerce, a seguito del successo della decimalizzazione in Sudafrica, spinse il governo a formare il Comitato sulla Valuta Decimale nel 1961. L'adozione del cambiamento suggerito nel rapporto fu annunciata il 1\u00ba marzo 1966.\nFurono effettuate considerazioni sull'avere una sterlina decimale del valore di 10 scellini della vecchia valuta, che sarebbero risultati in un penny decimale del valore poco superiore a un vecchio penny (questo approccio fu adottato, ad esempio, quando l'Australia e la Nuova Zelanda decimalizzarono negli anni sessanta, adottando rispettivamente il dollaro australiano e il dollaro neozelandese, pari al valore di 10s). Nel caso, fu deciso da Halsbury che l'importanza della sterlina inglese come valuta di riserva doveva far rimanere immutata la sterlina.\nPreparazione al cambio nel Regno Unito.\nCon il nuovo sistema, la sterlina fu mantenuta, ma fu suddivisa in 100 \"nuovi pence\", simboleggiati con la lettera \"p\", e furono introdotti nuovi tagli di monete rispetto al vecchio conio. Le monete da 5p e 10p furono introdotte nell'aprile 1968 ed avevano la stessa taglia, composizione e valore degli scellini e dei fiorini circolanti all'epoca. Nell'ottobre 1969 fu introdotta la moneta da 50p e fu ritirata quella da 10 scellini. Questa operazione permise di ridurre il numero di nuove monete da introdurre nel Decimal Day e aiut\u00f2 la popolazione a familiarizzare gi\u00e0 con tre dei sei nuovi tagli di monete.\nLa vecchia moneta da mezzo penny e la mezza corona (2s 6d) furono ritirate nel 1969 per agevolare la transizione. La moneta da un quarto di penny (farthing) era stata coniata per l'ultima volta nel 1956 e cess\u00f2 di avere corso legale nel 1960.\nNelle settimane precedenti il Decimalisation Day fu condotta una grande campagna pubblicitaria, incluso un programma musicale di Max Bygraves chiamato \"Decimalisation\". La BBC trasmise una serie di programmi di 5 minuti a cui contribu\u00ec The Scaffold. Le banche vennero chiuse dalle 15:30 di mercoled\u00ec 10 febbraio 1971 fino a luned\u00ec 15 febbraio 1971, in modo tale da permettere loro di rifornirsi delle nuove monete. Il mese di febbraio era stato scelto per il D-Day perch\u00e9 era il periodo pi\u00f9 calmo dell'anno per le banche, per i negozi e per i trasporti. I negozi esposero i prezzi nella doppia valuta.\nDopo il Decimal Day nel Regno Unito.\nLe tre nuove monete da \u00bdp, 1p e 2p furono introdotte il 15 febbraio 1971. Dopo quella data, le vecchie monete rimasero legali al loro vecchio valore, ma la moneta da 1 penny (1d) e quella da tre pence (3d) furono velocemente ritirate dalla circolazione e poterono essere cambiate solo in banca.\nIl governo sper\u00f2 che nella lingua parlata le nuove unit\u00e0 di valuta sarebbero state chiamata \"new pence\" (\"nuovi pence\"), ma molti decisero che sarebbe stato pi\u00f9 chiaro e veloce chiamare la nuova valuta \"pee\". Le parole 'penny' e 'pence' sono oggi meno comuni nella lingua inglese parlata; i diminutivi come \"tuppence\" sono usati raramente, e i termini come \"tanner\" (i 6 pence d'argento) o \"groat\" (i 4 pence) sono oggi spariti.\nEra previsto che il cambiamento di valuta potesse durare per diversi mesi, ma i gestori di attivit\u00e0 scoprirono che non potevano utilizzare entrambe le valute con i registratori di cassa. Ritirarono pertanto la maggior parte delle vecchie monete dalla circolazione, in modo tale che il nuovo sistema fu operativo nel giro di poche settimane.\nLa campagna di informazione che era stata lanciata nei due anni precedenti aiut\u00f2 il pubblico, come anche il trucco per ottenere una rapida conversione dei nuovi pence nei vecchi scellini e pence con il semplice procedimento di raddoppiare il numero dei nuovi pence e dividere le cifre ottenute con una barra: 17p moltiplicati per 2 = 34 = 3/4 (3 scellini e 4 pence, \"three and four\"). In generale, le persone pi\u00f9 anziane ebbero pi\u00f9 difficolt\u00e0 nell'adozione della nuova valuta.\nNel periodo del Decimal Day, furono resi disponibili alla popolazione i \"Decimal Adders\" o altri convertitori per aiutare la conversione dalla vecchia alla nuova valuta.\nLe vecchie monete.\nGli scellini e i fiorini (2 scellini), insieme ai 5p e 10p rimasero in circolazione fino agli anni novanta. Le monete pi\u00f9 vecchie in circolazione risalivano al 1947; tutte queste monete furono ritirate nel 1990 e nel 1992 quando furono introdotte nuove monete pi\u00f9 piccole da 5 e 10 pence.\nLa protesta del pubblico al ritiro dalla circolazione della moneta da 6 vecchi pence (6d), di valore pari a 2\u00bdp, procrastin\u00f2 il ritiro fino al 1980.\nTutte le monete pre-decimali sono oggi prive di valore.\nLa moneta da mezzo penny decimale (\u00bdp) introdotta nel 1971 rimase in circolazione fino al 1984, quando il suo valore era stato fortemente ridotto a causa dell'inflazione. Non fu pi\u00f9 coniata dal 1982, eccetto che per i collezionisti.\nLa moneta da 50p fu reintrodotta dal 1997.\nIn Irlanda.\nNella Repubblica d'Irlanda tutte le monete pre-decimali, tranne quelle da 1s e 2s, furono ritirate durante l'inizio del processo dal 1969 al 1972 tranne la moneta da 10 scellini (pari a 50p), che, essendo stata appena emessa, fu mantenuta. Le monete da 1s e 2s furono ritirate nel 1993 e nel 1994 rispettivamente. Le monete pre-decimali irlandesi possono essere ancora cambiate con il loro equivalente in euro presso la Banca Centrale di Dublino ogni mattina di ogni giorno feriale."}
{"id": "1067204", "revid": "38275", "url": "https://it.wikipedia.org/wiki?curid=1067204", "title": "Trattore M4", "text": ""}
{"id": "1067210", "revid": "438678", "url": "https://it.wikipedia.org/wiki?curid=1067210", "title": "Teorema di Birkhoff (elettromagnetismo)", "text": "In fisica, nel contesto dell'elettromagnetismo, il teorema di Birkhoff riguarda soluzioni statiche a simmetria sferica delle equazioni del campo di Maxwell dell'elettromagnetismo. \nIl teorema \u00e8 merito di George D. Birkhoff. Esso afferma che ogni soluzione a simmetria sferica di una sorgente libera delle equazioni di Maxwell \u00e8 necessariamente statica. Pappas (1984) diede due dimostrazioni di questo teorema. "}
{"id": "1067212", "revid": "767487", "url": "https://it.wikipedia.org/wiki?curid=1067212", "title": "KMFDM", "text": "I KMFDM sono una band industrial metal tedesca nata nel 1983.\nIl cofondatore del complesso, Sascha Konietzko, \u00e8 l'unico membro fisso del progetto, ed insieme a En Esch, Raymond Watts e G\u00fcnter Schulz \u00e8 stato un componente chiave nella storia del progetto.\nI KMFDM sono ritenuti, insieme a band quali Ministry e Godflesh, i fondatori ed i principali innovatori dell'Industrial metal, o per meglio dire del Dance metal, essendo stati tra i primi a sviluppare queste sonorit\u00e0; hanno inoltre avuto una grande importanza nel panorama del genere: infatti, durante la permanenza nel gruppo, Konietzko e altri membri del gruppo hanno intrapreso molti side project.\nLa band ha avuto per molto tempo un accordo con l'artista Aidan Hughes, che ha creato le copertine di tutti gli album/singoli ed EP della band, ha collaborato nella realizzazione dei videoclip di \"A Drug Against War\" e \"Son of a Gun\" e alle magliette promozionali della band. L'unica copertina non disegnata dall'artista \u00e8 quella di \"Nihil\", che \u00e8 stata realizzata da Francesca Sundsten, moglie del noto batterista Bill Rieflin. Nel giugno del 2007 vi \u00e8 stata una discussione tra Sascha Konietzko e l'artista per la copertina di \"Tohuvabohu\", che ha fatto incrinare i rapporti tra l'artista e il gruppo, tuttavia recentemente ristabiliti.\nEtimologia.\nKMFDM \u00e8 l'acronimo, volutamente scorretto, di \"Kein Mehrheit f\u00fcr die Mitleid\", ovvero \"Nessuna maggioranza per la piet\u00e0\" in tedesco (la forma esatta \u00e8 \"Kein Mitleid F\u00fcr Die Mehrheit\" cio\u00e8 \"Nessuna piet\u00e0 per la maggioranza\"). Sascha Konietzko ha spiegato che la frase \u00e8 stata resa di proposito grammaticalmente non corretta per confondere le persone che tentavano di dare un significato al loro nome.\nLa pi\u00f9 accreditata origine del nome \u00e8 stata data da Konietzko, che pare abbia scelto questo nome leggendo un manifesto per strada in Germania. Fu Raymond Watts, nel 1985, ad accorciare il nome in KMFDM, a causa della difficolt\u00e0 che egli aveva nella pronuncia tedesca.\nTuttavia, la corretta interpretazione non fu subito diffusa e, nei primi anni di esistenza della band, il nome del gruppo sub\u00ec numerose interpretazioni. L'ambiguit\u00e0 del significato del nome fu alimentata dal lancio di un concorso, poco prima dell'uscita dell'album \"Angst\", in cui i fan dovevano dare un'interpretazione alla sigla; questo concorso fu lanciato, a scopo promozionale e senza il consenso del gruppo, dalla \"TVT Records\", che aveva appena acquistato la \"Wax Trax! Records\", etichetta con cui il gruppo aveva un contratto.\nAll'interno di questo concorso una radio americana mise in palio un CD della band, che sarebbe stato vinto da chi avesse fornito un numero maggiore di interpretazioni del nome.\nNello stesso \"Angst\", pi\u00f9 precisamente nella canzone \"Sucks\", i membri del gruppo ironizzano sulle interpretazioni pi\u00f9 bizzarre date al loro nome, concerni note star del mercato musicale:\nStoria.\nPrimi album.\nI KMFDM nascono a Parigi il 28 novembre 1983 su iniziativa di Sascha Konietzko e di un artista e operatore multimediale, Udo Sturm, in occasione di un'esibizione per l'apertura di una mostra di giovani artisti europei al Grand Palais. In quell'occasione Sturm suon\u00f2 un sintetizzatore e Konietzko un basso a 5 corde.\nTuttavia Sturm non aveva delle aspirazioni musicali, mentre Konietzko era pi\u00f9 interessato alle registrazioni in studio che alle arti figurative. Sascha conobbe quindi il batterista Nicklaus Schandelmaier, in arte En Esch, e sospese il progetto KMFDM; i due si unirono al gruppo \"Missing Foundations\", fondato dal musicista New-Yorkese Peter Missing. Tuttavia il gruppo realizz\u00f2 solo alcune esibizioni dal vivo, e quindi En Esch e Sascha ripresero il progetto KMFDM. Allora essi iniziarono a lavorare nello studio di Konietzko ad Amburgo con Raymond Watts. Inizialmente il gruppo inizi\u00f2 a circolare nella zona underground di Amburgo e pubblic\u00f2 tre album per etichette europee, tra cui \"Opium\", che fu distribuito in pochissime copie e in formato audio cassetta, ma che \u00e8 stato pubblicato ufficialmente nel 2002. Queste registrazioni, prevalentemente strumentali, musicalmente erano molto vicine a quelle dei connazionali Einst\u00fcrzende Neubauten; erano infatti caratterizzate da un uso molto marcato dei sintetizzatori e della batteria o della drum machine.\nFu successivamente pubblicato il primo album ufficiale del gruppo, ovvero \"What Do You Know, Deutschland?\". Musicalmente questo album si discostava dalle prime registrazioni, poich\u00e9 conteneva delle tracce che erano influenzate dall'hip hop e dal Rock, con un uso marcato del basso, della batteria e, in quantit\u00e0 minore, della chitarra. Quindi la band inizi\u00f2 una lunga relazione con la \"Wax Trax! Records\", e nel 1988 l'album \"Don't Blow Your Top\" fu distribuito dall'etichetta negli Stati Uniti. \"Don't Blow Your Top\" \u00e8 anche il primo album dove Sascha Konietzko lavora anche come produttore.\nVenne successivamente pubblicato \"UAIOE\", anch'esso per la \"Wax Trax!\", il cui titolo era indecifrabile e apparentemente senza senso. Nel 1989-1990 la band and\u00f2 in tour con i Ministry, per il \"The Mind Is A Terrible Thing To Taste Tour\", per poi passare vari mesi facendo concerti in Europa con i Thrill Kill Kult (TKK).\nL'affermazione e lo scioglimento.\nNel 1990 vennero pubblicati i singoli \"Virus\" e \"Godlike\", che ottennero un discreto successo, e annunciarono la virata del sound della band verso sonorit\u00e0 Rock. Venne cos\u00ec pubblicato \"Na\u00efve\", la cui canzone \"Liebeslied\" conteneva un sample di \"O Fortuna\", brano contenuto nel \"Carmina Burana\" di Carl Orff. Il gruppo fu minacciato da parte dell'editore di Orff, che voleva ricorrere a un'azione legale. Infatti Orff mor\u00ec nel 1982, e quindi il copyright sulle sue opere non era ancora scaduto. Qualche anno dopo, nel remix album \"Na\u00efve/Hell to Go\", fu inserito un remix della canzone, con il sample rimosso, denominato \"Leibesleid (Infringement Mix)\".\nIl titolo della rinnovata canzone era un gioco di parole in tedesco; infatti \"Liebeslied\" vuol dire \"canzone d'amore\", mentre \"Leibesleid\" significa \"dolore fisico\". La versione originale di \"Na\u00efve\" inizi\u00f2 quindi a essere molto richiesta dai fan del gruppo, e i KMFDM, occasionalmente, suonano la versione originale di \"Liebeslied\" in concerto, versione che \u00e8 anche presente nei DVD \"Beat by Beat by Beat\" e \"20th Anniversary World Tour 2004\". L'anno successivo alla pubblicazione di \"Na\u00efve\", Konietzko si trasfer\u00ec a Chicago, e nel 1992 fu invece pubblicato \"Money\". Quest'ultimo si discostava, come sonorit\u00e0, da \"Na\u00efve\", poich\u00e9 musicalmente si avvicinava a sonorit\u00e0 house e trance, come del resto preannunciava il singolo \"Vogue\".\nCon la pubblicazione dell'album \"Angst\", avvenuta nel 1993, i KMFDM ebbero un notevole successo commerciale con il singolo \"A Drug Against War\", in contraddizione con lo spirito della band \"anti-MTV\", e un'attitudine \"anti-mainstream\". Tuttavia, il video di \"A Drug Against War\" circol\u00f2 in heavy rotation su MTV e fu utilizzato nel cartone, in onda sullo stesso canale, Beavis &amp; Butt-head. \"Angst\" era musicalmente molto diverso da \"Money\", poich\u00e9 traeva le principali influenze del Metal estremo, in particolare dal Thrash metal.\n\"Angst\" \u00e8 stato inserito nella lista dei \"Top 10 Industrial Album\" di tutti i tempi, stilata da ReGen Magazine, rivista specializzata in Industrial e Synth pop. Nel 1994 i KMFDM terminarono l\"'Angstfest Tour\" e cominciarono a lavorare sull'album \"Nihil\", che venne lanciato nel 1995 con due mega tour, \"Beat by Beat\" e \"In Your Face\". Dopo la morte per AIDS di Jim Nash, amico stretto del gruppo e presidente della \"Wax Trax! Records\", Konietzko si trasfer\u00ec a Seattle.\nIn questo periodo le registrazioni degli album del gruppo risultavano difficoltose, poich\u00e9 Sascha Konietzko si era trasferito a Seattle, En Esch viveva a New York e il chitarrista G\u00fcnter Schulz in Canada.\nNel giugno del 1996 la band pubblic\u00f2 \"Xtort\"; la pubblicazione dell'album avvenne pochi mesi dopo la pubblicazione di \"Nihil\" poich\u00e9 Konietzko si dedic\u00f2 per circa 20 ore al giorno alla registrazione e alla produzione dell'album.&lt;ref name='Sonic Boom - Interview with KMFDM, Roseland Theatre, Portland, OR - 11/3/97'&gt;Sonic Boom - Interview with KMFDM, Roseland Theatre, Portland, 11/3/97&lt;/ref&gt;\nSebbene fosse stato pubblicato subito dopo il precedente album, \"Xtort\" ebbe una buona valutazione dalla critica, ed \u00e8 tuttora l'album dei KMFDM ad aver avuto pi\u00f9 successo, avendo venduto 200\u00a0000 copie, ed essendo arrivato alla posizione numero 92 della classifica Billboard. L'anno dopo iniziarono le sessioni di registrazione dell'album \"Symbols\", e l'album venne pubblicato il 23 settembre 1997. \"Symbols\" non riusc\u00ec a bissare il successo di \"Xtort\", ma arriv\u00f2 comunque alla posizione numero 137 della classifica Billboard. I KMFDM si sciolsero, temporaneamente, il 22 gennaio 1999. Proclamato da Sascha Konietzko, lo scioglimento fu causato da una differenza di volont\u00e0 per il futuro da parte dei componenti del gruppo e per divergenze artistiche.\nL'album \"Adios\" fu pubblicato tre mesi dopo, con il titolo originale che la band voleva dare per la dipartita dalla \"Wax Trax! Records\", ma che fu in realt\u00e0 il simbolo dello scioglimento del gruppo stesso. \"Adios\" riusc\u00ec a piazzarsi alla posizione numero 189 della classifica Billboard. G\u00fcnter Schulz e En Esch formarono la band Slick Idiot, mentre Konietzko e Tim Sk\u00f6ld si unirono negli MDFMK con la cantante Lucia Cifarelli, pubblicando un album omonimo sotto l'etichetta \"Republic Records\". Nel 2000 hanno partecipato all'album di tributo ai Queen \"\", per il quale hanno eseguito \"We Will Rock You\".\nLa ricostituzione e il presente.\nI KMFDM si sono riformati nel 2002 con Konietzko, Skold, Lucia Cifarelli, Raymond Watts e Bill Rieflin. G\u00fcnter Schulz e Esch vennero invitati alla riunificazione della band ma rifiutarono.\nCon questa nuova formazione, nel 2002 pubblicarono \"Attak\" per la \"Metropolis Records\". Dal 2003, per la prima volta dopo 20 anni, Konietzko si \u00e8 circondato di un vero e proprio gruppo formato, oltre che da lui, da Lucia Cifarelli, Jules Hodgson, Steve White e Andy Selway, senza rinunciare al contributo occasionale di altri musicisti. \u00c8 stato cos\u00ec pubblicato \"WWIII\" per la Sanctuary Records, segnato dall'abbandono di Tim Sk\u00f6ld; la band ha quindi intrapreso un tour mondiale, per la ricorrenza dei 20 anni dalla formazione. Nel 2004, Konietzko ha creato un'etichetta indipendente, la \"KMFDM Records\", non sciogliendo per\u00f2 il contratto con la \"Metropolis Records\". \u00c8 stato poi pubblicato l'album \"Hau Ruck\", alla cui pubblicazione segu\u00ec un altro tour mondiale. Durante l'estate del 2006, la Metropolis Records annunci\u00f2 di voler ristampare gli album della band registrati con la \"Wax Trax! Records\", che erano fuori catalogo dal 2000, ripubblicandoli in ordine cronologico a gruppi di due o tre a cominciare da settembre 2006; \"Symbols\" e \"Adios\", gli ultimi album pubblicati per la defunta etichetta, sono stati ripubblicati l'8 maggio 2007.\nIl 22 marzo 2007 i KMFDM annunciarono la pubblicazione del loro sedicesimo studio album, intitolato \"Tohuvabohu\", una parola che proviene da una frase biblica che significa \"selvaggio e caotico\", avvenuta il 21 agosto. La frase, nell'Antico Testamento, viene utilizzata per definire il mondo prima della venuta di Dio, e Sascha Konietzko ha dichiarato che sua madre utilizzava questa espressione per definire le condizioni della sua camera da letto.\nL'album \u00e8 arrivato alla posizione numero 4 della categoria \"Top Electronic Albums\" della classifica Billboard.\nIl 10 novembre 2007 il gruppo annunci\u00f2 l'uscita, avvenuta il 19 febbraio 2008, di \"Brimborium\", un album contenente i remix, effettuati da alcuni membri del gruppo e da altri artisti, dei pezzi dell'album \"Tohuvabohu\". Il nome \"Brimborium\" deriva da un'antica preghiera latina, di cui, nel corso dei secoli, si \u00e8 perso il reale significato. Questo nome \u00e8 diventato, nel linguaggio comune, sinonimo di qualcosa di superfluo, senza un significato; Sascha Konietzko ha inoltre spiegato che il nome \u00e8 stato scelto perch\u00e9 l'album non \u00e8 un lavoro del gruppo, bens\u00ec un bonus. Il 1\u00ba marzo 2008 i KMFDM, in occasione della ricorrenza del 24\u00ba Anniversario del gruppo, presentarono la serie \"KMFDM 24/7\", una riedizione di 24 singoli della band in vinili da sette pollici.\nQuesti singoli verranno pubblicati il primo giorno di ogni mese, fino al 1\u00ba febbraio 2010, quando verr\u00e0 pubblicato un singolo inedito. Il 1\u00ba aprile 2008 il gruppo annunci\u00f2 la pubblicazione dei tre volumi \"Extra\", tre set da due dischi ciascuno contenente delle tracce prese dai singoli della band, da vinili, inediti e versioni alternative di brani contenuti nei loro album; l'ultimo dei tre volumi \u00e8 stato reso disponibile dal 7 ottobre 2008. Il 15 dicembre 2008 \u00e8 stata annunciata l'imminente pubblicazione del debutto del progetto \"SKOLD vs KMFDM\", nato dalla collaborazione con Tim Sk\u00f6ld, ex membro del gruppo, ed il 19 dicembre \u00e8 stata resa nota la pubblicazione di Blitz, album di inediti pubblicato il 24 marzo 2009.\nMusica.\nStile e influenze.\nLa musica dei KMFDM \u00e8 sempre stata un ibrido tra varie correnti musicali, e pu\u00f2 essere definita come il primo esempio di Industrial metal, anche se vi \u00e8 una sensibile differenza tra i primi album e il resto della discografia. Nonostante la differenza del sound dei vari album, i KMFDM hanno sempre descritto la loro musica come \"The Ultra-Heavy Beat\". Konietzko ha citato i T. Rex, David Bowie, Alice Cooper, i Bauhaus, gli Sweet, gli Slade e Frank Zappa (quest'ultimo spesso citato negli album \"Don't Blow Your Top\" e \"UAIOE\"), come ispirazione per il gruppo da lui fondato.\nL'idea di base della musica dei KMFDM fu descritta da Konietzko, il quale, dopo aver avuto esperienze in gruppi Glam rock, Punk rock e subito dopo l'esplosione dell'Industrial in Europa, decise di voler fondare un progetto in cui questi generi venissero ibridati:\nCome gi\u00e0 detto, la musica dei KMFDM ha subito dei cambiamenti nel tempo; infatti i loro album degli anni ottanta si basavano su duri campionamenti e manipolazioni sonore in studio, e i primi strumenti utilizzati furono sintetizzatori e drum machine, mentre l'utilizzo della chitarra era occasionale. Dall'inizio degli anni novanta, con l'entrata del chitarrista G\u00fcnter Schulz, la musica dei KMFDM \u00e8 diventata una fusione di elementi di musica elettronica e di Heavy metal, con occasionalmente elementi di reggae, ska, e, a volte, hip hop. Molte canzoni presentano cori e voci femminili tra cui quelle di Dorona Alberti, Cheryl Wilson, Jennifer Ginsberg, Abby Travis e Lucia Cifarelli. A lungo nei KMFDM, Raymond Watts incorpor\u00f2 alcuni elementi del progetto nel suo side project, i PIG, contraddistinto da liriche ironiche, voce in growl e arrangiamenti di chitarra tipicamente Heavy metal.\nDal 2003 i KMFDM adottano un sound pi\u00f9 tradizionale, con la tipica formazione delle rock-band: voce, chitarre, basso e batteria, anche se continuano ad incorporare elementi elettronici. Il gruppo si \u00e8 inoltre contraddistinto per l'uso di numerose lingue, tra cui l'inglese, il tedesco, il latino, l'ebraico, il Lingala (un dialetto africano) ed il russo.\nTematiche.\nLa band, fin dagli esordi, \u00e8 stata sempre politicizzata; le loro liriche contestano le nostre societ\u00e0 capitaliste, oltraggiano il terrorismo, la violenza, l'oppressione, la censura, e, pi\u00f9 esplicitamente, la guerra. Le loro canzoni spesso contengono campionamenti di spezzoni di interviste ai leader politici, di solito con espressioni ironiche.\nPer esempio l'album \"WWIII\", subito dopo la sua uscita, fece scalpore per il contenuto dei testi, che criticavano il governo di George W. Bush e, in modo pi\u00f9 specifico, la guerra in Iraq, ironizzando sulle motivazioni della guerra, ed affermando che la Terza Guerra Mondiale fosse gi\u00e0 in atto:\nInoltre i KMFDM sono conosciuti per il loro senso dell'umorismo: in ogni loro album sono presenti canzoni ironiche, e tra queste sono degne di nota \"More &amp; Faster\", \"Sucks\", \"Light\", \"Inane\" e \"Megalomaniac\". Di solito queste canzoni sono incentrate sull'auto-celebrazione o sull'auto ironia, come per esempio \"Intro\" dell'album \"WWIII\", nella quale Konietzko descrive i componenti della band in maniera irriverente con una sorta di filastrocca.\nOstilit\u00e0.\nNel 2003, dopo la pubblicazione di \"WWIII\", Sascha Konietzko critic\u00f2 Marilyn Manson, affermando che \"non sarebbe durato ancora molto\" ed in seguito alla pubblicazione dell'album \"Money\", attacc\u00f2 duramente l'astro nascente Trent Reznor, accusato di essersi venduto all'industria musicale:\nRecentemente lo stesso Konietzko ha duramente criticato i Korn, definendoli \"\"il peggior gruppo che ha visto aprire concerti per i KMFDM\" e che \"ci sono le persone pi\u00f9 idiote in quel gruppo e sono una banda di fottuti posers\"\".\n\u00c8 inoltre nota l'attitudine anti-mainstream della band, e la sua avversione nei confronti di MTV e dell'industria musicale:\nControversie.\nLa band ricevette delle critiche e delle accuse di nazismo per il Massacro della Columbine High School; il sito web di Eric Harris presentava i testi di alcune canzoni del gruppo (\"Power\", \"Son Of A Gun\", \"Stray Bullet\" e \"Waste\"), e la sparatoria avvenne il giorno dell'uscita del loro album \"Adios\". Nel ruolo di frontman dei KMFDM, Sascha Konietzko, rilasci\u00f2 una dichiarazione alla stampa il giorno successivo al massacro, esprimendo il proprio dispiacere per la sparatoria ma respingendo le accuse:\nInoltre il protagonista del Massacro della scuola di Jokela, in uno dei suoi video, aveva citato anche i due giovani autori del Massacro della Columbine High School, Eric Harris e Dylan Klebold, intitolato \"Dedication Song\", dedicandogli \"Stray Bullet\" dei KMFDM. Tuttavia l'ipotesi pi\u00f9 accreditata \u00e8 che lo scopo del criminale fosse quello di imitare in tutti gli aspetti i due assassini.\nCodice KMFDM.\nDall'album \"UAIOE\" i KMFDM hanno dato il titolo dei loro album con un'unica parola di cinque lettere, ovvero \"Na\u00efve\", \"Money\", \"Angst\", \"Nihil\", \"Xtort\", \"Agogo\", \"Retro\", \"Adios\", \"Attak\" e \"WWIII\". Questa tradizione \u00e8 stata interrotta con il quindicesimo album in studio della band, \"Hau Ruck\", il cui titolo originale, per\u00f2, era di cinque lettere, ovvero \"FUBAR\", acronimo di \"Fucked Up Beyond All Recognition\". Inoltre nel 1997 i KMFDM pubblicarono un album che aveva come titolo cinque simboli, probabilmente ispirandosi ai Led Zeppelin, che vennero chiamati \"Starburst, Skull and crossbones, Bomb with lit fuse, Spiral, Pounding fist\"; comunemente l'album \u00e8 conosciuto pi\u00f9 semplicemente come \"Symbols\".\nIl primo album con il titolo di cinque lettere, ovvero \"UAIOE\", aveva un titolo senza senso, e fu chiesto alla band di svelare il mistero; tuttavia non venne fornita nessuna interpretazione al nome, e il significato di esso venne considerato un \"segreto\":\nFormazione.\nI KMFDM non hanno una formazione fissa, Sascha Konietzko \u00e8 l'unico membro fisso del progetto, mentre spesso vi sono numerose collaborazioni da parte di musicisti famosi. En Esch, Raymond Watts, e il chitarrista G\u00fcnter Schulz sono alcuni membri chiave della storia del gruppo, avendo partecipato attivamente e per molto tempo al progetto. Altri importanti musicisti hanno collaborato con i KMFDM, tra cui Bill Rieflin dei Ministry/R.E.M., Nivek Ogre degli Skinny Puppy, John DeSalvo dei Chemlab, Tim Sk\u00f6ld degli Shotgun Messiah/Marilyn Manson, F.M. Einheit degli Einst\u00fcrzende Neubauten, Nina Hagen e la scrittrice Nicole Blackman. Inoltre, gruppi come i Chemlab, i Die Warzau, i Nine Inch Nails, i My Life With the Thrill Kill Kult, i Combichrist, i Die Krupps, Giorgio Moroder e molti altri hanno remixato pezzi dei KMFDM. Dal 2003 la formazione dei KMFDM \u00e8 organizzata in un vero e proprio gruppo, con il contributo occasionale di altri musicisti."}
{"id": "1067214", "revid": "287204", "url": "https://it.wikipedia.org/wiki?curid=1067214", "title": "Danny Antonucci", "text": "Biografia.\nIl suo percorso nel mondo dell'animazione cominci\u00f2 a 14 anni, quando cre\u00f2 il suo primo cortometraggio, \"The Adventures of Barfman\". Dopo il liceo, fu ammesso allo Sheridan College Of Visual Arts di Oakville, nell'Ontario. Si laure\u00f2 nel 1979 e fu presto assunto come animatore capo in serie come \"Scooby-Doo\" e \"I Flintstones\". Nel 1982 si trasfer\u00ec nella costa ovest del Canada ed entr\u00f2 nell\"'International Rocketship Ltd\", casa produttrice indipendente di Vancouver, dove cre\u00f2 e diresse programmi di successo per canali televisivi come Nickelodeon, Sesamo apriti e Levi\u2019s and MTV Networks. In quel periodo cre\u00f2, diresse e anim\u00f2 il cult movie animato \"Lupo the Butcher\", che raccolse consensi in tutto il mondo e diede vita ad un genere di animazione orientato verso un pubblico adulto.\nIl 1\u00ba aprile del 1994 fonda la A.k.a. Cartoon, con cui crea due serie per MTV: la serie per adulti di scarso successo \"The Brother Grunt\", e il contenitore di cortometraggi \"Cartoon Sushi\". Successivamente, Antonucci d\u00e0 vita alla famosa serie \"Ed, Edd &amp; Eddy.\" Tuttora dirige e crea programmi per la A.k.a. Cartoon, della quale \u00e8 presidente.\nVita privata.\nSua madre e suo padre erano di Modugno; pi\u00f9 tardi suo padre e suo zio erano vicini in Mississauga. \u00c8 sposato e ha due figli."}
{"id": "1067218", "revid": "40858", "url": "https://it.wikipedia.org/wiki?curid=1067218", "title": "Carlo I D'Angi\u00f2", "text": ""}
{"id": "1067221", "revid": "290351", "url": "https://it.wikipedia.org/wiki?curid=1067221", "title": "Billy Zane", "text": "Biografia.\nAttore di origini greche (il suo cognome era in origine Zanikopoulos, che il nonno decise di cambiare nel pi\u00f9 semplice Zane), \u00e8 di confessione greco-ortodossa. La sua fama \u00e8 dovuta soprattutto al ruolo di Caledon Hockley, il fidanzato imposto a Rose (impersonata da Kate Winslet) nel film \"Titanic\". Precedentemente la pellicola che aveva dato notoriet\u00e0 all'attore \u00e8 stata \"\" del 1989, nel quale interpretava la parte di uno psicopatico che sequestra una coppia (Nicole Kidman e Sam Neill) a bordo della loro barca.\nZane ha inoltre interpretato il ruolo di un amico del bullo Biff in \"Ritorno al futuro\" e \"Ritorno al futuro - Parte II\" del regista Robert Zemeckis, ed \u00e8 stato protagonista del film \"The Phantom\". Nel 1990 prende parte al famoso film \"Memphis Belle\" come componente dell'equipaggio dell'aereo. Nello stesso periodo ha girato il film di Vanzina \"Miliardi\", con Carol Alt e Jean Sorel, in cui interpretava uno dei nipoti del ricco protagonista impersonato da Jean.\nHa partecipato alla serie televisiva \"Streghe\" nella settima stagione, nel ruolo di Drake. Ha interpretato il ruolo del protagonista nel film di Ezio Greggio \"Il silenzio dei prosciutti\", ha preso parte al film horror \"Il cavaliere del male\" e ha inoltre recitato nella serie \"Twin Peaks\", ricoprendo il ruolo di John Justice Wheeler nella parte finale della seconda stagione. Nel 2008 ha partecipato alla seconda stagione della sit-com \"Samantha chi?\" nel ruolo del milionario Winston Funk.\nNel 2013 ha partecipato come guest star nel video di \"Rock n Roll\" della cantante canadese Avril Lavigne. Dal 2016 interpreta il ruolo di Stan Gutterie nella serie televisiva \"Guilt\". Appassionato di gare automobilistiche, ha partecipato al Gumball 3000. In campo videoludico, \u00e8 conosciuto per essere stato la voce del falso Ansem (in realt\u00e0 l'Heartless di Xehanort) nel videogioco della Square Enix \"Kingdom Hearts\".\nDoppiatori italiani.\nNelle versioni in italiano dei suoi film, Billy Zane \u00e8 stato doppiato da:\nDa doppiatore \u00e8 sostituito da:"}
{"id": "1067222", "revid": "767487", "url": "https://it.wikipedia.org/wiki?curid=1067222", "title": "Amori e disastri", "text": "Amori e disastri (\"Flirting with Disaster\") \u00e8 un film del 1996 diretto da David O. Russell.\n\u00c8 stato presentato fuori concorso al 49\u00ba Festival di Cannes.\nTrama.\nMel, sposato con Nancy e da poco padre, sente l'esigenza di incontrare i suoi genitori biologici, essendo stato adottato da una coppia quando era piccolo. Decide di intraprendere un viaggio alla ricerca dei genitori, oltre alla moglie e al figlio, si unisce al viaggio la sexy aspirante psicologa Tina, che lavora per l'agenzia di adozioni.\nLa ricerca sar\u00e0 difficile e piena di imprevisti, tra genitori sbagliati, equivoci e tradimenti."}
{"id": "1067223", "revid": "608646", "url": "https://it.wikipedia.org/wiki?curid=1067223", "title": "Base (meccanica)", "text": "Si definisce base o polare fissa il luogo dei centri di istantanea rotazione di un membro cinematico (organo meccanico) in un sistema di riferimento fisso (costante nel tempo nello spazio).\nDefinizione.\nIn un moto piano, si pu\u00f2 dimostrare che ogni atto di moto di un corpo rigido che non sia puramente traslatorio \u00e8 rotatorio, ossia che pu\u00f2 essere descritto, istante per istante, come una rotazione attorno a un punto che rimane fermo. Questo punto, detto centro di istantanea rotazione, non rimane per\u00f2 in generale uguale a se stesso, ma si modifica nel tempo. Il luogo di tutte le posizioni che occupa, \"visto da un osservatore solidale col piano in cui avviene il movimento\" \u00e8 una linea che \u00e8 detta appunto base o polare fissa. In contrapposizione, lo stesso luogo, descritto dal punto di vista del corpo rigido in moto, \u00e8 detto rulletta o polare mobile.\nCaratteristiche.\nL'esempio pi\u00f9 intuitivo \u00e8 quello di una ruota che rotola su una linea senza strisciare: il punto di contatto tra ruota e linea \u00e8 il centro di istantanea rotazione, poich\u00e9 \u00e8 l'unico punto fermo nel movimento della ruota (la velocit\u00e0 verticale \u00e8 nulla perch\u00e9 altrimenti la ruota si alzerebbe dalla linea o la penetrerebbe, la velocit\u00e0 orizzontale \u00e8 nulla perch\u00e9 altrimenti la ruota striscerebbe). Tale punto, per\u00f2, cambia continuamente: visto dal punto di vista del sistema di riferimento fisso, tutti questi punti descrivono appunto la linea su cui rotola la ruota. Dal punto di vista del riferimento solidale con la ruota, invece, \u00e8 chiaro che i centri di istantanea rotazione si trovano sempre sulla periferia della stessa: la linea che descrivono \u00e8 semplicemente la sua circonferenza."}
{"id": "1067225", "revid": "1916721", "url": "https://it.wikipedia.org/wiki?curid=1067225", "title": "\u010cakovec", "text": "\u010cakovec (in tedesco \"Csakathurn\" o \"Tschakathurn\", in ungherese \"Cs\u00e1ktornya\") \u00e8 una citt\u00e0 situata nella parte settentrionale della Croazia.\n\u00c8 la citt\u00e0 principale e il capoluogo della regione del Me\u0111imurje situata tra i fiumi Mur e Drava."}
{"id": "1067233", "revid": "1353455", "url": "https://it.wikipedia.org/wiki?curid=1067233", "title": "Io e zio Buck", "text": "Io e zio Buck (\"Uncle Buck\") \u00e8 un film del 1989 scritto e diretto da John Hughes, con John Candy, Amy Madigan, Jean Louisa Kelly, Gaby Hoffmann, Macaulay Culkin, Jay Underwood, Laurie Metcalf. William Windom, Mike Starr e Anna Chlumsky sono presenti in ruoli cammeo.\nTrama.\nBob e Cindy Russell si sono recentemente trasferiti da Indianapolis alla periferia di Chicago per motivi di lavoro, con i loro tre figli Tia di 15 anni, Miles di 8 anni e Maizy di 6 anni. A tarda notte ricevono una telefonata dalla zia di Cindy, che li informa che suo padre ha avuto un infarto. Decidono allora di partire immediatamente per raggiungerlo, mentre Tia, ancora irritata per essere stata costretta a trasferirsi, accusa Cindy di aver abbandonato suo padre. Bob propone di chiedere a suo fratello Buck di trasferirsi temporaneamente in casa loro per prendersi cura dei figli durante la loro assenza.\nBuck, goffo e obeso, vive in un piccolo appartamento a Chicago, beve, fuma sigari, si guadagna da vivere scommettendo su corse di cavalli truccate e guida una fatiscente Mercury che scoppietta. Ha appena accettato a malincuore di lavorare nel negozio di pneumatici di Chanice, una donna che frequenta da otto anni, che vorrebbe ora sposarsi e fondare una famiglia. Cindy \u00e8 contraria all\u2019idea di lasciare i figli con Buck, ma nessun altro pu\u00f2 occuparsi di loro ed \u00e8 costretta ad accettare. Buck informa Chanice che non pu\u00f2 iniziare a lavorare a causa della situazione, ma lei pensa che, come al solito, stia solo cercando delle scuse.\nAll'arrivo, Buck fa rapidamente amicizia con Miles e Maizy, mentre Tia si mostra particolarmente ostile. Nei giorni successivi Buck affronta una serie di situazioni in modo comico, tra cui portare i bambini al suo bowling preferito, fare enormi frittelle per il compleanno di Miles, cacciare un clown ubriaco dalla festa, rimproverare l'assistente scolastica che ritiene troppo severa sul comportamento di Maizy e mettendo il bucato ad asciugare in forno, non riuscendo a usare l\u2019asciugatrice. Quando Buck incontra Bug, il fidanzato di Tia, la avverte che \u00e8 interessato a lei solo per sesso, me lei non gli crede. Alla fine Tia si vendica facendo credere a Chanice che Buck la stia tradendo con la loro vicina, Marcy. Il giorno successivo Chanice va a confrontarsi con Buck, che si trova casualmente con Marcy e lo lascia.\nIl fine settimana successivo, preoccupato del fatto che Tia \u00e8 fuggita per andare a una festa, Buck decide di andare a cercarla anzich\u00e9 partecipare a una corsa di cavalli che gli avrebbe fornito parecchi soldi. Chiede a Chanice di badare a Miles e Maizy e si intrufola alla festa. Pensando che Bug si stia approfittando di lei in una camera da letto, forza la porta ma trova Bug con un\u2019altra ragazza. Buck trova poi Tia che piange vagando per le strade; la ragazza si scusa con lui riconoscendo che aveva ragione. Buck le rivela poi di aver legato Bug nel bagagliaio della sua auto. Lo libera e lo costringe, umiliandolo, a scusarsi con Tia. A casa poi, Tia aiuta Buck a riconciliarsi con Chanice, rivelandole la sua bugia e dicendole che Buck sarebbe un buon marito e padre. Buck accetta anche di iniziare a lavorare nel suo negozio.\nIl padre di Cindy si riprende, cos\u00ec lei e Bob tornano da Indianapolis. Quando entrano in casa, Tia sorprende la madre con un abbraccio. Buck parte poi con Chanice per Chicago, dopo aver scambiato un affettuoso saluto con Tia.\nSerie televisive.\nIl film gener\u00f2 una serie televisiva, \"Mio zio Buck\", trasmessa sulla CBS dal 1990 al 1991. Nel 2016 la ABC ha realizzato una nuova serie basata sul film.\nProduzione.\nIl film \u00e8 ambientato a Chicago. Tra i luoghi utilizzati per le riprese, la birreria al 495 North Milwaukee Avenue e l'appartamento di zio Buck al 3708 North Sheffield Avenue.\nAltri luoghi di ripresa furono: la casa sbagliata al 2609 Lincoln Street di Evanston, la casa dei Russell al 2602 Lincoln Street di Evanston, la scuola di Tia al 7 Happ Road di Winnetka, il garage all'8801 Skokie Boulevard di Skokie, la scuola Romona al 600 Romona Road di Wilmette, il \"Palace Bowl\" al 5242 25th Street di Cicero, il luogo dove zio Buck va a prendere Tia al parco al Dam No. 1 Woods di Wheeling, la casa del party al 2224 Crabtree Lane di Northbrook, la banca al 791 Elm Street di Winnetka e il luogo dove zio Buck ferma l'auto rubata fra Elm Street e Chestnut Street di Winnetka."}
{"id": "1067234", "revid": "6923", "url": "https://it.wikipedia.org/wiki?curid=1067234", "title": "Ufficio (diritto)", "text": "Ufficio (dal latino \"officium\", 'dovere, carica, funzione', derivato a sua volta da \"opus\", 'lavoro', e \"fac\u0115re\", 'fare') \u00e8 usato, nel diritto, per indicare uno degli elementi nei quali si articola la struttura organizzativa di un ente.\nIn senso lato viene utilizzato invece \"munus\", per indicare un particolare incarico amministrativo.\nDescrizione.\nUn \"ufficio\" \u00e8, in senso proprio, uno degli elementi nei quali si articola la struttura organizzativa di un ente, \"costituito\" da una o pi\u00f9 persone e \"dotato\" di beni strumentali per lo svolgimento dei compiti assegnati dalla divisione del lavoro all'interno dell'ente. Si distinguono gli \"uffici privati\" da quelli \"pubblici\", secondo che siano articolazioni di enti privati o pubblici.\nSecondo le scienze organizzative, l'ufficio dovrebbe essere un elemento organizzativo caratterizzato dall'attribuzione di un solo ruolo, e per intero (\"ufficio in senso funzionale\"); tuttavia, se si considerano gli uffici cos\u00ec come configurati dalle norme giuridiche (\"uffici in senso giuridico\"), si trovano uffici con pi\u00f9 ruoli, cos\u00ec come ruoli distribuiti su pi\u00f9 uffici.\nStruttura e organizzazione.\nCome s\u00ec \u00e8 detto, a ciascun ufficio sono assegnate una o pi\u00f9 persone fisiche, gli \"addetti all'ufficio\", fra i quali il \"titolare dell'ufficio\" (o \"funzionario\") assume una posizione di preminenza (si dice, infatti, che \u00e8 \"preposto all'ufficio\"), essendo responsabile dell'unit\u00e0 organizzativa e dirigendone il lavoro.\nOltre agli uffici che hanno quale titolare una sola persona fisica, detti \"monocratici\", ve ne sono altri, detti \"collegiali\" (di solito denominati \"consiglio\", \"comitato\", \"commissione\", \"assemblea\", \"giunta\" ecc.), il cui titolare non \u00e8 una sola persona fisica ma una pluralit\u00e0 di persone fisiche che formano un \"collegio\", ossia che concorrono all'attivit\u00e0 dell'ufficio partecipando alla formazione di atti unitari (le \"deliberazioni\") attribuiti al collegio come tale e non ai singoli componenti (i \"membri\" del collegio).\nPi\u00f9 uffici possono essere aggregati per costituire un \"ufficio complesso\" che sar\u00e0 quindi articolabile in una pluralit\u00e0 di uffici (monocratici, collegiali o, a loro volta, complessi); di contro, un \"ufficio semplice\", sia esso monocratico o collegiale, non \u00e8 ulteriormente articolabile. Esempi di uffici complessi sono un dicastero o il governo. Quest'ultimo, ad esempio, in un sistema parlamentare si articola in una pluralit\u00e0 di uffici monocratici (come il capo del governo e i singoli ministri) e collegiali (come il gabinetto o consiglio dei ministri).\nLa titolarit\u00e0 dell'ufficio pu\u00f2 essere attribuita con varie modalit\u00e0: nomina, elezione, cooptazione, successione, sorteggio ecc. Varie sono anche le possibili cause della sua perdita: dimissioni da parte dello stesso titolare, revoca da parte del soggetto che l'aveva eletto o nominato, rimozione da parte di un'autorit\u00e0 di controllo ecc. Se la titolarit\u00e0 \u00e8 attribuita per un periodo di tempo determinato, come avviene di solito per i funzionari onorari, cessa con lo scadere del relativo termine. Tuttavia, per garantire la continuit\u00e0 di funzionamento dell'ufficio, pu\u00f2 essere previsto che il titolare continui ad esercitare le sue funzioni anche dopo tale scadenza, in attesa della nomina o elezione del successore; si parla, in questo caso, di \"prorogatio\".\nTalvolta la titolarit\u00e0 di un ufficio comporta di diritto la titolarit\u00e0 di un altro ufficio; si parla in questi casi di \"unione reale\" tra gli uffici (un esempio \u00e8 rappresentato dal sindaco italiano che \u00e8 al contempo organo del comune ed ufficiale del Governo, ossia organo dello Stato). In altri casi, al contrario, la titolarit\u00e0 di un ufficio esclude quella di un altro; si parla, allora, di \"incompatibilit\u00e0\".\nTra la persona giuridica e le persone fisiche addette ai suoi uffici s'instaura un \"rapporto di servizio\", rapporto giuridico che nasce con l\"'incardinamento\" della persona fisica nell'ufficio e comporta l'obbligo per la stessa di prestare la propria attivit\u00e0 lavorativa a favore della persona giuridica, alla quale spetta il corrispondente diritto soggettivo. Il rapporto di servizio assume spesso la veste di rapporto di lavoro subordinato, ma vi sono anche casi in cui l'addetto presta il suo servizio a titolo non professionale (si parla, in questi casi, di funzionari \"onorari\") o addirittura coattivo (si pensi al caso del servizio militare obbligatorio).\nOrgani delle persone giuridiche.\nFra gli uffici delle persone giuridiche spiccano gli \"organi\" che compiono atti giuridici imputati, unitamente ai loro effetti, alla persona giuridica, come fossero stati compiuti dalla stessa, sicch\u00e9 si dice che tra questa e l'organo intercorre una relazione di \"immedesimazione organica\", distinta dal rapporto di servizio anche perch\u00e9, a differenza di questo, non \u00e8 un vero e proprio rapporto giuridico tra due distinti soggetti di diritto.\nNegli enti privi di personalit\u00e0 giuridica.\nNegli enti privi di personalit\u00e0 giuridica, secondo la prevalente dottrina, non esistono organi in senso proprio: infatti, gli uffici che agiscono per essi, sebbene spesso impropriamente denominati organi, non imputano all'ente gli atti giuridici compiuti e nemmeno i relativi effetti giuridici, che restano in capo alla o alle persone che hanno agito, ma solamente il risultato della loro attivit\u00e0 (ossia gli effetti pratici della stessa, suscettibili, per\u00f2, di valutazione giuridica). In questo caso, secondo una terminologia introdotta da Massimo Severo Giannini, invece che di organo si parla di \"officium\" (al plurale \"officia\") o, anche, di \"ufficio oggettivo\".\nIl concetto di \"munus\".\nSempre secondo la terminologia introdotta da M.S. Giannini si parla di \"ufficio soggettivo\" o, con un termine tratto dal diritto canonico, \"munus\" (al plurale \"munera\") quando una persona, solitamente fisica ma talvolta anche giuridica, \u00e8 investita della cura di un interesse di un altro soggetto giuridico oppure di una collettivit\u00e0 priva di ente esponenziale. Secondo che l'interesse sia pubblico o meno, si distinguer\u00e0 il \"munus pubblico\" da quello \"privato\".\nNel \"munus\", a differenza dell'organo e dell'\"officium\", non siamo di fronte ad un ufficio in senso proprio, perch\u00e9 non c'\u00e8 l'inserimento nella struttura organizzativa di un ente che, come si \u00e8 visto, pu\u00f2 anche mancare, dato che il portatore dell'interesse pu\u00f2 essere una persona fisica o una collettivit\u00e0 priva di ente esponenziale e, quindi, di organizzazione. Come nel caso dell'\"officium\", anche il titolare del \"munus\" non imputa al soggetto giuridico o alla collettivit\u00e0 di cui cura gli interessi i propri atti giuridici, e nemmeno gli effetti degli stessi, ma si limita ad imputargli i risultati della propria attivit\u00e0. Tuttavia, il titolare del \"munus\" pu\u00f2 imputare al soggetto di cui cura gli interessi anche gli effetti giuridici degli atti (non, comunque, gli atti stessi) se tra i due intercorre un rapporto di rappresentanza.\nIl \"munus\" \u00e8 storicamente la pi\u00f9 antica modalit\u00e0 di esercizio dei pubblici poteri: si pu\u00f2, ad esempio, ricondurre ad esso l'ufficio esercitato dai magistrati delle \"polis\" greche o dell'Antica Roma (sebbene nel diritto romano il termine \"munus\" avesse un significato pi\u00f9 limitato). Negli ordinamenti attuali, per\u00f2, ha mantenuto un ruolo piuttosto limitato: lo si trova, per lo pi\u00f9, nel diritto privato (l'esempio tipico \u00e8 il tutore di un minore o incapace) mentre nel diritto pubblico \u00e8 confinato a casi di cura degli interessi diffusi o di esercizio privato di funzioni pubbliche. Tra questi ultimi, vanno ricordati quelli in cui \u00e8 automaticamente correlato all'esercizio di determinate professioni: \u00e8 il cosiddetto \"munus professionale\", un tipico esempio del quale \u00e8 offerto dal notaio."}
{"id": "1067238", "revid": "676986", "url": "https://it.wikipedia.org/wiki?curid=1067238", "title": "Teorema di Birkhoff (relativit\u00e0)", "text": "Nella relativit\u00e0 generale, il teorema di Birkhoff afferma che ogni soluzione a simmetria sferica delle equazioni di campo nel vuoto deve essere stazionaria e asintoticamente stabile. Questo significa che la soluzione esterna deve essere data dalla metrica di Schwarzschild.\nIl teorema fu dimostrato nel 1923 da George Birkhoff (autore dell'ancora pi\u00f9 famoso \"teorema di Birkhoff\", il \"teorema ergodico\" che si trova al fondamento della teoria ergodica). Tuttavia, Stanley Deser ha precisato che il risultato era stato pubblicato due anni prima da un fisico norvegese poco conosciuto, J\u00f8rg Tofte Jebsen.\nFondamento intuitivo.\nL'idea intuitiva del teorema di Birkhoff \u00e8 che un campo gravitazionale a simmetria sferica dovrebbe essere prodotto all'origine da qualche oggetto solido / compatto; se ci fosse altrove un'altra concentrazione di massa-energia, altrimenti, ci\u00f2 disturberebbe la simmetria sferica, cos\u00ec possiamo prevedere la soluzione per rappresentare un oggetto \"isolato\". Cio\u00e8 il campo dovrebbe sparire alle grandi distanze, che \u00e8 (parzialmente) quello che si intende con la soluzione \u00e8 asintoticamente stabile. Pertanto questa parte del teorema \u00e8 proprio quello che ci aspetteremmo dal fatto che la relativit\u00e0 generale si riduce alla gravitazione di Newton nel termine di Newton.\nImplicazioni.\nLa conclusione che il campo pi\u00f9 esterno debba anche essere \"stazionario\" \u00e8 pi\u00f9 sorprendente, e ha una conseguenza interessante. Supponiamo di avere una stella di una certa massa a simmetria sferica, che sta subendo pulsazioni sferiche. Allora il teorema di Birkhoff afferma che l'aspetto geometrico deve essere descritto dallo spazio-tempo di Karl Schwarzschild; il solo effetto della pulsazione \u00e8 di cambiare la posizione della superficie stellare. Questo significa che una stella pulsante sferica non pu\u00f2 emettere onde gravitazionali.\nFraintendimenti usuale.\nUn fraintendimento comune del teorema di Birkhoff \u00e8 che, per involucri sottili a simmetria sferica, la soluzione interna debba corrispondere alla metrica di Minkowski, cio\u00e8 che in altre parole, il campo gravitazionale debba sparire dentro un involucro a simmetria sferica. Quindi tale affermazione risulta non veritiera come anche dimostrato in https://arxiv.org/abs/1203.4428.\nGeneralizzazioni.\nIl teorema di Birkhoff pu\u00f2 essere generalizzato: ogni soluzione a simmetria sferica di un equazioni di campo di Einstein/Maxwell deve essere stazionario e asintoticamente stabile, cos\u00ec l'aspetto geometrico di una stella carica a simmetria sferica deve essere dato dalla soluzione di Reissner-Nordstr\u00f6m nello spazio vuoto."}
{"id": "1067240", "revid": "1543377", "url": "https://it.wikipedia.org/wiki?curid=1067240", "title": "Giulia (madre di Marco Antonio)", "text": "Biografia.\nFiglia di Lucio Giulio Cesare, console nel 90 a.C. e di una Fulvia (appartenente alla \"gens Fulvia\"), spos\u00f2 Marco Antonio Cretico e poi, dopo la morte di questi, Publio Cornelio Lentulo Sura, che fu giustiziato nel 63 a.C. come complice di Lucio Sergio Catilina.\nFrutto del primo matrimonio furono tre figli maschi, il triumviro Marco Antonio, Gaio Antonio, pretore nel 44 a.C., e Lucio Antonio, console nel 41 a.C., ed una figlia, Antonia, successivamente andata sposa a Publio Vatinio, console del 47 a.C.\nA causa dei suoi figli, Giulia venne coinvolta nelle guerre civili. Mentre Marco assediava Decimo Giunio Bruto Albino a Mutina (43 a.C.), Giulia esercitava tutta la sua influenza a Roma per impedire che il figlio venisse dichiarato un fuorilegge. Dopo che venne formato il secondo triumvirato, Giulia intercedette presso Marco per il proprio fratello Lucio Giulio Cesare, come pure in favore di tante donne ricche e aristocratiche che proprio a causa delle loro ricchezze rischiavano di essere proscritte.\nDopo la guerra di Perugia, nel 41 a.C., Giulia lasci\u00f2 Roma, sebbene Ottaviano l'avesse trattata con gentilezza: dopo aver raggiunto Sesto Pompeo in Sicilia, fu da questi inviata per mezzo di un convoglio scortato da triremi in Grecia, da Marco Antonio. Ad Atene, Giulia favor\u00ec la riconciliazione dei triumviri, ritornando col figlio in Italia nel 39 a.C.; era probabilmente presente all'incontro dei triunviri con Sesto Pompeo a Miseno.\nPlutarco dipinge Giulia come un modello di matrona, mentre Marco Tullio Cicerone la definisce \"femina lectissima\"."}
{"id": "1067241", "revid": "1711424", "url": "https://it.wikipedia.org/wiki?curid=1067241", "title": "Rulletta", "text": "Si definisce rulletta o polare mobile il luogo dei punti occupati nel tempo dai centri di istantanea rotazione di un membro cinematico (organo meccanico) in un sistema di riferimento mobile (variabile nel tempo come orientazione e centro).\nIn un moto piano, si pu\u00f2 dimostrare che ogni atto di moto di un corpo rigido che non sia puramente traslatorio \u00e8 rotatorio, ossia che pu\u00f2 essere descritto, istante per istante, come una rotazione attorno a un punto che rimane fermo. Questo punto, detto centro di istantanea rotazione, non rimane per\u00f2 in generale uguale a s\u00e9 stesso, ma si modifica nel tempo. Il luogo di tutte le posizioni che occupa, \"visto da un osservatore solidale col corpo in movimento\" \u00e8 una linea che \u00e8 detta appunto rulletta o polare mobile. In contrapposizione, lo stesso luogo, descritto dal punto di vista del piano in cui avviene il movimento, \u00e8 detto base o polare fissa.\nL'esempio pi\u00f9 intuitivo \u00e8 quello di una ruota che rotola su una linea senza strisciare: il punto di contatto tra ruota e linea \u00e8 il centro di istantanea rotazione, poich\u00e9 \u00e8 l'unico punto fermo nel movimento della ruota (la velocit\u00e0 verticale \u00e8 nulla perch\u00e9 altrimenti la ruota si alzerebbe dalla linea o la penetrerebbe, la velocit\u00e0 orizzontale \u00e8 nulla perch\u00e9 altrimenti la ruota striscerebbe). Tale punto, per\u00f2, cambia continuamente: visto dal punto di vista del sistema di riferimento fisso, tutti questi punti descrivono appunto la linea su cui rotola la ruota. Dal punto di vista del riferimento solidale con la ruota, invece, \u00e8 chiaro che i centri di istantanea rotazione si trovano sempre sulla periferia della stessa: la linea che descrivono \u00e8 semplicemente la sua circonferenza."}
{"id": "1067242", "revid": "125728190", "url": "https://it.wikipedia.org/wiki?curid=1067242", "title": "Essenzialismo", "text": "L'essenzialismo \u00e8 quella speculazione filosofica orientata alla ricerca dei principi essenziali, intesi come realt\u00e0 prime e definitive degli oggetti di conoscenza.\nL'essenzialismo nella scienza.\nLa ricerca dell'essenza o della sostanza, che ha caratterizzato dapprima la filosofia naturalista dei filosofi presocratici, convinti che esistesse un principio primo da cui derivassero tutte le cose, si consolid\u00f2 infine con la filosofia platonica ed aristotelica, nell'ambito di un contesto religioso-contemplativo:\nAnche Aristotele, fondatore della logica razionale, in forma meno poetica fa dell'essenza l'oggetto di una contemplazione divina:\nQuesto atteggiamento, secondo Popper, avrebbe causato nella scienza \u00abscolasticismo, misticismo e sfiducia nella ragione\u00bb fino a quando Galilei contest\u00f2 questo modo d'intendere la conoscenza scientifica.\nGalileo Galilei.\nGalilei critic\u00f2 l'essenzialismo. Che cosa, si domanda Galilei, l'uomo nella sua ricerca vuole arrivare a conoscere? \u00abO noi vogliamo specolando tentar di penetrar l'essenza vera ed intrinseca delle sustanze naturali; o noi vogliamo contentarci di venir in notizia d'alcune loro affezioni\u00bb. Per conoscenza intendiamo arrivare a cogliere i principi primi dei fenomeni o come essi si sviluppano? Risponde Galilei:\nLa ricerca infatti dei principi primi essenziali comporta una serie infinita di domande poich\u00e9 ogni risposta fa nascere una nuova domanda: se noi ci chiedessimo quale sia la sostanza delle nuvole, una prima risposta sarebbe che \u00e8 il vapore acqueo ma poi dovremo chiederci che cos'\u00e8 questo fenomeno e dovremo rispondere che \u00e8 acqua, per chiederci subito dopo che cos'\u00e8 l'acqua, rispondendo che \u00e8 quel fluido che scorre nei fiumi ma questa \u00abnotizia dell'acqua\u00bb \u00e8 soltanto \u00abpi\u00f9 vicina e dependente da pi\u00f9 sensi\u00bb, pi\u00f9 ricca di informazioni particolari diverse, ma non ci porta certo la conoscenza della sostanza delle nuvole, della quale sappiamo esattamente quanto prima. Ma se invece vogliamo capire le \u00abaffezioni\u00bb, le caratteristiche particolari dei corpi potremo conoscerle sia in quei corpi che sono da noi distanti, come le nuvole, sia in quelli pi\u00f9 vicini, come l'acqua.\nLa critica di Popper.\nSebbene Popper non si pronunci sull'esistenza o meno delle essenze,\nun aspetto negativo della permanenza nella storia della filosofia di quest'atteggiamento, consisterebbe secondo lo stesso Karl Popper nell'\"essenzialismo metodologico\", un metodo cio\u00e8 che, sulla linea della concezione platonica, vorrebbe risolvere problemi scientifici riconducendoli ad un'unica e fondamentale spiegazione che non pu\u00f2 essere ulteriormente spiegata, mentre invece \u00abogni spiegazione pu\u00f2 venire ulteriormente chiarita mediante una teoria di universalit\u00e0 superiore.\u00bb\nAll'opposto \u00e8 la soluzione degli strumentalisti, i quali cercano di evitare il problema negando che vi sia la necessit\u00e0 di spiegare i fenomeni scientifici in quanto essi hanno un carattere di strumento predittivo senza alcun valore esplicativo.\nVi \u00e8 infine un \"essenzialismo modificato\", definizione ripresa da Popper, dove alligna una concezione animistica che fa credere di poter rispondere alla domande del tipo \u00abche cos'\u00e8?\u00bb, avanzando la tesi che in ogni singola cosa ci sia un principio intrinseco che la fa essere ed agire cos\u00ec com'\u00e8 portando gli essenzialisti \u00ab(come Newton) a rifuggire dalle propriet\u00e0 relazionali, come la gravit\u00e0, e a credere...che una spiegazione soddisfacente debba essere formulata in termini di propriet\u00e0 intrinseche (anzich\u00e9 di propriet\u00e0 relazionali)\u00bb\nPopper, per il quale la vita non ha un significato religioso ma consiste piuttosto nel perenne tentativo di risolvere problemi, contrappone all'essenzialismo il cosiddetto \u00abnominalismo metodologico\u00bb sostituendo alla domanda \u00abche cosa \u00e8?\u00bb il quesito \u00abcome accade che?\u00bb.\nIl nominalismo metodologico \u00e8 l'opposto dell'essenzialismo, che si limita a descrivere le cose e gli eventi che noi sperimentiamo servendosi delle parole come strumenti contingenti poich\u00e9 la scienza non dipende dalle definizioni ma dalla verit\u00e0 delle sue teorie: \u00abNella scienza tutti i termini che sono realmente necessari devono essere termini indefiniti.\u00bb\nL'essenzialismo nelle scienze sociali.\nNell'ambito del pensiero scientifico moderno l'essenzialismo \u00e8 stato abbandonato in quanto inadeguato; nel campo delle cosiddette scienze sociali \u00e8 fonte ideologica di legittimazione delle disuguaglianze sociali, a causa della \u00abcredenza che le caratteristiche relative ad una determinata appartenenza sociale (il genere, la \"razza\", l'etnia, la classe sociale) si basino su qualit\u00e0 innate dell'individuo. Le teorie essenzialiste suggeriscono che le differenze tra i gruppi non siano dovute a fattori ambientali o sociali, ma si basino su caratteri interni all'individuo considerati stabili e immodificabili.\u00bb.\nDario Antiseri, in controtendenza, trova nell'essenzialismo utili campi di applicazione: \u00abLa societ\u00e0 muta, ma prima e dopo il mutamento noi dobbiamo essere capaci di dire ancora cosa sia il \"governo\", cosa sia lo \"stato\" o la \"moneta\". E ci\u00f2 vuol dire cogliere l'essenza delle cose, delle istituzioni, dei fenomeni.\u00bb\nAncora pi\u00f9 importante ai fini dei rapporti sociali \u00e8 riuscire a definire l'essenza di concetti come \"essere umano\". Si potrebbe parlare dell'esistenza di un'essenza umana se tutti gli elementi culturali fossero ritenuti per comune accordo \"accidentali\", e ci si limitasse a una descrizione essenziale puramente biologica basata su aspetto fisico o codice genetico. D'altro canto, rifiutare l'esistenza d'una simile \"essenza\", cosa in s\u00e9 non contraria alla logica, lascia aperta la possibilit\u00e0 di ritenere che alcuni esseri viventi \"sembrino\" umani (per esempio gli ebrei, o gli aborigeni australiani, o i portatori di handicap, o le donne, o...), ma che in realt\u00e0 non siano tali ma si limitino a \"sembrarlo\", cos\u00ec come fu apertamente teorizzato dal pensiero nazista. Pertanto postulare un concetto di \"natura umana\" essenziale e non accidentale, \u00e8 in questo caso necessario per motivi non solo epistemologici ma sociali e politici.\nSembrerebbe allora che l'analisi sociologica possa fare a meno di utilizzare nella sua ricerca lo stesso metodo sperimentale alla base della scienza: ma le cosiddette \"essenze sociali\" se sono osservabili lo sono \u00abper l'effettivo lavoro dei sociologi i quali, al pari dei fisici o dei biologi, fanno progredire la loro disciplina\u00bb ipotizzando teorie che mettono alla prova utilizzando il criterio della falsificabilit\u00e0, \u00abprimo requisito delle teorie scientifiche\u00bb.\nLa credenza di una conoscenza essenzialistica dei fenomeni sociali deriva dal fatto che"}
{"id": "1067245", "revid": "1442080", "url": "https://it.wikipedia.org/wiki?curid=1067245", "title": "Casistica (teologia)", "text": "La casistica o casuistica \u00e8 genericamente l'approccio di coloro che nell'ambito di ogni tipo di conoscenza analizzano casi reali o ipotetici per trovare la regola di comportamento valida per ciascuno di essi . \nLa casistica nell'ambito del pensiero teologico cattolico \u00e8 una specifica branca della teologia morale che esamina i casi di coscienza, ossia quelle situazioni in cui nasce un conflitto tra ci\u00f2 che detta la propria coscienza e ci\u00f2 che prescrive la norma morale.\nApplicazione.\nLa casistica non va considerata un'etica della situazione: non ha lo scopo di prescrivere di volta in volta quali comportamenti siano da considerare leciti a proposito di un caso singolo. Al contrario, la casistica intraprende un approccio sistematico, proponendosi di identificare casi tipici di dilemma morale, di analizzarli alla luce dei dettami della rivelazione e di ricavarne indicazioni di carattere generale applicabili a un'intera categoria di casi analoghi.\nOltre a indicare il comportamento corretto per una data fattispecie, la casistica si propone anche di indicare le norme morali da rispettare e il grado di colpa eventualmente commesso.\nLa casistica nella sua applicazione meno rigida si risolveva in un approccio misericordioso verso le debolezze umane, che riconduceva le singole azioni peccaminose a un complesso predeterminato e precodificato di casi, le classificava e le valutava in modo tale da ridurre la colpa e la conseguente pena del peccatore.\nSintesi storica.\nLa casistica nasce nel Cristianesimo medioevale con l'evoluzione della disciplina penitenziale e del diritto canonico. La prima opera di casistica pu\u00f2 essere considerata la \"Summa de casibus p\u0153nitentialibus\" del XIII secolo, manuale di diritto canonico destinato ai confessori composto dal domenicano san Raimondo di Pe\u00f1afort.\nLa casistica fu molto diffusa soprattutto durante la Controriforma, specialmente fra i Gesuiti. Famosi casuisti si registrano anche fra le file dei domenicani e dei francescani, ma fu soprattutto la Compagnia di Ges\u00f9 ad aver favorito una \"morale rilassata\".\nLa casistica attir\u00f2 le critiche del filosofo francese Blaise Pascal (1623-1662), che polemizz\u00f2 contro i gesuiti nelle sue \"Lettere provinciali\", scritte in difesa del giansenista Antoine Arnauld. La casistica fu condannata ufficialmente dalla Chiesa sia da papi che dal Sant'Uffizio (negli anni 1665, 1666 e 1679).\nCon Sant'Alfonso Maria de' Liguori si ebbe un rinnovamento della casistica nella forma dell'equiprobabilismo e un ampliamento nel XIX secolo ad opera del Ballerini.\nAnche presso i protestanti si diffusero nei secoli XVII e XVIII numerose opere in cui si trattava della soluzione di casi di coscienza come i \"Consigli teologici di Wittenberg\" e il \"Tesoro di consigli e decisioni\"."}
{"id": "1067248", "revid": "123277476", "url": "https://it.wikipedia.org/wiki?curid=1067248", "title": "Gran Premio della Malesia 2007", "text": "Il Gran Premio della Malesia 2007 \u00e8 stata la seconda prova del Campionato mondiale di Formula 1 2007.\nSvoltasi l'8 aprile 2007 sul Circuito di Sepang, ha visto la McLaren realizzare una doppietta con Fernando Alonso davanti a Lewis Hamilton. Il podio \u00e8 stato completato dal ferrarista Kimi R\u00e4ikk\u00f6nen.\nGara.\nDopo il dominio Ferrari a Melbourne, si attende un\u2019accesa battaglia tra i due top team. Al via Alonso affianca Massa e riesce ad infilarlo alla prima curva; dietro Hamilton non scatta bene ma riesce, a sua volta, a farsi beffe di entrambi i ferraristi nei primi due cambi di direzione. Alle spalle dei quattro, sono le due BMW, Rosberg e Fisichella.\nAlonso vola subito via mentre infuria la battaglia tra Hamilton e Massa. Il brasiliano attacca una prima volta nel corso del quarto giro, alla curva quattro, ma viene ripassato in uscita. Ci riprova nello stesso punto, due giri dopo, arriva ancora pi\u00f9 lungo e deve andare nell\u2019erba, scivolando al quinto posto. In pratica la gara finisce qui; nonostante le due Ferrari restino costantemente nella scia, rispettivamente, di Hamilton e Heidfeld, non riusciranno pi\u00f9 a portare attacchi decisi. \nMassa apre la tornata di rifornimenti al giro 17, seguito da Alonso e Raikkonen un giro dopo. Hamilton \u00e8 leader per due giri, lasciando poi la testa per altri due ad un Heidfeld molto veloce e consistente. Nel corso del secondo stint, Hamilton ha caricato meno benzina e il vantaggio di Alonso, scende da 15\u201d a 8\u201d, mentre R\u00e4ikk\u00f6nen \u00e8 ad una ventina. Dopo il secondo rifornimento, i distacchi riassumono proporzioni corrette, con il finlandese che torna nella scia della McLaren dell\u2019inglese negli ultimi giri. In zona punti entrano Jarno Trulli e, per la prima volta in carriera, Heikki Kovalainen, grazie al ritiro di Rosberg e ai problemi al controllo di trazione sofferti da Robert Kubica, sin da inizio gara.\nAlonso vince per la prima volta in McLaren, confermando il suo status di campione del mondo, anche se deve guardarsi dalla inevitabile crescita di Hamilton, al secondo podio in due gare. Per la Ferrari una giornata nera, in cui sono sembrati i piloti a non sfruttare il potenziale della vettura.\nGiro pi\u00f9 veloce in gara.\n Lewis Hamilton -McLaren MP4-22 - 1'36.701"}
{"id": "1067251", "revid": "110157", "url": "https://it.wikipedia.org/wiki?curid=1067251", "title": "Superossido di potassio", "text": "Il superossido di potassio \u00e8 il composto chimico con formula KO2. Questo raro sale dello ione superossido \u00e8 prodotto dalla combustione del potassio fuso in puro ossigeno. Il superossido di potassio \u00e8 usato come agente ossidante nell'industria chimica.\nL'Agenzia Spaziale Russa ha avuto successo nell'usare il superossido di potassio nei generatori chimici di ossigeno per le tute spaziali ed il velivolo spaziale Sojuz. KO2 \u00e8 stato anche utilizzato nelle bombole dei respiratori per i vigili del fuoco nelle operazioni di salvataggio nelle miniere, ma ha avuto uso limitato nei respiratori scuba per il pericolo di reazioni esplosive con l'acqua. La capacit\u00e0 teorica del KO2 \u00e8 l'assorbimento di 0,309 kg di CO2 per kg di assorbente, mentre 0,45 kg di O2 sono generati per ogni kg di assorbente. Il corpo umano per\u00f2 produce pi\u00f9 CO2 dell'ossigeno assorbito, cos\u00ec pu\u00f2 rivelarsi necessario un dispositivo o assorbente specificamente per il CO2.\nPericoli.\nIl superossido di potassio \u00e8 un potente ossidante, e pu\u00f2 produrre reazioni esplosive quando combinato con una variet\u00e0 di sostanze, compresa l'acqua, acidi, sostanze organiche o grafite in polvere. Anche il superossido secco pu\u00f2 produrre un composto esplosivo sensibile agli urti in combinazione con sostanze come cherosene, e oli minerali. Nel 1999 presso l'Oak Ridge National Laboratory, un'esplosione fu causata dall'impatto di uno strumento metallico su una miscela sensibile agli urti di superossido di potassio (KO2) e olio minerale. "}
{"id": "1067253", "revid": "88812", "url": "https://it.wikipedia.org/wiki?curid=1067253", "title": "Casuistica", "text": ""}
{"id": "1067256", "revid": "1762097", "url": "https://it.wikipedia.org/wiki?curid=1067256", "title": "Frescobaldi", "text": " \nQuella dei Frescobaldi fu una delle maggiori famiglie di Firenze nella storia politica, economica e sociale della citt\u00e0.\nStoria Familiare.\nGiunti in citt\u00e0 forse dalla Val di Pesa verso il XIII secolo (ma alcune fonti li indicano anche di possibile origine urbana), si diedero con successo alla mercanzia ed alle attivit\u00e0 bancarie, al pari di altre illustri famiglie. Le loro attivit\u00e0 principali erano la produzione e il commercio di lana, il prestito bancario e, precocemente rispetto ad altre famiglie, l'agricoltura nelle loro vaste tenute in campagna.\nDino Frescobaldi, contemporaneo di Dante Alighieri e suo grande amico, a detta di Giovanni Boccaccio, fu un \"famosissimo dicitore per rima in Firenze\". Il capofamiglia all'epoca era Berto Frescobaldi, spesso citato da Dino Compagni tra gli uomini pi\u00f9 influenti dell'epoca, che si schier\u00f2 apertamente contro Giano della Bella. Matteo, figlio di Dino, fu un altrettanto stimato poeta, mentre nel dopo il 1348 Leonardo Frescobaldi redasse un famoso resoconto di un viaggio in terra santa in compagnia di Simone Sigoli e Giorgio Gucci, che era stato voluto e promosso dal vescovo di Volterra, sollecitato a sua volta dal Re di Napoli (anche se alcuni storici mettono in dubbio che Lionardo sia stato mandato in missione dal Re di Napoli, e la considerano una sua millanteria).\nIl quartier generale dei Frescobaldi si trovava tra borgo San Jacopo, dove possedevano una casa-torre, via Santo Spirito, dove avevano varie case, e, soprattutto, quella che oggi \u00e8 chiamata piazza dei Frescobaldi, dove esisteva il palazzo principale della famiglia (oggi in parte conglobato nel Palazzo della Missione), che guardava al ponte Santa Trinita, costruito grazie al finanziamento della famiglia stessa nel 1252, per facilitare il comodo transito tra le due sponde. Famiglia di solida fede guelfa e nera, ebbe il privilegio di ospitare Carlo di Valois nel proprio palazzo quando egli venne a Firenze per scacciare i guelfi bianchi su incarico di Bonifacio VIII.\nAllontanatisi da Corso Donati quando le cose iniziarono a mettersi male per il suo partito, alcuni decenni dopo si comportarono similmente anche con il Duca d'Atene Gualtieri VI di Brienne, prima appoggiandone la venuta, poi schierandosi con i \"magnati\" che lo costrinsero alla fuga.\nCome banchieri essi finanziarono spesso alcuni sovrani europei, come Edoardo I ed Edoardo II d'Inghilterra, inoltre furono incaricati di riscuotere le decime papali: prima indirettamente, attraverso il banco senese dei Solafico, poi direttamente con Niccol\u00f2 III, che deleg\u00f2 loro (fusi all'epoca con il banco degli Alfani) la raccolta in area germanica, e poi Martino IV, che gli affid\u00f2 operazioni finanziarie in Inghilterra e in Scozia per finanziare una crociata mai realizzata contro Pietro III d'Aragona. Furono coinvolti nel fallimento di numerose compagnie fiorentine per l'insolvenza di Re Edoardo III, ma essendosi esposti meno di altre famiglie, riuscirono grazie a questa cautela a risollevarsi dal colpo e continuare i loro affari.\nNel 1444 Stoldo di Lamberto Frescobaldi don\u00f2 alcuni terreni di sua propriet\u00e0 e fu tra i finanziatori per la costruzione della Basilica di Santo Spirito, ultima grandiosa opera di Filippo Brunelleschi. L'altra chiesa abbellita dalla famiglia in epoche antecedenti era stata San Jacopo Soprarno.\nI rapporti con i Medici furono altalenanti: nel 1481 Battista Frescobaldi venne giustiziato per aver complottato contro Lorenzo de' Medici. Non \u00e8 chiaro come si svolsero i fatti, i lacunosi documenti parlano di una volont\u00e0 di assassinare \"il Magnifico\" il giorno dell'Ascensione nella chiesa del Carmine.\nNel periodo del principato invece furono sostenitori della politica granducale con alcuni membri familiari insigniti della carica onorifica di senatori, sebbene in linea di massima la famiglia si dedicasse ai propri affari nelle tenute agricole in Toscana e si occupasse piuttosto poco di politica. In quell'epoca ottennero anche il titolo di \"marchesi\".\nDopo la conversione del primitivo palazzo Frescobaldi a convento agostiniano nel Cinquecento, tra il 1621 e il 1644, su iniziativa di Matteo Frescobaldi, fu edificato un nuovo grande palazzo in via Santo Spirito, che divenne da allora il principale della famiglia, il Palazzo Frescobaldi ancora oggi esistente a Firenze.\nGirolamo Frescobaldi (1583-1643) \u00e8 uno dei pi\u00f9 importanti compositori di musica barocca in Europa. Sembra che non ci siano fonti o testimonianze della parentela fra il compositore e la famiglia fiorentina.\nLa famiglia nel ventesimo secolo \u00e8 rappresentata dalla 29 ma. generazione composta dai fratelli Dino Frescobaldi, marchese di Montecastello della Pineta, Vittorio Frescobaldi Franceschi Marini, Maria Benini Frescobaldi, Ferdinando Frescobaldi e Leonardo Frescobaldi.. \nLa produzione vinicola.\nLe prime notizie dell'attivit\u00e0 vinicola dei Frescobaldi risalgono al 1304. Una curiosit\u00e0 \u00e8 quella dell'esistenza di un documento che registra uno scambio in natura (opere d'arte per vino) con Michelangelo Buonarroti.\nVittorio degli Albizi, per il matrimonio di sua sorella Leonia con Angiolo Frescobaldi, fu tra i primi a testare nelle tenute dei Frescobaldi metodi di produzione vinicola moderni, con l'innesto nel 1855 di vitigni Chardonnay, Cabernet e Merlot in Toscana.\nLa Marchesi Frescobaldi societ\u00e0 agricola s.r.l., a capo di tutte le propriet\u00e0, \u00e8 interamente controllata della famiglia Frescobaldi e ha eletto nel 2013 Presidente Lamberto Frescobaldi Franceschi Marini e nel 1996 Amministratore Delegato (CEO) Giovanni Geddes da Filicaia. \nEssa gestisce e controlla direttamente sia la produzione che la commercializzazione dei vini Frescobaldi in circa 100 paesi del mondo assieme al marchio Laudemio olio extra vergine di oliva. La societ\u00e0 controlla inoltre le prestigiosi aziende vitivinicole di Ornellaia, Masseto, Castelgiocondo e Luce in Toscana e Attems in Friuli.\nLe storiche tenute Frescobaldi.\nFrescobaldi, uno dei maggiori produttori italiani di vino di alta qualit\u00e0, detiene la maggior estensione di vigneti in Toscana con oltre 1300 ettari di vigneto e sei tenute Nipozzano, Pomino, CastelGiocondo, Castiglioni, Ammiraglia e Perano situate in Toscana in zone particolarmente vocate e dedicate alla produzione di vini pregiati DOCG, DOC e IGT.\nCastello Pomino.\nIl Castello Pomino \u00e8 situato sul medio versante della Valle della Sieve, in una zona d'alta collina e di bassa e media montagna, a circa 40\u00a0km a nord-est di Firenze. La propriet\u00e0 rappresenta una realt\u00e0 ambientale e produttiva unica in Toscana, dove lo specifico microcosmo ecologico e climatico rende possibile il perfetto equilibrio tra vigneti, boschi di abeti, castagneti ed oliveti.\nCon una superficie complessiva di 1.458 ettari, di cui 108 coltivati a vigneto ad un'altitudine compresa tra i 400 e i 750 metri s.l.m., il Castello Pomino vanta 500 anni di storia.\nNella tenuta, espressione della lungimiranza della famiglia Frescobaldi, grazie all'ambiente fresco e costantemente ventilato e all'ottimale esposizione dei vigneti, si producono vini eleganti, di grande personalit\u00e0, ricchi di aromi e caratterizzati da un'alta acidit\u00e0.\nA Pomino si coltivano, oltre al Sangiovese, Chardonnay, Pinot Nero, Pinot Bianco, Riesling, Gewurztraminer e Moscato. I terreni si presentano bruni con elementi fini, su substrato arenario-marnoso, di buona profondit\u00e0 e leggermente acidi. Il Sangiovese, vitigno autoctono toscano, a Pomino beneficia di temperature molto fresche, soprattutto di notte, che ne esaltano i profumi, e di terreni ricchi di scheletro e molto acidi che ne accentuano l'eleganza e gli conferiscono una maggiore freschezza. Il Pinot nero \u00e8 uno dei vitigni pi\u00f9 difficili da coltivare ma a Pomino trova una grande luminosit\u00e0, un'importante escursione termica e un grande equilibrio tra le componenti drenanti (roccia madre) e le componenti argillose del suolo; tutti elementi che contribuiscono a creare vini equilibrati, fini ed eleganti. I vini prodotti a Pomino sono cinque: il \u201ccru\u201d Pomino Benefizio Riserva (da uve Chardonnay), Pomino Bianco, Pomino Pinot Nero, Pomino Vinsanto.\nCastello Nipozzano.\nLa storia di Nipozzano comincia all'epoca della conquista dei Romani. Cittadina patrizia situata poco distante dal tracciato di una delle pi\u00f9 grandi vie di comunicazione dell'antichit\u00e0, la Cassia Vetus (la strada etrusca che congiungeva Cortona con Fiesole), viene trasformata in roccaforte difensiva dai Conti Guidi durante le invasioni barbariche dell'anno 1000 e passa in seguito alla famiglia Albizzi. Grazie al matrimonio tra Leonia degli Albizi e Angelo de' Frescobaldi il Castello Nipozzano confluisce tra i possedimenti della famiglia Frescobaldi.\nSituato nel cuore del Chianti R\u00f9fina, a 30\u00a0km a nord est di Firenze, si estende su una superficie complessiva di 626 ettari ad un'altitudine compresa tra i 300 e i 400 metri s.l.m. \u00c8 ancora oggi il simbolo della continuit\u00e0, della tradizione e della grande storia viticola dei Frescobaldi.\nIl Castello Nipozzano vanta ben 300 Ettari di vigneto atti alla coltivazione di uve Sangiovese, Cabernet Sauvignon, Cabernet Franc, Merlot e Syrah, destinate queste alla produzione di vini longevi e di grande struttura. La qualit\u00e0 dei terreni argillosi e calcarei, poco ricchi di sostanze organiche, e il clima asciutto e ventilato costituiscono l'ambiente ideale per la nascita dei grandi vini rossi di Nipozzano.\nA Nipozzano si producono il Nipozzano Riserva Chianti Rufina e Vecchie Viti Chianti Rufina Riserva (tutti 100% Sangiovese) e i \u201ccru\u201d \u2013 vini provenienti da singoli vigneti - Montesodi e Mormoreto.\nIl Montesodi prende nome dall'omonimo vigneto di 20 ettari in cui si coltiva esclusivamente Sangiovese. La resa media \u00e8 di circa 30 ettolitri per ettaro. Il Montesodi Chianti Rufina Riserva Docg viene prodotto nelle annate pi\u00f9 favorevoli e la prima vendemmia \u00e8 stata quella del 1974.\nMormoreto \u00e8 il grande vino che proviene in gran parte da uve di Cabernet Sauvignon e Cabernet Franc, presenti al Castello di Nipozzano fin dal 1855, epoca in cui il nostro antenato Vittorio degli Albizi ne avvi\u00f2 la coltivazione in questa tenuta. Queste variet\u00e0 danno vita ad un vino complesso, profondo, elegante e speziato, con una personalit\u00e0 unica, definita dai territori di Nipozzano. Nella parte superiore della tenuta, fra i 400 e i 430 metri sui declivi esposti a sud, che sono pi\u00f9 ricchi di argilla, si coltiva il Merlot. Nella zona sottostante, dove invece il suolo \u00e8 pi\u00f9 sabbioso e limoso, si coltivano il Cabernet Sauvignon e il Cabernet Franc. Mormoreto \u00e8 vino di grande profilo e raffinata eleganza e la sua unicit\u00e0 qualitativa \u00e8 riconosciuta dagli alti punteggi e valutazioni ottenuti sulle pi\u00f9 prestigiose guide nazionali ed estere di settore.\nTenuta Castiglioni.\nCastiglioni \u00e8 la tenuta storica della Marchesi de' Frescobaldi, dove la famiglia produce vino fin dal 1300. La tenuta, pur nel solco della tradizione, ha comunque una doppia vocazione: da un lato mantenere la storicit\u00e0 e la coltivazione di vitigni di variet\u00e0 autoctona come il Sangiovese, dall'altro proporsi come luogo deputato per l'avanguardia della produzione vinicola grazie alle ottimali caratteristiche morfologiche del terreno che la rendono adatta a dare vita anche a vini pi\u00f9 moderni ma di grande struttura.\nSituata nella Val di Pesa, a 20\u00a0km a Sud Ovest di Firenze, nella zona del Chianti Colli Fiorentini, la tenuta si estende su una superficie di 513 ettari di cui 148 a vigneto posti a un'altitudine di 200 mt.\nCastiglioni \u00e8 oggi considerata la nuova frontiera per i vini dell'azienda.\nLe caratteristiche morfologiche del terreno di Castiglioni, ricco d'argilla, garantiscono una notevole ritenzione idrica, che permette alla vite di non soffrire la siccit\u00e0 e alle uve di maturare in modo equilibrato, dando vita ad un vino giovane ma dal sapore ampio e rotondo. Negli ultimi anni sono stati impiantati prevalentemente Sangiovese, Merlot, e Cabernet Sauvignon, coltivati ad alta densit\u00e0, che meglio interpretano le caratteristiche ambientali della zona.\nI vini della Tenuta di Castiglioni riflettono il terroir, sono moderni e piacevoli, molto fruttati, rotondi e ampi.\nIl Giramonte \u00e8 il \u201ccru\u201d della tenuta prodotto in quantit\u00e0 limitate da uve Merlot (80%) e Sangiovese (20%). Alla vista di un bel colore porpora intenso e luminoso, il Giramonte ha un gusto piacevolmente rotondo con un finale dolce e prolungato ed una consistenza ottimale. Un vino dal bagaglio aromatico ampio e variegato che spazia dai sentori fruttati a quelli speziati dei chiodi di garofano.\nIl Tenuta di Castiglioni \u00e8 il vino simbolo della tenuta, ottenuto da uve Cabernet Sauvignon, Cabernet Franc e Sangiovese (con la presenza di piccole quantit\u00e0 di Merlot e Petit Verdot) dal colore intenso, il bouquet fruttato, con note di frutti di bosco e ribes in evidenza.\nTenuta CastelGiocondo.\nIl castello, eretto nel 1100 a difesa della via che dal porto di Talamone portava a Siena, \u00e8 di propriet\u00e0 della famiglia Frescobaldi dal 1989. La tenuta, situata sulle colline di Montalcino a 40\u00a0km in linea d'aria dal mare e a un'altitudine tra i 250 e i 400 metri s.l.m., si estende una superficie complessiva di 815 ettari di cui 235 coltivati a vigneto, dove prevalgono il Sangiovese e il Merlot.\nCon una superficie di 152 ettari coltivati a Brunello, la tenuta vanta una larghissima estensione vitata iscritta all'Albo del Brunello di Montalcino.\nL'ambiente di CastelGiocondo \u00e8 caratterizzato dalla macchia mediterranea: il clima caldo asciutto, le poche piogge ben distribuite, l'ottima esposizione e il terreno argilloso fanno di questa zona il luogo ideale per la produzione di vini particolarmente complessi e strutturati.\nLa Tenuta di CastelGiocondo \u00e8 una delle principali aziende di Montalcino e il CastelGiocondo Brunello di Montalcino e il Ripe al Convento Brunello di Montalcino Riserva sono i due vini pi\u00f9 prestigiosi e rappresentativi della tenuta. La Riserva viene prodotta solo nelle annate pi\u00f9 favorevoli e in quantit\u00e0 limitate.\nDistribuiti in tutto il mondo, i vini hanno ricevuto premi e riconoscimenti importanti. Lo stile dei vini ha un occhio alla tradizione e uno all'innovazione.\nLa produzione proveniente dalla Tenuta comprende CastelGiocondo, Ripe al Convento Riserva (entrambi Brunello di Montalcino), Campo ai Sassi, Rosso di Montalcino (tutti 100% Sangiovese) e Lamaione, cru della tenuta, che proviene dall'omonimo vigneto coltivato con uve Merlot.\nGorgona Frescobaldi.\nGorgona e Frescobaldi\nUn progetto sociale nato dalla collaborazione tra Frescobaldi e l'istituto di pena Gorgona, unica isola penitenziario in Europa.\nTutto nasce ad agosto 2012 grazie a Lamberto Frescobaldi che insieme alla direttrice del carcere iniziano una collaborazione tra Frescobaldi e Gorgona come progetto in cui agronomi ed enologi Frescobaldi iniziano a lavorare con i detenuti, offrendo loro competenze sulla viticoltura e sul vino, che potranno poi utilizzare per costruirsi un nuovo futuro Gorgona \u00e8 l'isola dove i detenuti trascorrono l'ultimo periodo di pena, lavorando a contatto con la natura per sviluppare professionalit\u00e0 che facilitino il reinserimento nella realt\u00e0 lavorativa e sociale.\nIntorno ad un piccolo vigneto, nel cuore di un anfiteatro da cui si domina il mare, inizia il progetto il cui obiettivo \u00e8 permettere ai detenuti di fare un\u2019esperienza concreta e attiva nel campo della viticoltura, con la collaborazione e la supervisione degli agronomi ed enologi Frescobaldi.\nGorgona Rosso vede la luce con la vendemmia 2015, da alcuni filari di Sangiovese e Vermentino Nero, coltivati in agricoltura biologica ed affinati poi in Orcio in terracotta.\nOggi il vigneto ha un'estensione di due ettari, di cui uno iniziale ed un secondo impiantato nel 2015.\nDa questo vigneto di Vermentino e Ansonica nasce Gorgona, frutto dell\u2019unicit\u00e0 del luogo, del lavoro dell'uomo e simbolo di speranza e libert\u00e0.\nLo stemma.\nLo stemma dei Frescobaldi \u00e8 troncato (cio\u00e8 tagliato orizzontalmente), come \u00e8 tipico delle famiglie guelfe: in alto campo d'oro pieno; in basso tre rocchi d'argento in campo rosso."}
{"id": "1067257", "revid": "74801", "url": "https://it.wikipedia.org/wiki?curid=1067257", "title": "Buxtehude", "text": "Buxtehude (in basso tedesco \"Buxthu\") una citt\u00e0 tedesca di circa abitanti del circondario di Stade, nella Bassa Sassonia.\nPer popolazione \u00e8 la seconda citt\u00e0 del suo circondario, dopo il capoluogo Stade.\nBuxtehude si fregia del titolo di \"Comune indipendente\" (\"Selbst\u00e4ndige Gemeinde\").\nStoria.\nNel 959 venne fondato un villaggio, lungo le rive dell'Este, dal nome di \"Hude\". Successivamente, nel 1135, venne ribattezzato \"Buchstadihude\". Successivamente \u00e8 diventata una delle citt\u00e0 appartenenti alla Lega Anseatica.\nGeografia fisica.\nBuxtehude si trova sulle rive del fiume Este, affluente dell'Elba, conurbata con la periferia occidentale di Amburgo. fa parte della regione metropolitana della metropoli tedesca."}
{"id": "1067260", "revid": "1776051", "url": "https://it.wikipedia.org/wiki?curid=1067260", "title": "Trasporti in Somalia", "text": "Questa voce raccoglie le principali tipologie di Trasporti in Somalia.\nTrasporti su rotaia.\nRete ferroviaria.\nLa ferrovia \u00e8 inesistente. Durante il periodo coloniale italiano era presente la Ferrovia Mogadiscio-Villaggio Duca Degli Abruzzi lunga 114\u00a0km.\nReti metropolitane.\nTale nazione non dispone nemmeno di sistemi di metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nStrade pubbliche: in totale 22.100\u00a0km (dati 1996)\nReti filoviarie.\nAttualmente in Somalia non esistono filobus. \nAutolinee.\nNella capitale, Mogadiscio, ed in poche altre zone abitate della Somalia, operano aziende pubbliche e private che gestiscono i trasporti urbani, suburbani ed interurbani esercitati con autobus.\nTrasporti aerei.\nAeroporti.\nIn totale: 61 (dati 1999)\na) con piste di rullaggio pavimentate: 7\nb) con piste di rullaggio non pavimentate: 54"}
{"id": "1067263", "revid": "214665", "url": "https://it.wikipedia.org/wiki?curid=1067263", "title": "Peacereporter", "text": ""}
{"id": "1067264", "revid": "879117", "url": "https://it.wikipedia.org/wiki?curid=1067264", "title": "Tubo elettronico", "text": "Il tubo elettronico \u00e8 un tipo di dispositivo elettronico usato per il controllo di correnti elettriche e la manipolazione di segnali elettrici. \u00c8 stato utilizzato in passato in moltissime applicazioni dell'elettronica prima di essere soppiantato, quasi del tutto, da dispositivi a stato solido.\nRientrano nel tubo elettronico una vastissimo numero di dispositivi elettronici, tutti dei seguenti due tipi: il tubo a vuoto e il tubo a gas.\nDescrizione.\nIl tubo elettronico \u00e8 un contenitore a tenuta stagna, realizzato in vetro, ceramica o metallo, nel quale viene praticato il vuoto (tubi a vuoto) o immesso un gas a opportuna pressione (tubi a gas). Al suo interno sono presenti due o pi\u00f9 elettrodi collegati con l'esterno di cui uno, detto catodo, emette elettroni per effetto termoionico (emissione di elettroni per riscaldamento) o fotoelettrico (emissione di elettroni per irraggiamento con radiazione luminosa). Il fascio di elettroni emesso dal catodo, eventualmente accelerato da placche o griglie di tensione opportuna, viene raccolto da un altro elettrodo, detto anodo, il quale \u00e8 mantenuto a potenziale positivo rispetto al catodo.\nTipologia.\nDi seguito sono elencati i vari tipi di tubo elettronico (tra parentesi \u00e8 indicato, in alcuni casi, il tipo di dispositivo in cui rientrano, in altri casi, il nome alternativo; alcuni tipi di tubi elettronici sono ripetuti perch\u00e9 i vari tipi di tubi elettronici si intersecano fra loro):"}
{"id": "1067267", "revid": "77332", "url": "https://it.wikipedia.org/wiki?curid=1067267", "title": "Charles R. Darwin", "text": ""}
{"id": "1067269", "revid": "161374", "url": "https://it.wikipedia.org/wiki?curid=1067269", "title": "Ss73bis", "text": ""}
{"id": "1067273", "revid": "486946", "url": "https://it.wikipedia.org/wiki?curid=1067273", "title": "M59 155 mm (cannone)", "text": ""}
{"id": "1067275", "revid": "486946", "url": "https://it.wikipedia.org/wiki?curid=1067275", "title": "M59 (cannone)", "text": ""}
{"id": "1067278", "revid": "20973", "url": "https://it.wikipedia.org/wiki?curid=1067278", "title": "PlayRadio", "text": ""}
{"id": "1067279", "revid": "20973", "url": "https://it.wikipedia.org/wiki?curid=1067279", "title": "Playradio", "text": ""}
{"id": "1067281", "revid": "89006244", "url": "https://it.wikipedia.org/wiki?curid=1067281", "title": "Teorema ergodico", "text": "In matematica, una trasformazione \"T\" che preserva la misura su uno spazio di probabilit\u00e0 \u00e8 chiamata ergodica se i soli insiemi misurabili invarianti sotto \"T\" hanno misura 0 oppure 1. Un termine precedentemente usato per questa propriet\u00e0 \u00e8 stato \"metricamente transitivo\". La teoria ergodica, cio\u00e8 lo studio delle trasformazioni ergodiche, deriva da un tentativo di dimostrare le ipotesi ergodiche della fisica statistica. Gran parte del lavoro chiamato oggi teoria del caos fu inizialmente prodotto da matematici e pubblicato con il nome di \"teoria ergodica\", poich\u00e9 il termine \"teoria del caos\" fu introdotto solo alla met\u00e0 del ventesimo secolo.\nTeorema ergodico.\nSia formula_1 una trasformazione che conserva la misura su uno spazio misurabile formula_2. Si pu\u00f2 allora considerare la \"media temporale\" di una funzione sufficientemente regolare \"f\" (pi\u00f9 precisamente, \"f\" deve essere per esempio \"L\"1-integrabile rispetto alla misura formula_3, formula_4). La \"media temporale\" \u00e8 definita come la media (se esiste) sulle iterazioni di \"T\" partendo da qualche punto iniziale \"x\".\nConsideriamo anche la \"media spaziale\" o \"media sullo spazio delle fasi\" di \"f\", definita come\ndove \u03bc \u00e8 la misura di probabilit\u00e0.\nIn generale la media temporale e la media spaziale sono diverse.\nMa se la trasformazione \u00e8 ergodica e la misura \u00e8 invariante, allora la media temporale \u00e8 uguale alla media spaziale quasi ovunque. Questo \u00e8 il celebre teorema ergodico, in una forma astratta dovuta a George David Birkhoff. (In realt\u00e0, gli scritti di Birkhoff considerano non il caso astratto generale ma solo il caso dei sistemi dinamici derivanti da equazioni differenziali di molteplicit\u00e0 regolare.) Il teorema di equidistribuzione \u00e8 un caso speciale del teorema ergodico, considerando in particolare distribuzioni di probabilit\u00e0 su un intervallo unitario.\nPi\u00f9 precisamente, il teorema ergodico forte, o puntuale, afferma che esiste una\ntale che\nper quasi tutti formula_9. Inoltre, formula_10 \u00e8 \"T\"-invariante, cos\u00ec che\nquasi ovunque. \nLa normalizzazione deve essere la stessa,\nL'ultima relazione, combinata con la \"T\"-invarianza di formula_10, implica che, nel caso di trasformazioni ergodiche, formula_10 \u00e8 costante quasi ovunque e cos\u00ec si ha che\nquasi ovunque. Collegando la prima all'ultima eguaglianza, si ha che\nper quasi ogni \"x\". Per una trasformazione ergodica, la media temporale uguaglia quasi certamente la media spaziale.\nTempo di permanenza.\nIl tempo speso in un insieme misurabile \"A\" \u00e8 detto tempo di permanenza. Un'immediata conseguenza del teorema ergodico \u00e8 che la misura di \"A\" \u00e8 uguale al tempo medio di permanenza.\ndove \u03c7\"A\" \u00e8 la funzione indice su \"A\".\nI 'tempi di visita di un insieme misurabile \"A\" siano definiti come l'insieme \"k\"1, \"k\"2, \"k\"3, ..., dei tempi \"k\" tali che \"T\"\"k\"(\"x\") \u00e8 in \"A\", ordinato in ordine crescente. Le differenze tra tempi di visita consecutivi\n\"R\"\"i\" = \"k\"\"i\" \u2212 \"k\"\"i\"\u22121 sono chiamate tempi di ritorno in \"A\". Un'altra conseguenza del teorema ergodico \u00e8 che il tempo medio di ritorno in \"A\" \u00e8 inversamente proporzionale alla misura di \"A\", assumendo che il punto iniziale \"x\" sia in \"A\", cos\u00ec che \"k\"0 = 0.\n(Vedi anche quasi sicuramente.) cio\u00e8 pi\u00f9 piccolo \u00e8 \"A\", pi\u00f9 lungo \u00e8 il tempo necessario per ritornarvi.\nFlussi ergodici su variet\u00e0.\nL'ergodicit\u00e0 di un flusso geodetico su una variet\u00e0 a curvatura costante negativa fu scoperta da Eberhard Hopf nel 1939, anche se casi speciali erano stati studiati prima, come per esempio, il biliardo di Hadamard (1898) e il biliardo di Artin (1924). La relazione tra i flussi geodetici e i sottogruppi a un parametro su SL(2,R) fu stabilita da Sergei Fomin e Izrail' Moiseevi\u010d Gel'fand nel 1952. L'ergodicit\u00e0 del flusso geodetico in uno spazio simmetrico fu trovata da F. I. Mautner nel 1957. Un semplice criterio per l'ergodicit\u00e0 di un flusso omogeneo su uno spazio omogeneo di un semi gruppo semplice di Lie fu dato da C. C. Moore nel 1966. Molti teoremi e risultati di quest'area di studi sono tipici della teoria della rigidit\u00e0.\n di flusso ergodico su SL(2,R) e pi\u00f9 generalmente sulle superficie di Riemann a curvatura negativa. Molti degli sviluppi l\u00ec forniti si generalizzano al caso di variet\u00e0 iperboliche a curvatura costante negativa, poich\u00e9 queste possono essere viste come quoziente di un semplice spazio iperbolico connesso rispetto a un reticolo in SO(n,1)."}
{"id": "1067288", "revid": "125604718", "url": "https://it.wikipedia.org/wiki?curid=1067288", "title": "Giovanni Prodi", "text": "Biografia.\nGiovanni Prodi era il primogenito di nove figli (tra i suoi fratelli ci sono Romano, economista e uomo politico; Vittorio, fisico ed europarlamentare; Giorgio, medico e scrittore; Paolo, storico; e Franco, fisico dell'atmosfera). Suo padre, Mario Prodi, era un ingegnere proveniente da una famiglia contadina; la madre, Enrica, una maestra elementare.\nStudia al Liceo Ginnasio Ariosto di Reggio Emilia e si diploma nel 1943, nonostante gli esami si svolgano in condizioni di emergenza a causa della guerra mondiale. Si iscrive quindi all'Universit\u00e0 di Parma per studiare matematica, ma prestissimo viene chiamato alle armi e arruolato, ancora diciottenne. Dopo alcuni mesi di addestramento in Germania, in un campo con altri militari italiani (di cui egli conserva alcuni ricordi interessanti, come la cartina su cui i soldati, di nascosto, tenevano traccia, con delle bandierine americane, dell'avanzata degli Alleati), torna in Italia come telefonista, ma nella primavera del 1945, come molti commilitoni, abbandona le truppe. Si costituisce a Parma e viene rinchiuso nel campo di Coltano, istituito nei pressi di Pisa dagli Inglesi per la detenzione di prigionieri fascisti e dei collaborazionisti dell'esercito tedesco, e l\u00ec viene tenuto 5 mesi.\nReduce dalla prigionia, torna a studiare all'Universit\u00e0 di Parma dove si laurea in matematica il 24 novembre 1948 con una tesi nell'ambito delle equazioni differenziali (in particolare sul problema della stabilit\u00e0). A Parma, tra l'altro, conosce Giovanni Ricci dell'Universit\u00e0 di Milano, titolare dei corsi di analisi superiore e teoria delle funzioni, dal cui \"gusto matematico\" rimane affascinato. La svolta nei suoi studi si determina nella tarda primavera del 1949, presenziando a un convegno organizzato da Antonio Mambriani su \"Analisi funzionale ed equazioni funzionali\", al quale parteciparono, tra gli altri, Renato Caccioppoli, Gianfranco Cimmino, Giuseppe Zwirner e un giovanissimo Gaetano Fichera. Ha cos\u00ec l'occasione di rimanere affascinato dalla figura di Caccioppoli sentendolo esporre le idee di base dell'analisi funzionale e la necessit\u00e0 di un approccio globale e complessivo che, pi\u00f9 che ai singoli \"alberi\", si rivolga all'intera \"foresta funzionale\". Influenzato dunque da Caccioppoli, abbraccia con entusiasmo quel campo di studi e, avvicinatosi a Cimmino per un consiglio su un libro da cui incominciare, si sente rispondere \"Dal Banach\". Prosegue quindi gli studi a Milano, come assistente di Giovanni Ricci.\nNel 1956, viene chiamato dalla Facolt\u00e0 di Scienze dell'Universit\u00e0 di Trieste per ricoprirvi la cattedra di analisi matematica (a quel tempo, l'unica cattedra di matematica pura della facolt\u00e0). Resta a Trieste fino all'ottobre del 1963, quando ottiene la stessa cattedra all'Universit\u00e0 di Pisa, dove sar\u00e0 a lungo professore di analisi matematica al Dipartimento di Matematica dell'Universit\u00e0 di Pisa e docente di analisi non lineare alla Scuola Normale Superiore, fino al pensionamento.\nLa sua attivit\u00e0 scientifica ha riguardato lo studio delle equazioni differenziali alle derivate parziali, l'analisi funzionale e l'analisi non lineare. Uno dei suoi principali risultati \u00e8 stato il teorema di unicit\u00e0 delle equazioni di Navier-Stokes in due dimensioni spaziali, ottenuto nel 1959 contemporaneamente, e indipendentemente, anche da Jacques-Louis Lions.\nA partire dagli anni settanta si occupa intensamente dei problemi della didattica della matematica, anche per influenza della moglie Silvia Dentella, insegnante di matematica; in questo ambito sviluppa il cosiddetto \"progetto Prodi\", con particolare attenzione al calcolo delle probabilit\u00e0 e agli aspetti costruttivi della matematica, che trova poi un naturale prolungamento nel PNI (Piano Nazionale Informatica). Contemporaneamente gli viene affidato l'insegnamento di Matematiche complementari nella stessa Universit\u00e0 di Pisa.\n\u00c8 morto il 29 gennaio 2010 per un arresto cardiaco, come conseguenza della malattia di Parkinson, di cui era affetto da molti anni.\nL'interesse nel campo della didattica lo aveva portato anche all'impegno politico, come assessore all'istruzione prima del comune di Trieste e, pi\u00f9 tardi, nel 1985, di quello di Pisa, nella giunta di Oriano Ripoli.\nMembro dell'Unione Matematica Italiana, dal 1961 al 1982 ha fatto parte della sua Commissione scientifica e, dal 1967 al 1996, della Commissione Italiana per l'Insegnamento della Matematica, dove ha collaborato con Giulio Cesare Barozzi. \u00c8 stato anche il coordinatore e poi il presidente onorario del Gruppo di Formazione Matematica della Toscana.\nTra i suoi allievi, i matematici Antonio Ambrosetti, Antonio Marino, Giovanna Cerami, Fernando Amendola.\nRiconoscimenti.\nNel 2001, l'Universit\u00e0 di Palermo gli ha conferito la laurea honoris causa in Scienze della formazione primaria. Inoltre, in onore di Giovanni Prodi, definito il \u00abNestore dell'analisi non lineare in Italia\u00bb, \u00e8 stata istituita, nel 2006, un'apposita cattedra presso l'Universit\u00e0 di W\u00fcrzburg, la \"Giovanni Prodi Chair in Nonlinear Analysis\"."}
{"id": "1067290", "revid": "124365437", "url": "https://it.wikipedia.org/wiki?curid=1067290", "title": "Ente partecipazioni e finanziamento industrie manifatturiere", "text": "L'Ente partecipazioni e finanziamento industrie manifatturiere (acronimo EFIM) \u00e8 stata una finanziaria del sistema delle partecipazioni statali. Nato nel 1962 come Ente autonomo di gestione per le partecipazioni del Fondo di finanziamento dell'industria meccanica (FIM), cambi\u00f2 nome nel 1967. In ordine di grandezza, l'EFIM fu la terza finanziaria di propriet\u00e0 dello Stato italiano, collocata nel sistema delle \"partecipazioni statali\". Istituito nel 1962 per gestire le partecipazioni del menzionato FIM, l'EFIM divent\u00f2 ben presto un ente polisettoriale attivo soprattutto nel Mezzogiorno. La situazione finanziaria dell'EFIM fu sempre precaria, a causa di un indebitamento finanziario che, negli anni ottanta, era superiore al fatturato. A causa dei suoi investimenti diversificati senza una coerenza apparente e alla sua politica di acquisizioni di aziende considerate poco appetibili dai privati o agli altri enti statali, l'EFIM si guadagn\u00f2 la fama di \"ente spazzatura\". L'EFIM fu messo in liquidazione nel 1992, quando i suoi debiti ammontavano a circa 18.000 miliardi di lire.\nIl FIM.\nIl FIM venne istituito nel 1947 per finanziare la riconversione delle industrie aeronautiche che erano state impegnate nelle produzioni belliche. Tra le aziende sostenute dal FIM vi erano state la FIAT e la Olivetti, che furono in grado di restituire i prestiti ricevuti; non fu cos\u00ec invece per un'azienda storica come la Societ\u00e0 Italiana Ernesto Breda per Costruzioni Meccaniche, comunemente conosciuta come \"Breda\", che si era specializzata a tal punto nelle produzioni belliche da dover far fronte nell'immediato dopoguerra a una gravissima crisi. Diventati inesigibili i crediti verso la Breda, lo Stato, attraverso il FIM, si ritrov\u00f2 a essere proprietario dell'azienda.\nL'istituzione dell'EFIM.\nIl DPR 38 del gennaio 1962 istitu\u00ec l'EFIM, con il nome ufficiale di \"Ente autonomo di gestione per le partecipazioni del Fondo di finanziamento dell'industria meccanica\", il cui principale attivo era la partecipazione nella Finanziaria Ernesto Breda; primo presidente dell'EFIM fu Pietro Sette, uomo legato al \"leader\" della Democrazia Cristiana, Aldo Moro. Il decreto istitutivo non dava particolari indicazioni sulle finalit\u00e0 e sulle modalit\u00e0 di funzionamento del nuovo ente, se non quella di \"gestire\" le partecipazioni precedentemente detenute dal FIM, prevalentemente concentrate nel settore metalmeccanico. Nei fatti, gi\u00e0 nel corso del 1962, con l'istituzione della finanziaria Insud, l'EFIM si caratterizz\u00f2 come uno strumento per la creazione di nuovi insediamenti industriali nel Mezzogiorno, che si aggiungevano a quelli promossi da IRI ed ENI. Rispetto agli altri enti delle Partecipazioni statali l'EFIM si distinse per il suo intervento polisettoriale (ben presto l'industria meccanica divenne una sola delle numerose aree di attivit\u00e0) e per l'attenzione verso la piccola e media industria e il turismo. A sancire la sua vocazione di ente polisettoriale, l'EFIM nel 1969 mut\u00f2 nome in \"Ente partecipazioni ed finanziamento industria manifatturiera\" (e non pi\u00f9 \"meccanica\"). Vi furono anche aziende private in cattive condizioni rilevate dall'EFIM, come avvenne per il gruppo elicotteristico Agusta nel 1973 o per l'azienda cartaria Donzelli. L'acquisizione dell'Agusta, assieme alla Oto Melara e alle attivit\u00e0 della Breda, fece dell'EFIM il secondo polo nazionale nell'industria della difesa, per anni in concorrenza, nonostante ripetute ipotesi di \"collaborazione\" con quello costituito dall'IRI in campo aeronautico e missilistico (Aeritalia e Selenia). Solo dopo la messa in liquidazione dell'EFIM, la Agusta, la Oto Melara e la Breda Ferroviaria passarono a Finmeccanica.\nGestione finanziaria dell'EFIM.\nIl \"fondo di dotazione\" stanziato in favore dell'EFIM dovette essere incrementato pi\u00f9 volte per fare fronte alle perdite accumulate dalle societ\u00e0 operative. L'indebitamento finanziario esplose nel corso degli anni settanta, appesantendo con forti perdite i conti dell'ente. Fino alla fine del decennio l'EFIM seguit\u00f2 a investire e a espandersi, controllando numerose aziende di piccole-medie dimensioni, poco competitive. L'inversione di tendenza inizi\u00f2 nel 1979, con l'uscita dal settore cartario e la concentrazione su aziende ad alta tecnologia, che esistevano nel gruppo, pur se in settori diversi tra loro. Negli anni ottanta l'Ente dovette affrontare la grave crisi del settore dell'alluminio, nel quale aveva investito ingenti risorse, e usc\u00ec completamente dal settore alimentare; il numero di dipendenti diminu\u00ec (vedi tabella) e alcune aziende furono cedute. Nonostante ci\u00f2, l'indebitamento EFIM rimase a livelli altissimi e l'\"identit\u00e0\" dell'ente rest\u00f2 poco definita. Agli inizi degli anni novanta l'EFIM era un gruppo disomogeneo costituito da pi\u00f9 di 100 aziende e con pi\u00f9 di dipendenti.\nIniziative dell'EFIM.\nL'EFIM intervenne, da solo o in compartecipazione con privati, in numerosi settori economici; tra le altre aziende nate per iniziativa dell'EFIM:\nAltri interventi furono compiuti dall'EFIM nel settore agroalimentare: all'ente furono affidati compiti di intervento in settori importanti per l'agricoltura italiana, come quello delle conserve (tonno e vegetali) e delle carni. Le iniziative dell'EFIM non riuscirono per\u00f2 a incidere sulla struttura eccessivamente frammentata dei due comparti, e l'ente usc\u00ec completamente dal settore alimentare nel 1985.\nGestione politica dell'EFIM.\nIl primo presidente dell'EFIM fu Pietro Sette, \"manager\" di area democristiana, vicino ad Aldo Moro. Negli anni ottanta, quando l'IRI era presieduto da democristiani e l'ENI da socialisti, la presidenza dell'EFIM fu ricoperta da uomini vicini al PSDI (Corrado Fiaccavento, Stefano Sandri). Ultimo presidente dell'EFIM fu invece Gaetano Mancini, di area PSI.\nNel 1989, un gruppo di tre dirigenti apicali -formato da vicepresidente, direttore generale, direttore finanziario- aveva sostituito di fatto le funzioni del Comitato di Presidenza, internamente preposto alla gestione patrimoniale dell'ente pubblico.\nLa messa in liquidazione.\nNel 1992 la gravissima esposizione dell'EFIM verso le banche fece propendere il governo dell'epoca per la sua messa in liquidazione. Le tappe principali della liquidazione furono segnate dal decreto-legge 18 luglio 1992, n. 340, dal d.l. 20 ottobre 1992, n. 414 e dal d.l. 19 dicembre 1992, n. 487 (convertito in l. 17 febbraio 1993, n. 33). La voragine dei conti caus\u00f2 un complesso contenzioso, anche internazionale. Dei debiti dell'EFIM si fecero stime sempre pi\u00f9 allarmanti: il \"Financial Times\" le valut\u00f2 in 4.000 miliardi di lire verso banche italiane, 3.000 miliardi e mezzo verso banche estere, 2.000 miliardi verso i fornitori, mille miliardi per obbligazioni collocate sul mercato. Le numerose banche estere esposte verso l'EFIM si videro congelare i propri crediti e questo provoc\u00f2 una crisi di credibilit\u00e0 dello Stato italiano che port\u00f2 le agenzie internazionali a declassare il \"rating\" dei titoli di stato. Nel 1993 la garanzia dello Stato sui debiti dell'EFIM e la concessione dei fondi necessari alla liquidazione furono tra gli argomenti dell'accordo tra il ministro Andreatta e il commissario europeo Karel Van Miert, che port\u00f2 ad accelerare il processo di privatizzazione dell'IRI. La liquidazione dell'EFIM fu un processo lungo e complesso; entro il 1998 tutte le aziende ritenute economicamente valide (78 sulle 116 che componevano il gruppo) furono cedute: il settore dell'alluminio per la maggior parte ad Alcoa, quello del vetro a Pilkington, quello della difesa e ferroviario a Finmeccanica. Per\u00f2, conclusa la parte della liquidazione pi\u00f9 rilevante sul piano economico e sociale, nel 2003 la procedura non era ancora conclusa, rallentata dalle numerose azioni legali promosse da creditori ed ex-dipendenti e arrivata a costare allo Stato pi\u00f9 di 5 miliardi di euro. La Legge finanziaria del 2007 ha trasferito a Fintecna (Ligestra S.r.l.) il patrimonio residuo di EFIM ed il relativo contenzioso, mettendo fine alla liquidazione dell'ente.\nSecondo la relazione presentata dal commissario liquidatore dott. Predieri al Governo Berlusconi prima di dimettersi, nel 1994 risultavano gi\u00e0 spesi 6.473 miliardi di lire, di cui 1.438 per le sole aziende del settore difesa. Dalla Cassa Depositi e Prestiti erano stati prelevati 10.700 miliardi per finanziare le attivit\u00e0 pregresse e impegni di breve termine. A tale cifra si aggiunsero 3.000 miliardi per gli aumenti di capitale di sette societ\u00e0 controllate (Agusta, Agusta Sistemi, Agusta Omi, Oto Melara, Breda Meccanica Bresciana, Sma e Officine Galileo) e altri 451 miliardi per finanziare il piano di uscite incentivate di personale. Il costo complessivo previsto (consolidato) al 1994 era stimato circa 14.000 miliardi di lire, pari ad un terzo del saldo della Legge Finanziaria approvata in quell'anno.\nStruttura dell'EFIM.\nDopo pochi anni dalla sua costituzione anche l'EFIM, come l'IRI, si struttur\u00f2 in societ\u00e0 finanziarie \"caposettore\", a grandi linee omogenee per settori di attivit\u00e0, dalle quali dipendevano le societ\u00e0 operative:\nFaceva parte dell'EFIM anche la finanziaria Safim; furono poi costituite negli anni ottanta due nuove caposettore: Efimipianti, che raccoglieva le attivit\u00e0 del gruppo nell'impiantistica, e Sistemi e Spazio (elettronica per la difesa)."}
{"id": "1067292", "revid": "125958027", "url": "https://it.wikipedia.org/wiki?curid=1067292", "title": "Joaqu\u00edn", "text": "\u00c8 soprannominato \"El Pisha\", mentre durante la sua permanenza alla Fiorentina \u00e8 stato amorevolmente soprannominato \"Gioacchino\".\nCoi club ha vinto due volte la Copa del Rey (con il Betis Siviglia nel 2004-2005 e il Valencia nel 2007-2008) e ha raggiunto una finale di Coppa Italia (con la Fiorentina nel 2013-2014). A livello individuale, nella stagione 2001-2002, \u00e8 stato premiato come miglior giovane rivelazione dalla rivista sportiva Don Bal\u00f3n.\nCon la nazionale spagnola, per cui ha giocato dal 2002 al 2007, ha partecipato al Mondiale 2002, venendo inserito tra le riserve della squadra ideale del torneo, all'Europeo 2004 e al Mondiale 2006.\nCaratteristiche tecniche.\n\u00c8 un esterno di centrocampo che predilige giocare sulla fascia destra, dove riesce a sfornare dei precisi cross per i compagni. All'occorrenza pu\u00f2 essere utilizzato anche in attacco, come prima o seconda punta. Le sue maggiori abilit\u00e0 risiedono nel dribbling e nella velocit\u00e0. Ha un'ottima tecnica e visione di gioco, cos\u00ec come il tiro anche dalla lunga distanza.\nCarriera.\nClub.\nBetis.\nCresciuto nelle giovanili del Betis durante la stagione 1999-2000 Joaqu\u00edn fa il suo esordio in squadra B giocando 26 partite e segnando 2 reti. Dalla stagione successiva approda in prima squadra, conquistando subito un posto da titolare fisso e dando il suo contributo costante (38 presenze e 3 reti) per la promozione in Primera Divisi\u00f3n.\nNelle successive cinque stagioni in maglia verdiblanca Joaqu\u00edn colleziona 180 presenze, segnando 29 reti e distribuendo 50 assist. Nella stagione 2004-2005 ottiene la conquista della Coppa del Re e del quarto posto in campionato. In campo europeo totalizza 6 presenze in Champions League e 9 in Coppa UEFA.\nAl tempo su Joaqu\u00edn pendeva un'onerosa clausola rescissoria da 120 miliardi di lire. I rapporti con la dirigenza biancoverde, in particolare col presidente Ruiz de Lopera che lo tratteneva in rosa, finirono col tempo per incrinarsi; inizi\u00f2 cos\u00ec un lungo \"tira e molla\" col Betis, col giocatore che dichiar\u00f2 pubblicamente di voler lasciare la squadra, attirandosi le antipatie del tifo locale.\nValencia.\nAlla fine di agosto 2006 passa al Valencia per 25 milioni di euro, cifra che ne fa l'acquisto pi\u00f9 oneroso della storia del club. Dopo avere risolto alcune dispute finanziarie con l'ormai ex presidente Ruiz de Lopera, Joaqu\u00edn firma un contratto quinquennale.\nSotto la guida di Quique S\u00e1nchez Flores Joaqu\u00edn disputa la prima parte della stagione 2006-2007 partendo dalla panchina. Nel finale di stagione ha ritrovato con continuit\u00e0 un posto da titolare fisso sia nella Primera Divisi\u00f3n che in Champions League, mettendo a segno 4 reti nelle ultime sei partite. Nel corso degli anni diviene uno degli elementi pi\u00f9 importanti dell'undici valenciano.\nM\u00e1laga e Fiorentina.\nIl 23 giugno 2011 passa al M\u00e1laga dello sceicco Abdullah Al Thani per 4,2 milioni di euro. Fa il suo esordio il 28 agosto nella sconfitta contro il Siviglia per 2-1. Segna poi una doppietta il 12 settembre nel 4-0 contro il Granada. Conclude la sua prima stagione al M\u00e1laga con 23 presenze e 2 gol.\nIl 12 giugno 2013 viene acquistato a titolo definitivo per 2 milioni di euro dalla societ\u00e0 italiana della Fiorentina, con cui firma un contratto fino al 30 giugno 2016 a 1,5 milioni l'anno. Esordisce in maglia viola il 29 agosto nella gara di Europa League Fiorentina-Grasshopper (0-1), mentre il 15 settembre successivo fa il suo debutto in Serie A nella partita interna contro il Cagliari. Segna il suo primo gol in maglia viola il 20 ottobre 2013 nella gara di campionato Fiorentina-Juventus (4-2), ripetendosi poi in Europa League contro il Pandurii e in Coppa Italia col Chievo. A inizio della stagione 2014-2015 viene preso poco in considerazione dall'allenatore Vincenzo Montella, salvo poi diventare titolare dopo la cessione di Juan Cuadrado e chiudere la stagione con 35 presenze e 2 goal.\nRitorno al Betis.\nIl 31 agosto 2015, dopo nove anni, fa ritorno al Betis che acquista il suo cartellino per circa mezzo milione di euro.\nL'8 dicembre 2019 segna la sua prima tripletta in carriera nella gara casalinga, valevole per la 16\u00aa giornata della Liga 2019-2020, con cui il Betis Siviglia sconfigge l'Athletic Bilbao per 3 a 2. Contestualmente diviene il pi\u00f9 anziano giocatore ad aver messo a segno una tripletta nel massimo campionato spagnolo (38 anni e 140 giorni di et\u00e0), migliorando il precedente record di 37 anni che valeva dal 1964 (marcatore Alfredo Di St\u00e9fano). A fine stagione prolunga il suo contratto con il Betis fino al 2021.\nIl 18 novembre 2021 dichiara di volersi ritirare al termine della stagione corrente.\nNazionale.\nJoaqu\u00edn ha debuttato con la Nazionale spagnola il 13 febbraio 2002, a Barcellona, in un'amichevole contro il Portogallo. Ha fatto parte della spedizione spagnola ai Mondiali di calcio del 2002, in cui sbagli\u00f2 il rigore decisivo nei quarti di finale contro i padroni di casa della Corea del Sud. \u00c8 stato inoltre convocato per gli Europei portoghesi del 2004 e per i Campionati del Mondo del 2006, pur se utilizzato con poca continuit\u00e0.\nStatistiche.\nPresenze e reti nei club.\n\"Statistiche aggiornate al 27 febbraio 2022\""}
{"id": "1067294", "revid": "729019", "url": "https://it.wikipedia.org/wiki?curid=1067294", "title": "Enrico Comani", "text": "La formazione.\nComani entra in Accademia Aeronautica nel novembre 1926 con il corso Drago \"Con l'artiglio e con l'ala\". Grazie alla sua preparazione scolastica nella specializzazione dei servizi di telecomunicazioni fu inviato al corso di pilotaggio senza visibilit\u00e0 presso la Scuola di Celle in Germania: fu il primo italiano a conseguire l'abilitazione per il \"volo cieco\". Nel gennaio del 1937 fu assegnato alla neo costituita Scuola di Volo Senza Visibilit\u00e0 (S.V.S.V.) della Regia Aeronautica, una nuova specialit\u00e0 che si rese necessaria per preparare gli equipaggi al volo strumentale; con sede provvisoria presso l'aeroporto di Ciampino successivamente trasferita sull'aeroporto militare di Littoria a lui successivamente intitolato. Per la sua esperienza e per la conoscenza dei problemi tecnici del volo senza visibilit\u00e0 collabor\u00f2 con Mario Stoppani nella costruzione del cockpit del velivolo CANT Z.506B, che venne poi impiegato per conquistare il primato internazionale di distanza senza scalo per idrovolanti, con un volo di 7.013 chilometri da Cadice (Spagna) a Caravelas (Brasile), tra il 28 e il 29 dicembre 1937. Per questa impresa, Comani venne decorato con la medaglia d'oro al valore aeronautico.\nLa morte.\nEnrico Comani svolgeva le mansioni di secondo pilota; dopo aver conquistato il record, mentre era in navigazione tra Port Natal e l'isola di Fernando de Noronha (Brasile), durante il viaggio di ritorno, ci fu un'avaria prima ad uno e poi al secondo dei tre motori disponibili. L'equipaggio fece ammarare l'aereo con successo, nonostante il mare mosso; per sfuggire alle fiamme sprigionatesi in seguito ad un'esplosione furono per\u00f2 costretti a gettarsi nell'acqua che bruciava e infestata dagli squali. L'unico superstite dei 5 membri dell'equipaggio fu il comandante Mario Stoppani, che descrisse come andarono gli eventi nel rapporto sull'incidente.\nLa memoria postuma.\nA Comani \u00e8 stato dedicato l'aeroporto militare di Latina, attuale sede del 70\u00ba Stormo intitolato alla M.O.V.M. Gen. S. A. Giulio Cesare Graziani. Il 70\u00ba Stormo, scuola di volo dell\u2019Aeronautica Militare, \u00e8 posto alle dipendenze del Comando Scuole dell\u2019Aeronautica Militare e 3\u00aa Regione Aerea con sede a Bari, da oltre sessant\u2019anni assolve ai compiti istituzionali di selezionare e addestrare i futuri piloti militari dell\u2019Aeronautica Militare, delle altre Forze Armate e Corpi Armati dello Stato e allievi di altre Nazioni (febbraio 2019).\nPresso l'aeroporto \u00e8 presente il monumento di una stele simboleggiante l'ala littoria con la scritta \"Presente\", dedicata al Capitano Enrico Comani."}
{"id": "1067299", "revid": "587728", "url": "https://it.wikipedia.org/wiki?curid=1067299", "title": "Los Muestros", "text": "Los Muestros \u00e8 una pubblicazione ebraica sefardita europea diretta da Moise Rahmani.\n\u00c8 scritta principalmente in giudeo-spagnolo, francese e inglese, ma spesso sono utilizzate anche altre lingue, compreso l'italiano."}
{"id": "1067300", "revid": "838137", "url": "https://it.wikipedia.org/wiki?curid=1067300", "title": "ISO 5218", "text": "Il codice standard internazionale ISO 5218 definisce una rappresentazione dei sessi attraverso un linguaggio codificato a carattere unico. Pu\u00f2 essere usato nei database e nelle raccolte statistiche come dato universale.\nI quattro codici specificati nell'ISO 5218 sono:"}
{"id": "1067306", "revid": "131358", "url": "https://it.wikipedia.org/wiki?curid=1067306", "title": "Codice standard internazionale", "text": ""}
{"id": "1067311", "revid": "76963", "url": "https://it.wikipedia.org/wiki?curid=1067311", "title": "Moise Rahmani", "text": "Nato al Cairo da una famiglia ebraica originaria di Rodi, \u00e8 direttore de \"Los Muestros\", rivista internazionale rivolta agli ebrei sefarditi."}
{"id": "1067312", "revid": "17351", "url": "https://it.wikipedia.org/wiki?curid=1067312", "title": "Volo a vista", "text": ""}
{"id": "1067320", "revid": "1573940", "url": "https://it.wikipedia.org/wiki?curid=1067320", "title": "Polyplectron napoleonis", "text": "Lo speroniere di Palawan (\"Polyplectron napoleonis\" ), anche noto come speroniere napoleone, \u00e8 un uccello galliforme di medie dimensioni della famiglia dei Fasianidi. Questo uccello ha un posto di rilievo nella cultura degli indigeni di Palawan. L'uccello \u00e8 anche raffigurato nel sigillo ufficiale della citt\u00e0 di Puerto Princesa.\nDescrizione.\nIl maschio misura circa 50 centimetri di lunghezza (di cui 24-25 costituiti dalla sola coda) per un peso di circa 436 grammi; le femmine, invece, misurano circa 40 centimetri di lunghezza (di cui 16,5-17 di coda), per un peso di 322 grammi.\nLa testa presenta una cresta appuntita, di colore verde. L'anello perioculare rosso \u00e8 particolarmente messo in evidenza dalla vicinanza delle guance bianche. Il collo, la mantellina e le ali sono neri con dei riflessi metallici blu e verdi. Il dorso e il groppone sono bruno-neri con delle sottili macchie \"beige\" e dei grandi ocelli verde metallico cerchiati di nero e di \"beige\". Da ventidue a ventiquattro rettrici dello stesso colore costituiscono la coda, che \u00e8 ricoperta da ocelli identici. Il lato inferiore del corpo \u00e8 nero, cos\u00ec come il becco e le zampe.\nLe femmine sono leggermente pi\u00f9 piccole dei maschi. Il loro piumaggio \u00e8 prevalentemente marrone. Il mantello ed il petto sono di colore seppia scura. Le timoniere sono sostanzialmente simili a quelle del maschio, esibendo marcate adombrazioni e splendidi ocelli, anche se in misura minore rispetto ai maschi, in quanto il loro piumaggio \u00e8 pi\u00f9 atto alla mimetizzazione nel sottobosco delle foresta piuttosto che all'attrazione dell'altro sesso. Come il maschio, la femmina ha una corta cresta sul capo, ed il volta e la gola sono bianche.\nI pulcini hanno una colorazione simile a quella delle femmine con evidenti segni gialli, livrea che entrambi i sessi manterranno nel loro primo anno di vita. Nel loro secondo anno di vita i maschi subadulti cominciano ad assumere le tonalit\u00e0 ed i colori vivaci degli adulti, ma il mantello e le copritrici alari sono contrassegnati da adombrazioni analoghe agli ocelli nel piumaggio di contorno di altre specie di speronieri.\nCome altri speronieri, e come indica il nome, i maschi dello speroniere di Palawan e alcune femmine presentano due speroni che ornano i metatarsi. Queste strutture vengono usate per scavare e cercare il cibo nel sottobosco, e come strumenti di difesa ed offesa contro i predatori e nelle lotte intraspecifiche. Sono abili volatori in gradi compiere voli rapidi, diretti e sostenuti.\nDistribuzione ed habitat.\nLa specie \u00e8 endemica dell'isola di Palawan, al centro delle Filippine. Vive nelle foreste umide lungo la costa, ma anche in terreni accidentati, in aree di basse colline boscose. Il suo areale si estende infatti dal livello del mare fino alle zone montuose ricoperte da foreste primarie che occupano la parte centrale dell'isola e che sono situate a pi\u00f9 di 600 metri di altitudine. A causa della deforestazione e del degrado dell'habitat, questa specie \u00e8 stata sempre pi\u00f9 respinta verso questi ultimi habitat montuosi.\nTassonomia.\nLo speroniere di Palawan, con il suo piumaggio unico ed il suo areale isolato, rappresenta una diramazione basale (Pliocene inferiore?, circa 5-4 milioni di anni fa) del genere \"Polyplectron\" (Kimball \"et al.\", 2001). La specie \u00e8 ampiamente accettata come monotipica dalla comunit\u00e0 scientifica, sebbene vi siano variazioni individuali che farebbero supporre un'ulteriore diversificazione del taxon. Alcuni esemplari maschi presentano delle supercillia (strisce di piume bianche che corrono dal becco fino alla nuca) bianche, dandogli un aspetto \"mascherato\", mentre altri ne sono sprovvisti, esibendo volti pi\u00f9 scuri, con creste pi\u00f9 alte e dense, con macchie bianche prominenti sulle guance. Gli uccelli dotati di supercillia bianche sono talvolta classificati come una sottospecie distinta, ossia \"P. n. nehrkornae\". Si pensa che il morph dalla guance bianche abiti prevalentemente nelle foreste pi\u00f9 fitte dove c'\u00e8 poca luce ambientale, nei terreni collinari, mentre il morph dotato di supercillia, o \"mascherato\", abiterebbe le foreste pi\u00f9 aperte e dai terreni pianeggianti, dove la luce ambientale pi\u00f9 elevata. Quest'ultimo morph mostra una cresta pi\u00f9 corta, compatta e altamente iridescente. Le femmine delle due rispettive forme mostrano una differenziazione analoga. La cresta della femmina del morph mascherato \u00e8 pi\u00f9 prominente e densa con un piumaggio di contorno pi\u00f9 chiaro.\nOriginariamente, l'animale era noto come \"Polyplectron emphanum\", ma il nome \"Polyplectron napoleonis\" \u00e8 stato dato un anno prima e ha la priorit\u00e0 sul nome pi\u00f9 recente (Dickinson, 2001).\nBiologia.\nDurante la parata nuziale, il maschio cerca di attirare l'attenzione della femmina con un rituale che comporta allo stesso tempo sia un'offerta di cibo che un'apposita coreografia. Arruffando le piume del collo e della mantellina, agita la testa tenendo nel becco un succulento pezzo di cibo. Poi lo lascia cadere bene in vista davanti alla femmina. Se questa lo afferra, il maschio inizia quindi una vistosa parata laterale, scoprendo gli ocelli e le copritrici alari. Inoltre la cresta viene eretta e rivolta in avanti. Poi emette un lungo sibilo e procede con delle circonvoluzioni attorno ad essa. Se tutto va come previsto, la femmina rimane cos\u00ec impressionata da accettarlo come \"partner\".\nAlimentazione.\nLa dieta \u00e8 prevalentemente vegetariana. Si nutre principalmente di semi, frutta, foglie e radici. Tuttavia, allo stesso modo delle altre specie di \"Polyplectron\", consuma anche insetti, vermi e limacce che sono assolutamente necessari per l'assunzione di proteine.\nRiproduzione.\nI maschi possiedono arene di danza in cui si sfidano tra loro per conquistare i favori di una femmina. Questa pratica, assieme al fatto che le altre sei specie di \"Polyplectron\" hanno pi\u00f9 femmine, lascia ipotizzare fortemente, nonostante non sia stato ancora dimostrato, che lo speroniere di Palawan sia poligamo. I maschi raggiungono la maturit\u00e0 sessuale alla fine del primo anno, ma iniziano ad accoppiarsi solo all'et\u00e0 di 3 anni, quando hanno acquisito completamente il piumaggio adulto e sono in grado di competere per le femmine. Queste ultime raggiungono la maturit\u00e0 e sono pronte alla deposizione all'et\u00e0 di 2 anni. Il nido pu\u00f2 essere situato a terra o al di sopra del terreno. La femmina depone una o due uova di colore camoscio-bianco che cova per un periodo di 18-20 giorni. Il maschio non partecipa all'incubazione, ma fornisce il suo aiuto nell'allevamento e nell'alimentazione dei pulcini. I piccoli appena nati vengono imbeccati dai genitori. Tuttavia, dopo qualche giorno, gli adulti iniziano a chiamare i piccoli, incoraggiandoli a lasciare la sicurezza del nido, ben nascosto, per andare ad alimentarsi sul terreno scoperto. Nel giro di 10 settimane, i pulcini acquisiscono la totalit\u00e0 del loro piumaggio giovanile.\nConservazione.\nA causa della continua perdita dell'habitat, delle dimensioni ridotte della popolazione e dell'areale limitato, nonch\u00e9 della caccia e della cattura per il commercio illegale, lo speroniere di Palawan \u00e8 classificato come Vulnerabile nella Lista rossa delle specie minacciate IUCN. \u00c8 elencato nell'Appendice I della CITES."}
{"id": "1067323", "revid": "1610933", "url": "https://it.wikipedia.org/wiki?curid=1067323", "title": "Speroniere di Palawan", "text": ""}
{"id": "1067324", "revid": "701660", "url": "https://it.wikipedia.org/wiki?curid=1067324", "title": "Tacita Muta", "text": "Nella mitologia romana Tacita Muta o Dea Tacita \u00e8 la dea degli inferi che personifica il silenzio. Veniva onorata durante le \"Parentalia\", il 18 febbraio o il 21 febbraio.\nIl suo culto era stato raccomandato dal re Numa Pompilio che aveva giudicato questa divinit\u00e0 necessaria all'istituzione del suo nuovo Stato.\nIl mito \u00e8 narrato da Ovidio nei \"Fasti\": Naiade, figlia del fiumiciattolo Almone, che si getta nel Tevere sotto Roma, in origine si chiamava Lara o Lala, nome che deriva dal greco \"\u03bb\u03b1\u03bb\u03ad\u03c9\", \"parlare, chiacchierare\".\nProprio per il suo troppo parlare, fu punita da Giove, irritato perch\u00e9 aveva rivelato alla sorella Giuturna e a Giunone le mire che il dio nutriva su di lei. Giove le fece mozzare la lingua e l'affid\u00f2 a Mercurio perch\u00e9 la conducesse agli Inferi.\nDurante il percorso, Mercurio se ne innamor\u00f2 ed ebbe con lei rapporti carnali. Da quest'atto nacquero due gemelli, i \"Lares compitales\", ai quali, nella religione dell'antica Roma, era affidato il compito di vigilare le strade della citt\u00e0. Come dea del silenzio, Lala assunse cos\u00ec il nome di Tacita Muta e, come madre dei Lari, venne anche chiamata Acca, proprio perch\u00e9 la lettera \"h\" \u00e8 muta.\nI riti annuali tenuti in suo onore prevedevano, tra l'altro, di cospargere di pece la testa di un pesce menola, animale evidentemente muto, di arrostirla nel vino e di bere la bevanda cos\u00ec ottenuta. Attraverso questo rito propiziatorio si intendeva evitare che nella citt\u00e0 si diffondessero maldicenze.\nI Romani unirono a questa festivit\u00e0 quella dei Morti (i \"Feralia\"), sia perch\u00e9 Lara era accreditata come la madre dei Lari, sia perch\u00e9, avendo la lingua mozzata, la dea era simbolo della morte, caratterizzata tra l'altro dall'eterno silenzio."}
{"id": "1067329", "revid": "124984829", "url": "https://it.wikipedia.org/wiki?curid=1067329", "title": "Unione montana Marca di Camerino", "text": "L'Unione Montana Marca di Camerino ha sede a Camerino, in provincia di Macerata nelle Marche.\nComuni.\n\u00c8 costituita dai comuni di:\n\"I dati sono aggiornati al 31/12/2020\""}
{"id": "1067333", "revid": "729019", "url": "https://it.wikipedia.org/wiki?curid=1067333", "title": "Francesco I di Guisa", "text": "Era figlio primogenito maschio di Claudio I di Guisa (1496 \u2013 1550) e di Antonia di Borbone-Vend\u00f4me (1493 \u2013 1583).\nBiografia.\nFrancesco spos\u00f2 il 29 aprile 1548 Anna d'Este, figlia di Ercole II d'Este, duca di Ferrara, duca di Modena e Reggio, e di Renata di Francia, figlia di Luigi XII.\nNel 1545 prese parte all'assedio di Boulogne contro gli inglesi nel corso della quale fu gravemente ferito, da cui il soprannome di \"sfregiato\". Comandante di grande audacia in guerra, fu nominato governatore di Metz da Enrico II e resistette vittoriosamente all'assedio della citt\u00e0 portato da Carlo V, obbligandolo a levare l'assedio nel 1552. Lo sconfisse poi nella battaglia di Renty (1554). Fra il 1556 ed il 1557 fu a capo del corpo di spedizione francese in Italia che tent\u00f2 invano di riprendere la citt\u00e0 di Napoli agli spagnoli. Ritornato in Francia, fu nominato luogotenente generale del Regno e riprese Calais agli inglesi nel 1558.\nSotto il regno di Enrico II, il duca di Guisa form\u00f2 con la sua famiglia un partito ostile ai Montmorency. La presa di Calais e le nozze della nipote Maria Stuarda con il delfino Francesco, avvenuto nel 1558, gli allontanarono momentaneamente il favore del re. Alla morte di Enrico II, il nuovo re Francesco II, gli affid\u00f2 il governo. Francesco di Guisa ed il fratello, cardinale di Lorena, la vera testa politica della famiglia, divennero i capi del regno e la famiglia dei Guisa sal\u00ec cos\u00ec all'apice della propria potenza.\nFervente difensore del Cattolicesimo, Francesco di Guisa fece reprimere nel sangue la congiura di Amboise, segretamente sostenuta da Luigi I di Borbone-Cond\u00e9.\nLa morte del re Francesco II, avvenuta nel dicembre 1560, tolse alla famiglia dei Guisa la leva del potere in Francia. Oppostosi violentemente alla politica della reggente Caterina de' Medici, accomodante verso gli ugonotti (\u00e8 del gennaio dell'anno 1562 l'editto di Saint-Germain-en-Laye con il quale veniva concessa, con certi limiti, la libert\u00e0 di culto pubblico a questi ultimi), provoc\u00f2 il 1\u00ba marzo dello stesso anno la strage di Wassy, nella Champagne che caus\u00f2 a sua volta il ricorso alle armi dei protestanti e la ripresa delle guerre di religione in Francia.\nBattuti gli ugonotti nell'ottobre dello stesso anno nella battaglia di Rouen e in dicembre nella battaglia di Dreux, tent\u00f2 di riconquistare Orl\u00e9ans quando il 18 febbraio 1563 fu ucciso da un colpo di pistola sparatogli da Jean de Poltrot de M\u00e9r\u00e9, un influente capo protestante.\nFu Gran ciambellano di Francia (1551-1562) e gran cacciatore di Francia.\nDiscendenza.\nFrancesco ed Anna d'Este ebbero sette figli:\nLetteratura.\nFrancesco I di Guisa compare come personaggio nell'ultimo capitolo della trilogia di Ken Follett\"La Colonna di Fuoco\", romanzo del 2017."}
{"id": "1067334", "revid": "110157", "url": "https://it.wikipedia.org/wiki?curid=1067334", "title": "Str\u00e1\u017e nad Ne\u017e\u00e1rkou", "text": "Str\u00e1\u017e nad Ne\u017e\u00e1rkou \u00e8 una citt\u00e0 della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1067335", "revid": "36426", "url": "https://it.wikipedia.org/wiki?curid=1067335", "title": "Via del Proconsolo", "text": "Via del Proconsolo \u00e8 una via di Firenze tra piazza del Duomo e piazza San Firenze. \nLa via seguiva pi\u00f9 o meno il tracciato della prima cerchia di mura romane: la pianta di due antiche torri romane sono visibili sul tracciato stradale e negli scavi sotto all'edificio all'angolo con via Dante Alighieri. \nIl nome odierno della strada deriva dalla carica del proconsolo, il capo dell'Arte dei Giudici e Notai, che nella Repubblica Fiorentina divenne in seguito il capo di tutte le Arti maggiori e minori, secondo solo al Gonfaloniere di Giustizia.\nIl palazzo dell'Arte dei Giudici e Notai si trova infatti su questa strada, al numero 6, come si legge in un'epigrafe datata 1878.\nAll'inizio della strada si apre il minuscolo slargo della piazza di Santa Maria in Campo dove si affaccia l'omonima chiesetta. Di origine molto antica ha un aspetto piuttosto disadorno. Una curiosit\u00e0 \u00e8 che sebbene sia a pochi passi dal Duomo di Firenze essa dipenda dalla Diocesi di Fiesole.\nAll'angolo con Borgo Albizi si trova il Palazzo Nonfinito, oggi sede del Museo Nazionale di Antropologia ed Etnologia, dal curioso aspetto multiforme, come dice il nome stesso. Vi lavorarono architetti come Bernardo Buontalenti, Ludovico Cardi detto il Cigoli, Santi di Tito e Giovanni Caccini. Il museo Antropologico \u00e8 il pi\u00f9 antico d'Italia ed uno dei pi\u00f9 ricchi in Europa. Tra gli straordinari reperti si contano le collezioni del capitano James Cook e di Fosco Maraini.\nAl numero 10 si affaccia il Palazzo Pazzi Quaratesi, uno dei pi\u00f9 belli di Firenze. Disegnato forse da Giuliano da Maiano tra il 1458 e il 1469, ha un armonioso cortile ad arcate con colonne su eleganti capitelli di ispirazione ionica, con le volute costituite dai delfini, come quelli presenti nello stemma di famiglia. Davanti al palazzo sul lato opposto di via del Proconsolo si trovava uno degli antichi \"Monti di Piet\u00e0\" della citt\u00e0.\nPoco pi\u00f9 avanti sul lato ovest si pu\u00f2 intravedere l'antica zona absidale della Badia fiorentina. In realt\u00e0 oggi la chiesa ha tutt'altro orientamento, ma sui muri esterni sono rimaste le strutture e le finestre del periodo gotico, ormai prive di corrispondenza con l'interno. La Badia \u00e8 una delle chiese antiche di Firenze, fondata nel X secolo dal marchese Ugo di Toscana come abbazia benedettina. Oggi conserva tra i capolavori opere di Filippino Lippi, Mino da Fiesole e Bernardo Rossellino. Della ristrutturazione gotica, forse ad opera di Arnolfo di Cambio, resta lo slanciato campanile esagonale (1333). Un ciclo di affreschi si trova nel chiostro degli Aranci. \nAttorno alla badia fiorentina esisteva la zona dei librai fiorentini, qui chiamati \"cartolai\", un vero e proprio distretto di produzione libraria, dove erano concentrate le botteghe che si occupavano dalla produzione della pergamena, della copiatura calligrafica, della legatura e della miniatura dei libri. Da queste botteghe uscirono intere biblioteche destinate a monarchi di tutta Europa, soprattutto nel periodo d'oro in cui vi visse l'\"imprenditore\" librario Vespasiano da Bisticci. Alla fine del 1846 anche la Libreria Editrice Felice Paggi si trasfer\u00ec in questa via, al numero 5, di fronte al Palazzo Nonfinito.\nIl Palazzo del Bargello era la sede dei priori prima del Palazzo della Signoria e nei secoli di storia ospit\u00f2 un tribunale, la sede della polizia cittadina, un carcere e, solo dal 1865, l'attuale museo. Specializzato in scultura e arte applicata, conserva uno straordinario numero di capolavori, tra i quali si possono citare le quattro sculture di Michelangelo, i bronzi di Giambologna e Benvenuto Cellini, i capolavori di Donatello, Andrea Verrocchio, ecc."}
{"id": "1067339", "revid": "1543377", "url": "https://it.wikipedia.org/wiki?curid=1067339", "title": "Gaio Antonio (pretore)", "text": "Biografia.\nEra il secondo figlio di Marco Antonio Cretico e Giulia Antonia. Nel 49 a.C. fu legato di Gaio Giulio Cesare: gli venne affidata, in collaborazione con Publio Cornelio Dolabella, la difesa dell'Illiria dai pompeiani. La flotta di Dolabella venne distrutta, e Antonio si trov\u00f2 bloccato sull'isola di Curicta e venne obbligato ad arrendersi. A seguito delle vittorie di Cesare, venne rilasciato.\nNel 44 a.C. fu pretore di Roma, mentre il fratello maggiore Marco era console e il fratello minore Lucio tribuno della plebe. Nello stesso anno ricevette la provincia romana della Macedonia dove l'anno seguente, dopo aver opposto resistenza, venne catturato da Marco Giunio Bruto, uno degli uccisori di Cesare, che si era rifugiato l\u00ec dopo aver abbandonato Roma. Bruto tenne prigioniero Gaio per qualche tempo, ma all'inizio del 42 a.C., dietro istigazione di Quinto Ortensio Ortalo, che voleva vendicare la morte del proprio maestro Marco Tullio Cicerone, lo fece mettere a morte."}
{"id": "1067343", "revid": "110157", "url": "https://it.wikipedia.org/wiki?curid=1067343", "title": "Strmilov", "text": "Strmilov \u00e8 una citt\u00e0 della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1067348", "revid": "1318658", "url": "https://it.wikipedia.org/wiki?curid=1067348", "title": "Uomo Negativo", "text": "L'Uomo Negativo, il cui vero nome \u00e8 Larry Trainor, \u00e8 un personaggio dei fumetti della DC Comics creato da Bob Haney, Arnold Drake e Bruno Premiani su \"My Greatest Adventure\" n. 80 (giugno 1963). Membro della Doom Patrol.\nBiografia del personaggio.\nPre-Crisis.\nLarry Trainor era un pilota di Jet, che, mentre testava un aereo sperimentale, viene investito da una misteriosa nube radioattiva, che lo rende un reattore atomico ambulante. Solo grazie a delle speciali bende create dallo scienziato Niles Caulder il suo corpo non risulta dannoso per chi gli sta intorno. Le radiazioni per\u00f2 lo hanno reso in grado di manifestare a comando un misterioso essere di energia negativa in grado di volare e lanciare raggi di energia, ma che pu\u00f2 restare fuori dal corpo senza conseguenze solo per un minuto. Inoltre, mentre lo spirito esce dal corpo di Larry, il suo corpo fisico resta senza vita, lasciandolo scoperto agli attacchi. Dopo la morte della Doom Patrol, lo spirito negativo di Larry prender\u00e0 possesso della pilota Valentina Vostok, che diverr\u00e0 cos\u00ec la Donna Negativa.\nRebis.\nAlla fine degli anni ottanta Grant Morrison rilancia la serie della \"Doom Patrol\" per l'etichetta Vertigo, rivisitando anche il personaggio dell'Uomo Negativo.\nRebis \u00e8 un ermafrodito radioattivo nato dalla fusione di Larry Trainor con la dottoressa Eleanor Poole e con un misterioso essere di energia, artefice della fusione. L'entit\u00e0, detta \"spirito negativo\", aveva abitato precedentemente dentro Trainor, rendendolo il primo \"uomo negativo\" della Doom Patrol.\nIl termine \"Rebis\" \u00e8 il nome, d'origine alchimistica, assunto dalla creatura risultante, potenzialmente immortale. \u00c8 stato anche usato per indicare la pietra filosofale, vista come \"coincidentia oppositorum\" (compresenza degli opposti): bianco e nero, maschile e femminile.\n\"Rebis\" \u00e8 dotato di facolt\u00e0 psicometriche, telepatiche ed \u00e8 capace di proiettare fuori da s\u00e9 lo \"spirito negativo\" per tempi brevi.\nRebis conserva ricordi e caratteristiche delle sue distinte e contraddittorie personalit\u00e0 originali.\nEsteriormente, \"Rebis\" si presenta come una persona ricoperta di bende e vestita con un impermeabile verde e occhiali neri; pu\u00f2 ricordare alcune raffigurazioni dell'uomo invisibile, ma in realt\u00e0 ne \u00e8 il contrario: una volta liberato dalle bende, il suo corpo fluttuante risplende ed emette radiazioni pericolose.\nIn un episodio, \"Rebis\" viene anche chiamato Uroboros.\nPoteri e abilit\u00e0.\nLo spirito negativo dell'Uomo Negativo pu\u00f2 volare ad alta velocit\u00e0, far esplodere oggetti solidi tramite raggi d'energia e passare attraverso la materia. Assomiglia a una sagoma oscura di un essere umano, circondata da un bagliore luminoso. Sfortunatamente, il possessore dello spirito \u00e8 debole e indifeso mentre l'essere \u00e8 separato dal suo corpo; pu\u00f2 solo rischiare di mandarlo avanti per 60 secondi alla volta senza rischiare la morte.\nAltri media.\nCompare nelle serie \"Titans\" e \"Doom Patrol\", interpretato da Matt Bomer e da Dwain Murphy (\"Titans\") e Matthew Zuk (\"Doom Patrol\")."}
{"id": "1067353", "revid": "339392", "url": "https://it.wikipedia.org/wiki?curid=1067353", "title": "Staur\u00f3s", "text": ""}
{"id": "1067354", "revid": "110157", "url": "https://it.wikipedia.org/wiki?curid=1067354", "title": "Suchdol nad Lu\u017enic\u00ed", "text": "Suchdol nad Lu\u017enic\u00ed \u00e8 una citt\u00e0 della Repubblica Ceca facente parte del distretto di Jind\u0159ich\u016fv Hradec, in Boemia Meridionale."}
{"id": "1067356", "revid": "767487", "url": "https://it.wikipedia.org/wiki?curid=1067356", "title": "Prisma dicroico", "text": "Il prisma dicroico \u00e8 un prisma che se combinato con un opportuno filtro permette di dividere il fascio di luce in due parti. In pratica il funzionamento si basa sul concetto che ad un cambio di densit\u00e0 \u00e8 possibile avere una riflessione. In particolare tale prisma permette, se opportunamente utilizzato, di ottenere una riflessione totale della luce in una direzione.\nCasi d'uso.\nIl prisma dicroico \u00e8 utilizzato per l'acquisizione dei colori in alcune telecamere digitali. In pratica la luce entra da un lato nel prisma in maniera perpendicolare e una volta raggiunto l'altro estremo, appositamente costruito obliquo, una parte del fascio viene riflesso verso l'interno del prisma e quindi totalmente deviato verso un opportuno sensore CCD che permette di quantificare l'intensit\u00e0 del fascio riflesso. La parte non riflessa del fascio prosegue nella direzione iniziale."}
{"id": "1067359", "revid": "117440", "url": "https://it.wikipedia.org/wiki?curid=1067359", "title": "Michelle Williams (attrice)", "text": "Ha fatto il suo debutto cinematografico nel film \"Lassie\" (1994), ottenendo il riconoscimento pi\u00f9 ampio per il ruolo di Jen Lindley nella serie televisiva \"Dawson's Creek\" (1998-2003). Nel 2006 ha ricevuto la sua prima candidatura al Premio Oscar nella sezione miglior attrice non protagonista per il film \"I segreti di Brokeback Mountain\", mentre nel 2011 ha ottenuto la sua seconda candidatura agli Oscar nella sezione miglior attrice protagonista per \"Blue Valentine\". Ha ricevuto la sua terza e quarta candidatura agli Oscar per la sua interpretazione di Marilyn Monroe nel film biografico \"Marilyn\" (2011) e di Randi Chandler nel dramma \"Manchester by the Sea\" (2016), aggiudicandosi il Golden Globe per la migliore attrice in un film commedia o musicale per il primo film citato. \nWilliams ha avuto successo anche nel piccolo schermo: per la sua interpretazione di Gwen Verdon nella miniserie televisiva \"Fosse/Verdon\" (2019) si \u00e8 aggiudicata un Premio Emmy, un secondo Golden Globe e uno Screen Actors Guild Award. Apprezzata interprete teatrale, ha ricevuto una candidatura ai Tony Awards per il dramma \"Blackbird\" nel 2016.\nBiografia.\nNasce in un piccolo paesino del Montana nel 1980, ed \u00e8 la minore di cinque figli. I suoi genitori Larry, noto trader, e Carla (ora separati) decidono di trasferirsi in California, a Solana Beach, quartiere a nord di San Diego quando Michelle aveva 14 anni. Coltiva il sogno di diventare attrice sin dall'et\u00e0 di 8 anni, quando assiste a uno spettacolo teatrale del quale rimane affascinata. La vicinanza a Hollywood le permette di entrare nel mondo dello spettacolo da giovane, facendo brevi apparizioni in serie televisive di successo come \"Baywatch\" e \"Una bionda per pap\u00e0\". All'et\u00e0 di 14 anni ottiene il suo primo ruolo importante nel film \"Lassie\" (1994). Si diploma alla Santa Fe Christian High School.\nLa grande occasione arriva nel 1997 quando all'et\u00e0 di 17 anni, dopo essere stata emancipata legalmente dai suoi genitori, si trasferisce a Los Angeles e ottiene il ruolo di Jen Lindley, una delle protagoniste della serie televisiva \"Dawson's Creek\", nella quale recita per sei stagioni fino al 2003, anno della conclusione della serie. Durante il periodo della messa in onda del telefilm, Michelle Williams appare in diversi film cinematografici tra i quali \"Le ragazze della Casa Bianca\", in cui recita come protagonista insieme a Kirsten Dunst, \"Me Without You\" e \"Station Agent\", per il quale tutto il cast riceve una nomination per lo Screen Actors Guild nel 2004.\nNel periodo tra giugno e agosto 2004 recita nel film \"I segreti di Brokeback Mountain\" insieme a Heath Ledger, Jake Gyllenhaal e Anne Hathaway. Il film esce il 9 dicembre 2005 e viene presentato in prima mondiale alla 62\u00aa Mostra internazionale d'arte cinematografica di Venezia nel 2005 e al Toronto International Film Festival. Il ruolo di Alma Del Mar le fa ottenere la nomination agli Oscar 2006 come Migliore attrice non protagonista, e la nomination per la medesima categoria anche per i Golden Globe, Screen Actors Guild e i BAFTA Award.\nAlla fine del 2005 recita in \"L'amore giovane\" con Ethan Hawke che esce nelle sale il 23 marzo 2007, nel periodo di agosto e settembre 2006 recita nel ruolo di Coco Rivington in \"Io non sono qui\" di Todd Haynes che esce il 7 settembre 2007 con Cate Blanchett, Christian Bale e Richard Gere, dopo aver letto la sua sceneggiatura anche il compagno Heath Ledger, nel settembre 2006, prender\u00e0 parte alle riprese nel ruolo di Robbie Clark. Nel dicembre 2006 recita nel film Sex List - Omicidio a tre, che esce nel 2008. L'anno successivo gira: nel periodo di luglio e agosto 2007, il film indipendente \"Wendy and Lucy\", alla fine del 2007 gira il drammatico \"Synecdoche, New York\" scritto e diretto da Charlie Kaufman, e nel marzo 2007 gira \"Senza apparente motivo\" con Ewan McGregor. Nel 2009 esce \"Mammoth\" con Gael Garc\u00eda Bernal e diretto da Lukas Moodysson.\nNel 2010 Martin Scorsese la vuole nel ruolo di Dolores Chanal per il film \"Shutter Island\", nel quale recita insieme a Leonardo DiCaprio e Mark Ruffalo. Nello stesso anno, recita come protagonista in \"Blue Valentine\", al fianco di Ryan Gosling, per il quale riceve la candidatura agli Oscar 2011 come Migliore attrice protagonista e anche per la medesima categoria dei Golden Globe. Nel 2011 interpreta Marilyn Monroe nel film \"Marilyn\". Per l'interpretazione della famosa attrice vince il Golden Globe come migliore attrice in un film commedia o musicale e riceve la candidatura agli Oscar 2012 come Migliore attrice protagonista (categoria nella quale viene nominata per il secondo anno consecutivo). Nel 2012 gira il film \"Il grande e potente Oz\", film fantasy basato sul romanzo del mago di Oz, nel quale recita insieme a James Franco e Mila Kunis. Nel 2014 debutta a Broadway nel musical \"Cabaret\", insieme ad Alan Cumming e con la regia di Sam Mendes.\nNel 2014 recita nel nuovo film di Saul Dibb, \"Suite Francaise\", tratto dall'omonimo romanzo di Ir\u00e8ne N\u00e9mirovsky, scrittrice di origine ebrea morta a soli 39 anni dopo essere stata deportata nel campo di concentramento di Auschwitz. L'attrice veste i panni della protagonista Lucille, una donna della Francia del 1940 che aspetta notizie del marito prigioniero di guerra. La sua vita, per\u00f2, verr\u00e0 stravolta quando i soldati nazisti occuperanno la cittadina in cui vive e lei far\u00e0 la conoscenza del raffinato ufficiale tedesco Bruno. Il film \u00e8 uscito nelle sale il 10 marzo 2015. Nel 2016 prende parte al film drammatico \"Manchester By The Sea\" al fianco di Casey Affleck nel ruolo di Randi Chandler, per il quale si aggiudica la candidatura all'Oscar per la migliore attrice non protagonista.\nAlla fine dello stesso anno inizia le riprese de \"La stanza delle meraviglie\" diretto dal regista Todd Haynes, con il quale aveva precedentemente lavorato in \"Io non sono qui\". La pellicola viene presentata in prima mondiale al Festival di Cannes 2017. Nel 2017 ottiene la parte di Charity Barnum nel film \"The Greatest Showman\" assieme a Hugh Jackman e Zac Efron, per la cui colonna sonora registra due canzoni. Nel 2018 partecipa al film \"Venom\", dove interpreta Anne Weying. Nei mesi di luglio e agosto 2018, recita al fianco di Julianne Moore e Billy Crudup nel remake del film \"Dopo il matrimonio\", regia di Bart Freundlich, presentato al Sundance Film Festival 2019, uscito nelle sale statunitensi il 9 agosto 2019.\nTra ottobre 2018 e febbraio 2019 recita nel ruolo della ballerina di Broadway Gwen Verdon, nella miniserie televisiva prodotta da FX, \"Fosse/Verdon\" insieme a Sam Rockwell nel ruolo del coreografo Bob Fosse. La Williams per questo ruolo, ottiene una candidatura al Premio Emmy 2019, per poi venir premiata come migliore attrice in un miniserie o film per la televisione durante la serata di premiazione. Sempre per questo ruolo si \u00e8 aggiudicata un secondo Golden Globe e il primo Screen Actors Guild Award.\nVita privata.\n\u00c8 stata fidanzata dal 2004 al 2007 con l'attore Heath Ledger, conosciuto sul set de \"I segreti di Brokeback Mountain,\" morto a 28 anni nel 2008. Dalla loro relazione nacque la loro unica figlia, Matilda Rose (28 ottobre 2005).\nNel luglio 2018 ha sposato il musicista indie Phil Elverum per poi divorziare da lui dopo sei mesi. Nel 2019 si \u00e8 fidanzata con il regista Thomas Kail, e a giugno 2020 \u00e8 nato il loro primo figlio.\nDoppiatrici italiane.\nNelle versioni in italiano dei suoi lavori, Michelle Williams \u00e8 stata doppiata da:"}
{"id": "1067360", "revid": "287204", "url": "https://it.wikipedia.org/wiki?curid=1067360", "title": "FMA IA-58 Pucara", "text": ""}
{"id": "1067364", "revid": "287204", "url": "https://it.wikipedia.org/wiki?curid=1067364", "title": "IA-58 Pucara", "text": ""}
{"id": "1067366", "revid": "17351", "url": "https://it.wikipedia.org/wiki?curid=1067366", "title": "IA-58", "text": ""}
{"id": "1067368", "revid": "36426", "url": "https://it.wikipedia.org/wiki?curid=1067368", "title": "Palazzo Pazzi Quaratesi", "text": ""}
{"id": "1067370", "revid": "17351", "url": "https://it.wikipedia.org/wiki?curid=1067370", "title": "FMA IA-58", "text": ""}
{"id": "1067377", "revid": "1318658", "url": "https://it.wikipedia.org/wiki?curid=1067377", "title": "F\u00e9lix Arvers", "text": "Biografia.\nEra figlio di un commercianti di vini della citt\u00e0 di C\u00e9zy nel dipartimento della Yonne, ove risiedeva la famiglia. Studi\u00f2 giurisprudenza prima di diventare praticante in uno studio notarile, ma gi\u00e0 allora perseguiva ardentemente il desiderio di diventare scrittore. Cedendo un giorno radicalmente a quella che egli credeva la sua vocazione, giunse a far rappresentare una dozzina di commedie leggere, il genere di spettacoli per i quali il pubblico piccolo-borghese di Parigi affollava i teatri.\nAl tempo, i suoi testi si guadagnarono un moderato successo, che gli consent\u00ec di condurre un'esistenza da \"dandy\", frequentatore dei \"boulevards\" e delle quinte dei piccoli teatri, di frequentare il Cenacolo dell'Arsenale e anche Alfred Tattet e Alfred de Musset, ai quali pare fosse molto vicino. \nTuttavia nessuna delle sue opere di teatro ottenne la stessa fama di \"Un Secret\", dedicato a Marie, figlia dello scrittore Charles Nodier. Questa poesia era tratta da un testo teatrale che egli scrisse all'et\u00e0 di 25 anni, \"Mes heures perdues\" (\"Le mie ore perdute\").\nF\u00e9lix Arvers non trov\u00f2 altra via per esprimere i suoi sentimenti e il suo amore non corrisposto che un sonetto, al quale affidare le proprie sensazioni e l'alleviamento delle proprie pene. La toccante poesia, grazie alla sua vivida descrizione romantica di un sentimento profondo, ottenne una tale popolarit\u00e0 che circol\u00f2 per anni tra i frequentatori dei saloni letterari parigini, recitata a memoria, prima di diventare un classico della poesia romantica francese dopo la morte dell'autore.\nPoich\u00e9 \"Un secret\" era l'unica poesia nota della sua raccolta intitolata \"Mes heures perdues\", F\u00e9lix Arvers venne definito nella letteratura francese come \"Il Poeta di una sola poesia\". Il sonetto \u00e8 conosciuto anche come \"sonetto d'Arvers\"."}
{"id": "1067378", "revid": "110157", "url": "https://it.wikipedia.org/wiki?curid=1067378", "title": "Albrechtice nad Vltavou", "text": "Albrechtice nad Vltavou \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1067384", "revid": "1573940", "url": "https://it.wikipedia.org/wiki?curid=1067384", "title": "Polyplectron malacense", "text": "Lo speroniere di Malacca (Polyplectron malacense ()) \u00e8 un uccello galliforme della famiglia dei Fasianidi.\nDescrizione.\nDimensioni.\nIl maschio misura circa 50-53 cm di lunghezza (di cui 24-25 costituiti dalla sola coda) per 581-680 g di peso; la femmina 40-45 cm (di cui 18-19 di coda) per 455-540 g.\nAspetto.\nIl maschio si distingue dalle altre specie di \"Polyplectron\" a causa della faccia arancio e della cresta blu-verde pi\u00f9 lunga. L'intero piumaggio che contorna gli ocelli sulla mantellina e sulle ali \u00e8 camoscio chiaro. La coda \u00e8 costituita in tutto da venti rettrici, ciascuna delle quali marcata da due ocelli blu-verde metallico. Le femmine presentano una cresta meno vistosa di quella dei maschi. I loro ocelli sono di dimensioni pi\u00f9 modeste, pur essendo anch'essi contornati di camoscio.\nBiologia.\nAnche se le femmine sono considerate pi\u00f9 mobili rispetto ai maschi, la specie \u00e8 prevalentemente sedentaria.\nAlimentazione.\nLe informazioni inerenti la dieta di questa specie sono scarse e frammentarie, ma \u00e8 noto che la tecnica abituale con cui va in cerca di cibo consiste nel grattare il suolo con le unghie o con gli speroni. Da ci\u00f2 si \u00e8 concluso che probabilmente dissotterri invertebrati e, forse, semi. L'esame delle deiezioni ha rivelato il consumo di chiocciole terrestri e di insetti in differenti stadi di sviluppo (larve, ninfe). La frequenza delle raschiature sul terreno risulta addirittura pi\u00f9 elevata dove la quantit\u00e0 di invertebrati \u00e8 maggiore. Il rendimento sessuale dei due \"partner\" \u00e8 particolarmente influenzato da eventuali deficit delle risorse alimentari.\nRiproduzione.\nLa poligamia sembra essere la modalit\u00e0 di riproduzione pi\u00f9 probabile o quantomeno pi\u00f9 comune. Non ne abbiamo la certezza assoluta, ma l'esistenza di arene nuziali create dal continuo raschiare lo strato superficiale del terreno da parte di pi\u00f9 maschi riuniti insieme sembra avvalorare questa ipotesi. I rari resoconti in nostro possesso riguardo alla frequentazione da parte delle femmine di queste arene nuziali tendono a provare che le raschiature del terreno e le continue produzioni vocali del maschio fanno parte del rituale di corteggiamento. Il periodo di interazione tra i due sessi sembra essere generalmente breve e ha luogo quasi sempre su queste arene nuziali o nei loro pressi. Il fatto che ogni tanto alcune coppie si incontrino al di fuori di queste arene nuziali lascia suggerire che vi sia un'altra strategia riproduttiva, durante cui avvengano rapporti un po' pi\u00f9 approfonditi tra le coppie. Anche se non \u00e8 certo che i richiami emessi dai maschi e la riproduzione siano correlati tra loro, si \u00e8 concluso che ogni anno hanno luogo due periodi di nidificazione, tra marzo ed agosto. Il nido \u00e8 situato sul terreno in una semplice cavit\u00e0 foderata con foglie o al riparo di un tronco caduto di recente. La covata consiste in un unico uovo. L'incubazione dura apparentemente 22-23 giorni; in ogni caso, non \u00e8 mai superiore a 25 giorni. In cattivit\u00e0, un giovane maschio comincia ad acquisire il suo piumaggio sei giorni dopo la schiusa e pu\u00f2 volare nel giro di 23 giorni.\nDistribuzione ed habitat.\nLa specie \u00e8 stata definita come propria dei bassopiani, con una distribuzione che non si estende mai al di l\u00e0 degli scoscendimenti di terreno che costituiscono il piede delle pendici dei monti. Si incontra quasi esclusivamente al disotto dei 300 metri (e forse dei 150) in Malaysia, ma la sua presenza \u00e8 stata talvolta segnalata in zone di basse colline. Lo studio di 37 siti nella penisola malese mostra chiaramente che la distribuzione di questo fagiano \u00e8 limitata al livello del mare o alle zone in leggera pendenza, e che i siti pi\u00f9 scoscesi che tende a frequentare sembrano essere le strette vallate tra le colline piuttosto che le colline stesse. Lo speroniere di Malacca mostra una forte preferenza per le antiche foreste primarie, i boschi secondari su terreno pianeggiante a bassa altitudine e le zone umide, escluse le torbiere; la vicinanza dei fiumi non sembra essere un carattere indispensabile per la sua presenza. All'interno di queste foreste, frequenta gli strati vegetali con presenza di palme o di marantacee a foglie larghe e vigorose. \u00c8 da notare che il tasso di occupazione \u00e8 quasi maggiore nelle foreste soggette a sfruttamento da parte dell'uomo che nei boschi esenti da qualsiasi tipo di attivit\u00e0 umana."}
{"id": "1067386", "revid": "1610933", "url": "https://it.wikipedia.org/wiki?curid=1067386", "title": "Speroniere malese", "text": ""}
{"id": "1067411", "revid": "18323", "url": "https://it.wikipedia.org/wiki?curid=1067411", "title": "Letteronze", "text": ""}
{"id": "1067419", "revid": "729019", "url": "https://it.wikipedia.org/wiki?curid=1067419", "title": "Guerra di re Filippo", "text": "La guerra di re Filippo fu un conflitto fra i nativi americani, abitanti nel territorio dell'attuale Nuova Inghilterra, e i coloni inglesi e i loro alleati nativi americani, combattuto fra il 1675 e il 1678.\nQuesta guerra - che fu tra le pi\u00f9 sanguinose e costose della storia americana (circa un combattente su venti tra quelli coinvolti nello scontro rimase ucciso) - prese il nome dal pi\u00f9 influente dei capi indiani, Metacomet, conosciuto dagli inglesi come \"re Filippo\".\nAntefatto.\nSi crearono tensioni fra gruppi avversi di nativi americani. I coloni di quello che \u00e8 oggi la regione del New England venivano continuamente disturbati da queste scaramucce. Il trattamento degli indiani Wampanoag e degli altri popoli nativi, da parte degli ufficiali delle colonie inglesi di Plymouth, baia di Massachusetts, Connecticut e New Haven, era considerato troppo pesante.\nLe incursioni nei territori delle trib\u00f9 indiane di Narragansett, Mohegan, e Wampanoag da parte degli inglesi che erano intenzionati ad espandere sempre pi\u00f9 i loro territori dalla costa verso l'interno fino alla valle del fiume Connecticut, avevano irritato gli indiani.\nLa guerra civile inglese era in corso fra i repubblicani di Oliver Cromwell e i Puritani delle colonie inglesi rimasti in patria. Dopo la morte di Cromwell nel 1659 avvenne la restaurazione del 1660 di Carlo II d'Inghilterra sul trono britannico, anche se con poteri ridotti dal Parlamento inglese. Egli era il figlio di Carlo I d'Inghilterra e un acerrimo nemico dei Puritani. Nel 1664 Carlo dichiar\u00f2 guerra agli olandesi conquistando New York e ponendo Edmund Andros come governatore. I francesi in Canada odiavano tutto quello che era inglese e appoggiavano gli indiani piuttosto che i coloni inglesi. La Bacon's Rebellion del 1675 aveva tolto potere al governo della Virginia, l'altra importante regione inglese del nord America. Pertanto le colonie inglesi erano pressoch\u00e9 senza alleati locali e dovevano combattere contro gli altri popoli soltanto facendo affidamento alle proprie milizie.\nEpidemie e guerre.\nLa popolazione nativa in tutto il nord-est era stata ridotta significativamente da pandemie di vaiolo e morbillo intorno al 1618, due anni prima dei primi insediamenti di Plymouth. Fra le trib\u00f9 Algonkian e Haudenosaunee, rappresentate dai capi Massasoit, Sassacus, Uncas e Ninigret e i capi delle colonie si stipul\u00f2 una pace molto precaria che and\u00f2 avanti per molte decenni.\nFallimento della diplomazia.\nMetacom, noto agli inglesi come \"re Filippo\", divenne capo dei Pokanoket e gran capo della confederazione dei Wampanoag, dopo la morte di suo fratello Wamsutta nel 1662. Ben noto agli inglesi per la sua elezione a capo degli Wampanoag, Metacom era molto diffidente nei confronti dei coloni; divenne capo quando il fratello Wamsutta mor\u00ec improvvisamente a Plymouth mentre negoziava con gli ufficiali coloniali.\nMetacom cominci\u00f2 a negoziare con le altre trib\u00f9 indiane contro gli interessi della colonia di Plymouth gi\u00e0 poco dopo la morte del maggiore alleato dei coloni, suo padre Massasoit nel 1661 e suo fratello Wamsutta nel 1662. Per circa mezzo un secolo, Massasoit era stato capace di mantenere un'alleanza scomoda con gli inglesi come fonte di importanti scambi commerciali contro i suoi nemici storici delle trib\u00f9 Pequot, Narragansett e Mohegan. Il prezzo che Massasoit doveva pagare per mantenere l'alleanza con gli inglesi, era il dover sopportare le incursioni nei suoi territori e una certa interferenza negli affari politici della sua nazione. Gli accordi divennero sempre pi\u00f9 difficili fra i coloni e Massasoit, Wamsutta e Metacom e pertanto questi si vide obbligato ad iniziare commerci di ferro, armi e provviste per via di terra.\nPopolazione: due visioni.\nI coloni inglesi, fino al 1670, avevano stabilito soltanto pochi insediamenti nella regione tra la costa della Nuova Inghilterra e la valle del fiume Connecticut. Quest'area era poco popolata, con meno di dieci piccoli insediamenti coloniali sparsi sul territorio. Queste piccole citt\u00e0 di frontiera interne soffriranno moltissimo nella prossima guerra. La maggior parte degli insediamenti nella Nuova Inghilterra si raggruppava lungo la costa e lungo le rive del fiume Connecticut. La popolazione, secondo diverse fonti, era valutabile fra i 50 000 e i 60 000 abitanti nel 1675.\nGli indiani nella stessa area avevano diverse unit\u00e0 tribali la cui popolazione, nonostante la devastazione delle epidemie e della guerra, era significativamente pi\u00f9 elevata degli insediamenti coloniali all'interno. Essa non \u00e8 stimabile a causa delle diverse ipotesi formulate dai vari studiosi, ma comunque era sicuramente molto pi\u00f9 numerosa, nell'ordine di uno a dieci, rispetto ai coloni.\nNel 1671 il governo di Plymouth, preoccupato dalle minacce contro i coloni, tent\u00f2 di costringere gli indiani a consegnare le armi da fuoco. La risposta non fu positiva e, anzi, la richiesta aument\u00f2 i sospetti di Metacom e anche di alcuni dei suoi nemici tradizionali, i Narragansett, i Pequot e i Mohegan del sud.\nReligione.\nI Puritani consideravano che uno degli scopi della colonizzazione fosse la conversione dei popoli nativi americani. Cos\u00ec questa posizione politica, diplomatica, filosofica, e morale aument\u00f2 le tensioni. Attraverso la conversione al Cristianesimo, i Puritani sperarono di favorire le loro ambizioni coloniali con l'integrazione religiosa, sociale e politica graduale dei nativi in una societ\u00e0 coloniale inglese. Comunque, solamente pochi missionari coloniali, come John Eliot e Thomas Mayhew, riuscirono a guadagnare la fiducia dei nativi. Anche Massasoit, uno degli alleati pi\u00f9 fedeli della colonia, rifiut\u00f2 l'accesso ai missionari nei loro villaggi.\nL'inizio della guerra.\nLa scintilla che innesc\u00f2 la guerra di Re Filippo fu un rapporto a Metacom, da parte di un traduttore indiano di nome John Sassamon. Questi rifer\u00ec agli ufficiali della colonia della baia del Massachusetts, di un imminente attacco degli indiani sui villaggi sparsi dell'interno. Prima che gli ufficiali coloniali potessero investigare, John Sassamon fu assassinato e il suo corpo trovato sotto uno stagno ghiacciato. Era stato ucciso, presumibilmente da alcuni suoi connazionali su mandato di \"re Filippo\" che aveva voluto vendicarsi del suo tradimento.\nDalla testimonianza di un indiano, la colonia di Plymouth arrest\u00f2 tre Wampanoags e li condann\u00f2 (con una giuria comprendente anche degli indiani) all'impiccagione per l'assassinio di John Sassamon. L'esecuzione avvenne l'8 giugno 1675 a Plymouth. I Wampanoag presero come un insulto ed una interferenza nei loro affari interni la condanna della corte inglese. In risposta, il 20 giugno, un drappello di Pokanoket, probabilmente senza l'approvazione di Filippo, assalt\u00f2 molte casa coloniche isolate a Swansea in Massachusetts. Posero sotto assedio la citt\u00e0 che distrussero poi cinque giorni dopo uccidendo moltissimi coloni.\nLe autorit\u00e0 di Plymouth e Boston furono rapide nel rispondere e il 28 giugno inviarono una spedizione che distrusse la citt\u00e0 indiana di Wampanoag, oggi Bristol nel Rhode Island.\nLa guerra.\nI primi scontri.\nLa guerra si svilupp\u00f2 rapidamente e presto coinvolse le trib\u00f9 Podunk e Nipmuck. Durante l'estate del 1675 gli indiani attaccarono Middleborough e Dartmouth in Massachusetts l'8 luglio, Mendon in Massachusetts il 14 luglio, Brookfield in Connecticut il 2 agosto) e Lancaster in Massachusetts il 9 agosto. Agli inizi di settembre attaccarono Deerfield in Massachusetts, Hadley in Massachusetts e Northfield in Massachusetts.\nLa Confederazione della Nuova Inghilterra dichiar\u00f2 guerra agli indiani il 9 settembre 1675. La prima spedizione coloniale fu inviata a recuperare i raccolti dai campi abbandonati, per il prossimo inverno ed era composta da cento coloni. Essi agirono con imprudenza e subirono un agguato e vennero sconfitti sonoramente nella battaglia di Brook vicino Hadley il 18 settembre 1675. Gli attacchi sugli insediamenti di frontiera continuarono a Springfield Massachusetts il 5 ottobre e a Hatfield\nMassachusetts il 16 ottobre.\nLa successiva espansione alla guerra fu dovuta ai coloni. Il 2 novembre, Josiah Winslow condusse una forza combinata di milizia coloniale contro la trib\u00f9 dei Narragansett. I Narragansetts non erano ancora entrati ufficialmente in guerra ma avevano offerto ospitalit\u00e0 a donne e bambini Wampanoag e molti dei loro uomini erano stati visti alle loro feste dopo le scorrerie. Tutte le trib\u00f9 non si fidarono pi\u00f9 dei coloni. Cos\u00ec la forza coloniale assembl\u00f2 un esercito e marci\u00f2 verso il Rhode Island e molte citt\u00e0 indiane abbandonate vennero messe a ferro e fuoco ma i Narragansett si erano ritirati in un forte massiccio nella palude. Tramite una guida indiana, il 16 dicembre 1675 durante un forte temporale venne trovato il forte dei Narragansett vicino all'attuale Kingstown nel Rhode Island. Attraversando la palude gelata, una forza combinata di Plymouth, Massachusetts e milizia del Connecticut di approssimativamente 1000 uomini, compresi Pequots e Mohicans, attacc\u00f2 il forte. Questa battaglia dura e terribile \u00e8 nota come \"Lotta della grande palude\". Si pensa che vennero uccisi circa 300 indiani (il bilancio non \u00e8 disponibile). Il forte venne bruciato e gran parte delle provviste invernali venne distrutta. Molti guerrieri e le loro famiglie fuggirono per la palude gelata. Dovendo affrontare l'inverno con poco cibo e assenza di armi, la trib\u00f9 dei Narragansett fu costretta alla quasi neutralit\u00e0 e si un\u00ec ai coloni. Questi ultimi persero molti dei loro ufficiali durante l'attacco: circa 70 dei loro uomini vennero uccisi e quasi 150 feriti.\nVittorie indiane.\nDurante l'inverno 1675-1676, gli indiani distrussero diversi insediamenti di frontiera.\nVennero attaccati Andover, Bridgewater, Chelmsford, Groton, Lancaster, Marlborough, Medfield, Medford in Massachusetts, Portland nel Maine, Providence in Rhode Island, Rehoboth, Scituate e Seekonk in Massachusetts, Simsbury in Connecticut, Sudbury in Massachusetts, Suffield in Connecticut, Warwick in Rhode Island, Weymouth e Wrentham in Massachusetts.\nLa primavera del 1676 segn\u00f2 il massimo del successo per le trib\u00f9 unite che il 2 marzo attaccarono la piantagione di Plymouth. Sebbene la citt\u00e0 avesse resistito all'attacco, i nativi erano riusciti a dimostrare la loro capacit\u00e0 a penetrare in profondit\u00e0 dei territori coloniali. Tre insediamenti, Longmeadow (vicino a Springfield), Marlborough, e Simsbury vennero attaccati due settimane pi\u00f9 tardi, come il capitano Pierce e una compagnia di soldati in Massachusetts vennero trucidati fra Pawtucket e Blackstone. La capitale abbandonata del Rhode Island, Providence venne data alle fiamme il 29 marzo. Alla stessa data un piccolo drappello di indiani si infiltr\u00f2 a Springfield, Massachusetts mentre la milizia andava via.\nIl ritorno dei coloni.\nLe sorti della guerra cominciarono a girare. Divenne una guerra di attrito, ed entrambe le parti in lotta erano determinate ad eliminare l'avversario. Gli indiani riuscirono a far tornare il nemico nelle citt\u00e0 pi\u00f9 grandi, ma gli approvvigionamenti, quasi sempre sufficienti per una sola stagione, erano quasi alla fine. La colonia di Rhode Island divenne un riparo per le poche centinaia di uomini superstiti che vennero poi trasferiti a Newport, e Portsmouth, mentre Providence venne bruciata. Le citt\u00e0 del Connecticut rimasero inermi in quanto le loro milizie vennero decimate nel tentativo di difendere i loro coloni. Le colonie lungo il fiume Connecticut, come Springfield e Northampton in Massachusetts, riuscirono a mantenere i loro territori sebbene fossero state attaccate diverse volte. I coloni continuarono ad essere approvvigionati via mare anche se la guerra cost\u00f2 loro 100.000 sterline, l'uccisione di 600 uomini e la distruzione di 12 citt\u00e0 alla fine ne uscirono vittoriosi. Gli indiani furono dispersi e non recuperarono pi\u00f9 la loro potenza.\nLe speranze indiane per gli approvvigionamenti erano riposte nei francesi del Canada ma non si realizzarono. I coloni si allearono con i Mohegan trib\u00f9 dell'ovest, e re Filippo dovette subire attacchi alle sue forze all'est e a sud. Nel gennaio 1676 Filippo viaggi\u00f2 verso ovest al territorio dei Mohawk cercando un'alleanza che non riusc\u00ec ad ottenere. I loro terreni coltivati e le localit\u00e0 per la pesca venivano continuamente attaccate e non poterono accumulare molto cibo per l'inverno. I Mohawks, nemici tradizionali di molte trib\u00f9 indiane, attaccarono gruppi isolati nelle loro frequenti scorrerie. Molti indiani andarono alla deriva sparpagliandosi in Maine, New Hampshire, Vermont e Canada. Alcuni si diressero verso New York e puntarono verso ovest per evitare i tradizionali nemici Iroquois.\nIn aprile del 1676 i Narragansett furono sconfitti definitivamente e il loro capo Canonchet venne ucciso. Il 18 maggio 1676 il capitano William Turner della milizia del Massachusetts e un gruppo di circa 150 volontari di Hadley, Northampton e Hatfield in, Massachusetts, con una manovra aggirante attacc\u00f2 il banco di pesca di Peskeopscut sul fiume Connecticut. La sorpresa fu completa e quasi cento indiani rimasero uccisi mentre altri, gettatisi nel fiume, vennero travolti dalle rapide. Turner e 40 uomini della milizia vennero uccisi nella ritirata. Con l'aiuto dei loro alleati storici Mohegans, i coloni vinsero a Hadley, Massachusetts il 12 giugno 1676. Nello stesso mese, una forza di 250 indiani si diresse sulla vicina Marlborough, Massachusetts. Altre forze, spesso miste di volontari coloniali e alleati indiani dal Massachusetts e dal Connecticut, continuarono ad attaccare, uccidere, catturare o disperdere drappelli di Narragansetts che cercavano di ritornare nelle loro terre tradizionali in Connecticut e nel Rhode Island. Alla fine venne accordata un'amnistia agli indiani che si arresero e mostrarono o che dimostrarono di non aver partecipato al conflitto.\nGli alleati di re Filippo cominciarono ad abbandonarlo. Dall'inizio di luglio, pi\u00f9 di 400 si erano arresi ai coloni e Filippo si era rifugiato nella palude di Assowamset a Providence nel Rhode Island. I coloni cominciarono a formare delle pattuglie di nativi americani e milizie coloniali che compivano scorrerie nei territori indiani. Fu loro permesso di acquisire i possedimenti indiani e vennero ricompensati per la cattura di guerrieri indiani. Filippo venne definitivamente sconfitto da uno di questi drappelli condotto dal capitano Benjamin Church della colonia di Plymouth, a Bristol nel Rhode Island. Arrestato, venne ucciso da un indiano chiamato John Alderman il 12 agosto 1676. La guerra a quel punto era pressoch\u00e9 terminata a parte sporadici attacchi nel Maine che durarono fino al 1677.\nDopoguerra.\nCon la morte di Metacom, la guerra nel sud era completamente finita. Circa 600 coloni e 3.000 indiani erano stati uccisi comprese diverse centinaia di nativi che erano stati catturati e venduti come schiavi nelle isole Bermude. Fra questi anche il figlio di Metacom e sua moglie. Altri membri della famiglia di Metacom furono portati, per maggior sicurezza, fra i coloni del Rhode Island e del Connecticut. Gli altri superstiti furono costretti a raggiungere trib\u00f9 pi\u00f9 occidentali, essenzialmente in qualit\u00e0 di prigionieri. I Narragansett, Wampanoag, Podunk, Nipmuck, e molte trib\u00f9 minori furono virtualmente eliminati, mentre anche i Mohegans furono notevolmente indeboliti.\nSir Edmund Andros negozi\u00f2 un trattato con alcune delle trib\u00f9 settentrionali il 12 aprile 1678, nel quale tent\u00f2 di costituire la sua nuova struttura di pesca industriale nel Maine. Andros fu arrestato e spedito di nuovo in Inghilterra all'inizio della Gloriosa Rivoluzione nel 1689. Sporadiche incursioni indiane e francesi affliggeranno Maine, New Hampshire e Massachusetts settentrionale per i successivi 50 anni a seguito dei finanziamenti francesi che permisero incursioni sui coloni della Nuova Inghilterra. La maggior parte di Massachusetts, Connecticut e Rhode Island era ora disponibile alla continua costituzione di nuovi insediamenti. Insediamenti di frontiera subirono incursioni indiane fino alla guerra franco-indiana che port\u00f2 all'uscita definitiva dei francesi nel 1762.\nLa guerra, per un certo tempo danneggi\u00f2 le prospettive dei coloni che esano recentemente arrivati in Nuova Inghilterra. Ma con l'eccezionale percentuale di crescita della popolazione, pari a circa il 3% annuo (raddoppio della popolazione in 25 anni), posero riparo agli effetti della guerra, sostituirono le loro perdite e costruirono nuovi insediamenti nel giro di pochi anni. Per molti nativi americani, le conseguenze negative della guerra non sono state ancora superate dopo oltre 300 anni.\nLa difesa attuata dai coloni della Nuova Inghilterra fu attentamente seguita dal governo britannico che tent\u00f2 di sfruttarla per i suoi tornaconti. Questo cominci\u00f2 con la revoca della concessione della baia del Massachusetts nel 1684 ribadito poi nel 1686. Alla stesso tempo una chiesa anglicana venne realizzata a Boston nel 1686 mettendo cos\u00ec fine al monopolio religioso dei Puritani.\nLa guerra di re Filippo non fu n\u00e9 il primo n\u00e9 l'ultimo conflitto fra i nativi americani e gli europei.\nI conflitti precedenti riguardarono l'asservimento agli spagnoli dei nativi dei Caraibi, Florida e Nuovo Messico da parte della spedizione di Coronado del 1540-1542 nel Nuovo Messico e il medio ovest. La guerra della distruzione delle popolazioni indiane del corso del Mississippi del 1538-1542 asserv\u00ec gli indiani alla cultura spagnola. Il massacro degli indiani di Powhatan del 1622 in Virginia, la guerra dei Pequot del 1637 in Connecticut e la guerra olandeseindiana del 1643 lungo il fiume Hudson, rappresentano episodi di questa conquista.\nNel suo libro \"Il nome della guerra\", il professor Jill Lepore dell'Universit\u00e0 di Boston formula una teoria secondo la quale la Guerra di Re Filippo fu l'inizio dello sviluppo di una pi\u00f9 grande identit\u00e0 americana, per le prove e tribolazioni sofferte dai coloni che li fece un gruppo distinto delle loro origini inglesi."}
{"id": "1067420", "revid": "27723", "url": "https://it.wikipedia.org/wiki?curid=1067420", "title": "S/2004 S 11", "text": ""}
{"id": "1067422", "revid": "10244521", "url": "https://it.wikipedia.org/wiki?curid=1067422", "title": "St. Johann in Tirol", "text": ""}
{"id": "1067427", "revid": "1652635", "url": "https://it.wikipedia.org/wiki?curid=1067427", "title": "Meersburg", "text": "Meersburg \u00e8 una citt\u00e0 di abitanti del Baden-W\u00fcrttemberg situata nel sud-ovest della Germania sul Lago di Costanza.\n\u00c8 una famosa cittadina medioevale. La citt\u00e0 bassa (\"Unterstadt\") e la citt\u00e0 alta (\"Oberstadt\") sono riservate ai pedoni e collegate da due scalinate e da una percorso pedonale (\"Steigstrasse\").\nStoria.\nIl nome della cittadina significa \"borgo sul mare\" e si riferisce al castello che, secondo una prima menzione risalente al 988 in un diploma di Ottone III, venne costruito intorno al 630 dal re merovingio Dagoberto I. Il comune ottenne lo status di libera citt\u00e0 nel 1299, sebbene formalmente rimanesse nella giurisdizione della Diocesi di Costanza, molteplici furono i tentativi di rivolta dei cittadini di Meersburg per affrancarsi dall'ingerenza del vescovo di Costanza, fin quando non vennero sconfitti definitivamente nel 1458. Nel 1334 la citt\u00e0 venne fatta oggetto d'assedio dall'esercito di re Ludovico il Bavaro, ma senza successo. Nel 1526, a seguito della riforma protestante la citt\u00e0 di Costanza si era dichiarata libera citt\u00e0 sotto l'Impero ed il castello vecchio di Meersburg venne eletto dall'allora vescovo di Costanza, Hugo von Hohenlandenberg, nuova sede vescovile. Durante la guerra dei trent'anni la citt\u00e0 venne saccheggiata ripetutamente dall'esercito svedese. Tra il 1635 ed il 1636 il diffondersi dell'epidemia della peste ridusse il numero dei cittadini ad un sesto; \u00e8 a questo periodo che si riferisce la pittoresca figura carnevalesca dello \"Schnabelgiere\".\nSiti d'interesse.\nMeersburg \u00e8 molto conosciuta per il suo castello antico o \"Burg Meersburg\", ed il castello nuovo o \"Neues Schloss\". Il castello antico fu, secondo alcune cronache svizzere, costruito dal re Merovingio Dagoberto I nel VII secolo. Esso fu dimora della poetessa tedesca Annette von Droste-H\u00fclshoff negli ultimi otto anni della sua vita. Il castello nuovo venne edificato nel XVIII secolo come dimora del vescovo di Costanza. A seguito del processo di secolarizzazione, l'edificio venne edibito a diverse mansioni prima di diventare definitivamente un museo.\nSi possono vedere anche due portoni medioevali, che sono ci\u00f2 che rimane delle fortificazioni della citt\u00e0."}
{"id": "1067428", "revid": "155634", "url": "https://it.wikipedia.org/wiki?curid=1067428", "title": "Palombaio", "text": "Palombaio \u00e8 una frazione del comune di Bitonto (BA) di 2.917 abitanti nota per la produzione di olio extravergine di oliva e pasta fresca.\nGeografia fisica.\nLa frazione dista 8,7\u00a0km da Bitonto e 4,5\u00a0km dalla frazione di Mariotto. \u00c8 posizionata all'inizio della Murgia occidentale, lungo la strada provinciale fra Ruvo di Puglia e Palo del Colle.\nPalombaio \u00e8 priva di stazione ferroviaria e si serve di quella di Bitonto. \u00c8 costantemente collegata con Bitonto attraverso un servizio bus. Le strade pi\u00f9 vicine sono la strada provinciale 231, la strada statale 16 e l'A14 Bologna-Taranto.\nOspita il bosco Loiacono, un piccolo bosco situato nelle campagne in direzione di Terlizzi che costituisce un vero e proprio habitat naturale per molte specie di animali.\nPalombaio \u00e8 inoltre conglomerata con una piccola frazione chiamata comunemente \"Valente\".\nStoria.\nNella frazione di Palombaio sono stati ritrovati molti reperti, come ad esempio delle ceramiche colorate, che indicano che la zona era abitata gi\u00e0 in epoca neolitica, molto probabilmente da popolazioni di origine balcanica approdate sulla Costa adriatica, nei porti naturali di Giovinazzo o Santo Spirito, che poi si spinsero da Bitonto verso l'interno.\nIl monumento pi\u00f9 antico \u00e8 rappresentato da una chiesa in stile barocco risalente al 1854, situata in prossimit\u00e0 della strada che collega Palombaio a Palo del Colle. La chiesa continua ad essere utilizzata anche dopo che ne \u00e8 stata costruita una nuova nel 2000.\nSociet\u00e0.\nEvoluzione demografica.\nNegli anni '80 e '90 la frazione \u00e8 stata interessata da un fenomeno di espansione urbanistica e valorizzazione degli spazi pubblici come la piazza e l'edificio che ospita la scuola elementare e la scuola media. Ci\u00f2 ha determinato un netto incremento demografico che in pochi anni ha portato ad un raddoppiamento della popolazione.\nTradizioni e folclore.\nPresepe vivente.\nDurante le festivit\u00e0 natalizie, Palombaio si anima per il noto presepe vivente, la cui organizzazione catalizza la vita del borgo per molte settimane. Il presepe di Palombaio, che viene riproposto dall'8 dicembre al 6 gennaio di ogni anno, ripropone alcune scene di vita contadina e mette in evidenza le attivit\u00e0 artigianali e i prodotti gastronomici tipici dell'economia bitontina come l'olio, il pane ed il vino.\nFesta dell'Immacolata.\nL'ultimo fine settimana di agosto si tiene la festa dell'Immacolata. Il sabato sera si esibiscono, sul palco montato in piazza Milite Ignoto, alcuni musicisti locali che ripropongono musica di vario genere.\nLa domenica sera dalla chiesa nuova parte la processione che raggiunge anche le zone periferiche del paesino avvalendosi di un'orchestra ben consolidata. Al momento del rientro in chiesa, a tarda serata, si pu\u00f2 assistere ai fuochi pirotecnici che illuminano l'intero centro.\nCarnevale.\nDal 2013 \u00e8 ripreso dopo anni il \"Carnevale di Palombaio\". Grazie alla buona volont\u00e0 di volontari della parrocchia \"Maria Santissima Immacolata\" e dell'Associazione ANSPI, vengono costruiti carri di cartapesta che fanno il giro della frazione nell'ultima domenica del periodo carnevalesco. La manifestazione attira parecchia gente anche dai paesi limitrofi che si ferma per assistere alla sfilata."}
{"id": "1067433", "revid": "287204", "url": "https://it.wikipedia.org/wiki?curid=1067433", "title": "Carlo Zardo", "text": "Biografia.\nNasce a Casoni di Mussolente, in provincia di Vicenza, quasi ai piedi del Monte Grappa. A Torino, alla scuola del Teatro Regio, inizia lo studio della musica e del canto, con insegnanti come Biselli e Provera; partecipa alle stagioni lirico-sinfoniche della RAI. A Milano entra per concorso nei complessi artistici del Teatro alla Scala e su quel palcoscenico fa preziosa esperienza con grandi maestri dell'arte del canto nella sua globalit\u00e0. Si perfeziona con il Maestro Ettore Campogalliani.\nDopo aver debuttato al Teatro Nuovo di Milano con \"I puritani\" nel ruolo di sir Giorgio, raggiunge presto la notoriet\u00e0 mondiale interpretando quattordici opere alla Scala, tra cui \"Norma\" nel 1977 (ripresa in diretta televisiva in mondovisione), \"Attila\", \"La forza del destino\", con direttori come Claudio Abbado, Gianandrea Gavazzeni, Carlo Maria Giulini, Carlos Kleiber, e a fianco di artisti quali Montserrat Caball\u00e9, Pl\u00e1cido Domingo, Luciano Pavarotti, e sette opere all'Arena di Verona (tra cui \"Mefistofele\" di Arrigo Boito, \"Rom\u00e9o et Juliette\" di Charles Gounod, \"Aida\" e \"La forza del destino\" di Giuseppe Verdi).\nDai teatri italiani l'attivit\u00e0 si estende a quelli internazionali, sia europei, specialmente francesi con i principali ruoli, soprattutto verdiani, anche in produzioni-kolossal come a Parigi, Palais-Bercy (\"Aida\", \"Nabucco\"), famosi festival e spettacoli televisivi dei paesi dell'Est per concerti e opere di Mozart, Verdi, Penderecki (di cui ha interpretato Satana nel \"Paradise Lost\" alla Scala e alla presenza di papa Giovanni Paolo II nella Sala Nervi in Vaticano), sia mondiali (Canada, Stati Uniti, Sud America).\nIl ritiro dalle scene.\nStabilitosi a Milano, Zardo continua il suo intenso lavoro professionale, lontano per\u00f2 da forme pubblicitarie non consone alla sua concezione filosofico-estetica dell'arte: \u00e8 molto attivo nell'insegnamento e impegnato anche in una innovativa formula di recital-spettacolo a mo' di \"carro di Tespi\". Per questo progetto, l'artista ha confezionato, con l'aiuto della moglie, dei particolari abiti di scena per rendere pi\u00f9 suggestive le sue interpretazioni. Si spegne l'11 maggio 2017.\nI recital di Carlo Zardo.\nHa realizzato, in collaborazione con la casa editrice Pongo Classica, una collana di cd dal titolo \"I recital di Carlo Zardo\": costituita da una miscellanea di oltre duecentocinquanta brani per basso e accompagnamento di pianoforte e organo - raccolti in diciotto cd.\nLa serie \u00e8 da considerarsi a buon diritto \"live\", realizzata su monopista (digitale stereo).\nIl piano della collana:\nDiscografia.\nNon \u00e8 nuovo a incisioni discografiche o registrazioni anche live: pur non rilevanti per quantit\u00e0, lo sono per l'originalit\u00e0 dei temi o per le particolari circostanze celebrative. Tra le pubblicazioni ufficiali:"}
{"id": "1067435", "revid": "1632387", "url": "https://it.wikipedia.org/wiki?curid=1067435", "title": "Yello", "text": "Gli Yello sono un gruppo musicale svizzero.\nIn Europa hanno riscosso successo a partire dalla met\u00e0 degli anni ottanta con i singoli \"Oh Yeah\" e \"The Race\", \nStoria.\nSul finire degli anni settanta gli \"Yello\" furono fondati da Boris Blank e Carlos Per\u00f3n a Zurigo. Nella loro officina-laboratorio di automobili Boris Blank e Carlos Per\u00f3n crearono il gruppo. Iniziarono a sperimentare e scrivere canzoni. Nel 1978 incontrarono un dj del posto, Dieter Meier, che all'epoca suonava con i \"The Assholes\" (\"Gli stronzi\").\nNel 1979 il primo Maxi-Single con la etichetta svizzera \"Periphery Perfume\". Nel 1980 pubblicarono negli Stati Uniti. I tre firmarono per l'etichetta musicale. Pubblicarono il primo titolo singolo per la Ralph Records dei Residents. Il secondo pubblicato fu \"Bostich\", che divenne una hit da discoteca. Il primo album \"Solid Pleasure\" del 1980 e il secondo \"Claro que si\" del 1981. Carlos Per\u00f3n lasci\u00f2 la band nel 1983 dopo la registrazione di \"You Gotta Say Yes To Another Excess\" (pubblicato nel 1984).\nStile musicale.\nIl duo synth pop e new romantic degli Yello si caratterizzano per il suono ironico, glam e sofisticato e che fa affidamento sulle tecnologie dei computer. Dopo alcuni album reminiscenti lo stile dei gruppi new romantic e quello dei Pink Floyd, hanno pubblicato \"You Gotta Say\" (1983) che ha segnato un cambio di rotta verso uno stile pi\u00f9 commerciale e ballabile e \"Stella\" (1985), un album che segn\u00f2 la transizione verso uno stile fatto di \"ritmi clinici, suoni frenetici e liriche nonsense\". \"Flag\" (1988) li ha accostati per la prima volta alla musica techno.\nMetodo compositivo.\nLa musica degli Yello mostra trasparenze e spazialit\u00e0 sonore. Con l'uso di moderni strumenti elettronici come campionatori di suoni e strumentazione acustica.\nDal 1983, dopo la partenza di Carlos Per\u00f3n, il gruppo \u00e8 musicalmente influenzato solo da Boris Blank. Il canto di Dieter Meier \u00e8 inserito dopo la composizione finale. Crea i testi, successivamente parlati o cantati."}
{"id": "1067437", "revid": "599013", "url": "https://it.wikipedia.org/wiki?curid=1067437", "title": "Moreno Mannini", "text": "Carriera.\nClub.\nDopo stagioni a Forl\u00ec ed Imola, non ancora ventenne, viene acquistato dal , giocando da terzino destro e diventa nel giro di pochi mesi, titolare della squadra lariana, in serie B.\nNel 1984 va alla Sampdoria: con il club genovese giocher\u00e0 15 stagioni, vincendo 4 Coppe italia, una Coppa delle Coppe, uno scudetto e una Supercoppa italiana. Nel 1999 la Sampdoria retrocede in Serie B. Mannini, dopo una stagione in contrasto con l'allenatore Luciano Spalletti, lascia la squadra con un totale di 501 presenze in blucerchiato, \nIn seguito gioca per alcuni mesi nel Nottingham Forest del suo ex compagno di squadra David Platt, ottenendo 10 presenze. Chiude la carriera con una presenza nella squadra della sua citt\u00e0 natale.\nNazionale.\nNel 1990 viene convocato in due occasioni da Azeglio Vicini, senza scendere in campo. Esordisce in maglia azzurra nel 1992 e colleziona dieci presenze (tre delle quali in gare di qualificazione per il ), tutte sotto la gestione di Arrigo Sacchi."}
{"id": "1067440", "revid": "767487", "url": "https://it.wikipedia.org/wiki?curid=1067440", "title": "Una top model nel mio letto", "text": "Una top model nel mio letto (\"La Doublure\") \u00e8 un film del 2006 diretto da Francis Veber con Daniel Auteuil.\nTrama.\nFran\u00e7ois, parcheggiatore di un locale di lusso, vive una vita semplice e infelice, all'insegna di delusioni amorose e prese in giro dei colleghi. Un giorno, passando per caso vicino ad una top model, Elena, che sta discutendo col suo amante, Levasseur, un uomo sposato con una ricchissima donna alla quale deve la propria fortuna, la sua vita cambia radicalmente. Lo spasimante della modella lo convince infatti, dietro lauto compenso, a fingersi il fidanzato della ragazza, per fugare i dubbi della consorte. Fran\u00e7ois e Elena vanno a vivere insieme a casa di lui e frequentano locali pubblici per farsi notare. Dalla frequentazione nasce una bella amicizia e una stima reciproca. La messa in scena riesce talmente bene che tutti credono alla loro relazione, dalla stampa agli amici e perfino \u00c9milie, la ragazza che Fran\u00e7ois vorrebbe sposare e che adesso lo allontana.\nDopo una serie di equivoci e fraintendimenti, Fran\u00e7ois riesce a riconquistare la sua amata e rimettere a posto la propria vita, mentre Elena scopre la vera faccia di Levasseur, che non la ama e non lascer\u00e0 mai la moglie, e se ne libera per sempre."}
{"id": "1067441", "revid": "1573940", "url": "https://it.wikipedia.org/wiki?curid=1067441", "title": "Polyplectron schleiermacheri", "text": "Lo speroniere del Borneo (Polyplectron schleiermacheri ) \u00e8 un uccello galliforme della famiglia dei Fasianidi.\nDescrizione.\nDimensioni.\nIl maschio misura circa 50 cm di lunghezza (di cui 19-20 costituiti dalla sola coda); la femmina circa 35,5 cm (di cui 15,5-18 di coda).\nAspetto.\nIl maschio \u00e8 contraddistinto da un piumaggio generalmente bruno-marrone che nelle parti superiori tende a sfumare in un leggero rossiccio. Sulla sommit\u00e0 del capo presenta una breve cresta grigio scuro con iridescenze viola che pu\u00f2 essere eretta durante i rituali di corteggiamento; attorno agli anelli oculari vi \u00e8 una zona di pelle nuda rossa-arancio; le copritrici auricolari sono nere o grigio molto scuro; dalla gola di colore bianco puro parte una striscia sempre bianca che scende sino al basso petto, rendendolo visivamente suddiviso in due parti di colore verde-bluastro; il ventre \u00e8 nero. Sulle ali e sulle zone superiori del corpo spiccano numerosi ocelli verdi-blu con iridescenze viola. La coda, che si presenta con una colorazione leggermente pi\u00f9 chiara rispetto a quella del corpo, \u00e8 composta da circa 24 penne picchiettate di marrone scuro e nero, delle quali le prime 10 pi\u00f9 corte presentano 2 luminosi ocelli verdi-blu di forma ovale su ogni penna, mentre le rimanenti sono caratterizzate da un solo grande ocello, ad eccezione di quelle della coppia centrale che ne presentano due. L'iride \u00e8 grigio-bluastra, mentre becco e zampe sono grigi, con i tarsi dotati di due o pi\u00f9 speroni.\nLa femmina \u00e8 molto simile al maschio, ma presenta una colorazione della livrea complessivamente pi\u00f9 opaca e macchiata di nero con ocelli scarsi non ben definiti o quasi inesistenti, spesso sostituiti da macchie scure irregolari. La coda \u00e8 composta da timoniere grossolanamente barrate di nero. L'iride \u00e8 di colore castano scuro, la pelle nuda attorno agli anelli oculari \u00e8 arancione carico e becco e zampe sono grigi; gli speroni sono assenti o solo minimamente accennati.\nVoce.\nSia il maschio che la femmina emettono schiamazzi forti e decisi, che vengono descritti come una sorta di \"cack-cack\".\nBiologia.\nDi carattere estremamente schivo e diffidente, non sembra portato ad avere atteggiamenti territoriali particolarmente aggressivi, pur essendo i maschi spesso molto nervosi nei confronti delle femmine, ed \u00e8 possibile che come nello speroniere di Malacca (\"Polyplectron malacense\"), suo stretto parente, i loro territori si sovrappongono, soprattutto in determinate zone.\nAlimentazione.\nSi nutre prevalentemente di insetti e piccoli vertebrati, ma integra la sua dieta con piccole quantit\u00e0 di erbe, semi vari, germogli, foglie tenere, fiori e boccioli, gemme, frutti e bacche.\nRiproduzione.\nIn natura la pratica riproduttiva adottata, contrariamente a quanto si \u00e8 portati a credere, potrebbe essere a carattere poligamo o comunque la specie potrebbe praticare una poligamia sequenziale o promiscua con i maschi che delimitano piccole aree di corteggiamento all'interno dei territori nel quale le femmine si recano quando sentono il bisogno di accoppiarsi. Tuttavia non \u00e8 chiaro se siano sempre le stesse o se pi\u00f9 femmine frequentino lo stesso partner, oppure se si accoppi e/o accoppino regolarmente con maschi diversi a seconda dell'occasione. Anche in riguardo al periodo sussistono parecchi dubbi, ma sembra che favoriti dalle condizioni climatico-ambientali questi uccelli possano riprodursi nel corso di gran parte dell'anno senza cadenze precise. Il nido, molto rudimentale, consiste in una piccola buca scavata in luogo isolato e grossolanamente rifinita con materiali morbidi e asciutti trovati nelle immediate vicinanze. Eccezionalmente pu\u00f2 anche trovarsi sopra ad un ammasso di rami o sterpaglie o ad un grosso cespuglio o ceppo circondato da abbondante vegetazione, cos\u00ec come sulla biforcazione di rami poco distanti dal suolo e ricoperti da rampicanti. Di norma viene deposto un solo uovo per covata, raramente due, incubato dalla sola femmina per circa 21-22 giorni. Appena nato il pulcino \u00e8 piuttosto grande ed in grado da subito di seguire la madre che durante i primi giorni di vita lo deve praticamente \u00abimbeccare\u00bb porgendogli pezzettini di insetti o frutta; il piccolo solitamente rimane con la genitrice per circa due mesi, dopo di che inizia la sua esistenza solitaria.\nDistribuzione ed habitat.\nLa specie \u00e8 originaria del Borneo, con piccole popolazioni riscontrate sia nel Sabah e nel Sarawak (Malaysia) che nel Kalimantan (Indonesia). Predilige terreni di pianura e bassa collina sino ad un'altezza massima di 600-700 metri sul livello del mare, contraddistinti da foreste pluviali primarie ad alto fusto rese impenetrabili dalla lussureggiante vegetazione dominata dai rampicanti, con fondo umido ricoperto da un abbondante strato torboso composto da materiali spesso marcescenti, ove trova il nutrimento necessario."}
{"id": "1067443", "revid": "411198", "url": "https://it.wikipedia.org/wiki?curid=1067443", "title": "Ibanez RG Prestige", "text": ""}
{"id": "1067444", "revid": "1610933", "url": "https://it.wikipedia.org/wiki?curid=1067444", "title": "Speroniere del Borneo", "text": ""}
{"id": "1067448", "revid": "28057", "url": "https://it.wikipedia.org/wiki?curid=1067448", "title": "Ferdinand von Lindemann", "text": "Biografia.\nLindemann nacque ad Hannover in Germania. La famiglia si trasfer\u00ec successivamente a Schwerin, dove Ferdinand inizi\u00f2 gli studi. Studi\u00f2 matematica a Gottinga, Erlangen e Monaco di Baviera. A Erlangen ricevette il dottorato, con la supervisione di Felix Klein, con una tesi sulle geometrie non euclidee.\nNel 1882 pubblic\u00f2 il risultato per cui \u00e8 pi\u00f9 noto, la dimostrazione della trascendenza di pi greco. La prova si basava sulla precedente dimostrazione di Charles Hermite della trascendenza di e, la base dei logaritmi naturali. Lindemann dimostr\u00f2 in particolare che, dato un numero algebrico formula_1, formula_2 \u00e8 trascendente. Poich\u00e9 formula_3 \"non\" \u00e8 trascendente, si deduce che formula_4 e quindi formula_5 non sono algebrici.\nPrecedentemente, Lindemann aveva gi\u00e0 dimostrato che \"se\" pi greco fosse stato trascendente, allora l'antico problema della quadratura del cerchio con riga e compasso sarebbe stato irrisolvibile."}
{"id": "1067455", "revid": "125590955", "url": "https://it.wikipedia.org/wiki?curid=1067455", "title": "Sistema formale", "text": "In logica matematica, la nozione di sistema formale \u00e8 utilizzata per fornire una definizione rigorosa del concetto di dimostrazione. In altri termini, la nozione di \"sistema formale\" corrisponde ad una formalizzazione rigorosa e completa della nozione di sistema assiomatico.\nDescrizione.\nUn \"sistema formale\" \u00e8 costituito da:\nGli esempi pi\u00f9 comuni di sistemi formali sono le teorie del primo ordine.\nDato un sistema formale, l'insieme dei suoi teoremi \u00e8 definito ricorsivamente come il pi\u00f9 piccolo insieme di formule ben formate che sono\nFin qui si sono utilizzate esclusivamente nozioni sintattiche, ovvero non si \u00e8 fatto riferimento alcuno alla nozione di verit\u00e0.\nIntuitivamente, le formule ben formate rappresentano affermazioni che hanno un senso, e gli assiomi sono affermazioni da considerare \"vere\". Se si suppone che le regole di inferenza portino affermazioni vere in altre affermazioni vere, allora tutti i teoremi sono \"veri\". \n\u00c8 comunque da notare che la definizione di sistema formale (e, quindi, la definizione di dimostrazione) possono essere date indipendentemente dalla nozione di verit\u00e0.\nAnche la nozione di verit\u00e0 pu\u00f2 comunque essere formalizzata costruendo una semantica per il sistema formale, ovvero assegnando ad ogni sottoinsieme dell'insieme dei simboli una classe di strutture (o modelli), insieme ad una nozione di soddisfacibilit\u00e0, che dice quando una formula \u00e8 vera o falsa in un dato modello.\nAssegnare una semantica non \u00e8 comunque semplice, e non sempre \u00e8 possibile, se si vuole che vi sia una corrispondenza esatta fra gli enunciati dimostrabili e gli enunciati \"veri\", cio\u00e8 quelli veri in ogni modello (teorema di completezza), e se si vuole che la definizione di sistema formale continui ad essere ricorsiva."}
{"id": "1067456", "revid": "88740", "url": "https://it.wikipedia.org/wiki?curid=1067456", "title": "Lindemann", "text": ""}
{"id": "1067457", "revid": "121405", "url": "https://it.wikipedia.org/wiki?curid=1067457", "title": "Carl Louis Ferdinand von Lindemann", "text": ""}
{"id": "1067458", "revid": "287204", "url": "https://it.wikipedia.org/wiki?curid=1067458", "title": "B\u00e9binn (gigantessa)", "text": "Nel ciclo feniano della mitologia irlandese, B\u00e9binn (talvolta scritto \"Bebhionn\") \u00e8 una bellissima gigantessa dal portamento aristocratico, che cerca protezione dai Fianna quando un brutto gigante la insegue. \nIl nome B\u00e9binn, piuttosto comune nell'antica Irlanda, \u00e8, nella stessa mitologia anche a quello di una divinit\u00e0 associata al parto, ma si tratta probabilmente di un personaggio distinto. "}
{"id": "1067465", "revid": "228587", "url": "https://it.wikipedia.org/wiki?curid=1067465", "title": "Marco Milano", "text": "Biografia.\nEsordiente al Derby di Milano nel 1980, dove per cinque anni si forma come attore cabarettista, nel 1985 viene notato da Claudio Cecchetto in una discoteca romagnola, che lo vuole nel suo programma \"Zodiaco\" su Italia 1. Nel 1986 in tour con Diego Abatantuono ripropongono \"The Blues Brothers\" ottenendo un grande favore di pubblico, in tutti i locali dove viene rappresentato lo spettacolo. Sempre nel 1986, il regista televisivo Enzo Trapani lo sceglie tra i numerosissimi cabarettisti, accorsi ai provini nel Teatro dell'Orologio di Roma, e lo scrittura per la produzione Rai 1 \"Proffimamente non stop\". Il 1987 \u00e8 l'anno de \"La fabbrica dei sogni\" Rai 3 con Alessandro Benvenuti e le Gemelle Kessler. Nel 1988 interpreta il personaggio di Marco, il barista imbranato nella fiction di Italia 1 \"Don Tonino\" al fianco di Andrea Roncato, Gigi Sammarchi e Manuel De Peppe.\nIl suo ingresso nel 1989 a Rai 2, lo fa con il personaggio dell'Ecologo, nel programma comico di Mario Morini \"Avanti senza spingere\". \nDal 1990 al 1991 \u00e8 autore e conduttore di programmi per bambini come \"Ciao Ciao\" trasmesso prima su Rete 4, poi su Italia 1. In questi anni, nel cinema e nella televisione, scrive gag e battute per altri comici come Massimo Boldi. Milano \u00e8 divenuto popolare nei programmi della serie \"Mai dire...\" con il personaggio di \"Mandi Mandi\", originale giornalista friulano pioniere delle interviste d'assalto. Al Festivalbar 1994 scrive e canta la sigla finale: \"Sei Bellissima e Simpaticissima\". Per due edizioni, nel programma \"Re per una notte\", con Gigi Sabani \u00e8 il disturbatore dei cantanti 1996\u20131997, prende parte inoltre a \"Retromarsh\" di TMC nei panni di Bepi Cicchetto. Nel 1997 partecipa a 100 Milioni + Iva, quiz musicale condotto da Iva Zanicchi\nNel 1998 su Antenna 3 Lombardia ha condotto la nuova edizione del \"talent show\": \"Il Pomofiore\", le cui precedenti edizioni negli anni settanta e ottanta erano state condotte da Lucio Flauto. Nel 2000 scrive e conduce una striscia serale su TMC2 intitolata \"Tele Mandi\". In pi\u00f9 occasioni fa coppia con Teo Teocoli - con il quale scrive gli sketch che insieme portano in scena - in diversi programmi televisivi di Rai Uno (\"Faccia tosta\", \"Colpo di genio\"), Canale 5 (\"Scherzi a parte\", \"Il Teo - Sono tornato normale\", \"Sei un mito\") e Italia 1 (\"Mai dire Gol\").\nDal 2001 al 2009, \u00e8 l'inviato ufficiale dell'Udinese in tutti gli stadi d'Italia, soprattutto allo Stadio Friuli di Udine, per \"Quelli che il Calcio\", programma di Rai 2 condotto da Simona Ventura.\nDal 2004 al 2005, nel 2008 e nel 2011 ha partecipato a \"Colorado Caf\u00e8\" su Italia 1, e sempre nel 2004 ha condotto e scritto le gag di \"Mandi e Maddi candid camera\", programma di \"candid camera\" andato in onda su Happy Channel e su Sky Vivo, insieme con Maddalena Corvaglia. Dal 2009 partecipa alla trasmissione televisiva \"Mondo Gol\", in onda il luned\u00ec su Sky, interpretando un moralizzatore del calcio Giorgino; inoltre \u00e8 stato nel cast della Fiction \"Che Dio ci aiuti\". Torna a \"Colorado\" in una puntata dell'edizione 2013, rientrando ufficialmente a far parte del cast nel 2014 con il personaggio Nicaul, maestro di sci pugliese (di Peschici)."}
{"id": "1067469", "revid": "30300", "url": "https://it.wikipedia.org/wiki?curid=1067469", "title": "Mandi Mandi", "text": ""}
{"id": "1067471", "revid": "124693335", "url": "https://it.wikipedia.org/wiki?curid=1067471", "title": "Trinitron", "text": "Trinitron \u00e8 il nome commerciale di una linea di schermi a tubo catodico a colori della ditta giapponese Sony. Uno dei primi sistemi televisivi realmente nuovi apparsi sul mercato dagli anni '50, il Trinitron fu annunciato nel 1966.\nL'elevata luminosit\u00e0, circa il 25% in pi\u00f9 dello standard dell'epoca, lo rese molto popolare in breve tempo. Introdotti nel 1968 e ufficialmente tolti dal mercato nel 2006, dopo che l'azienda decise di voler concentrare gli sforzi di ricerca e sviluppo sugli schermi LCD, sono stati leader negli schermi CRT fino a tutti gli anni '90 del XX secolo. Gli schermi per televisori e monitor Trinitron sono di tipo aperture grille; la caratteristica pi\u00f9 evidente consiste nella superficie cilindrica e non sferica dello schermo, il quale, nelle ultime versioni, divenne perfettamente piano.&lt;del&gt;&lt;/del&gt;\nIl brevetto alla base del sistema Trinitron cess\u00f2 la sua validit\u00e0 nel 1996, e ci\u00f2 comport\u00f2 l'affacciarsi di numerosi concorrenti a prezzi di mercato pi\u00f9 bassi. Sony rispose introducendo lo schermo piatto FD Trinitron (WEGA), che mantenne il primato commerciale fino ai primi anni 2000. Questo sistema venne superato di l\u00ec a breve dalla tecnologia al plasma e LCD. Nel 2008 la produzione su larga scala cess\u00f2 completamente. I monitor per applicazioni di nicchia sono gli unici ancora prodotti.\nIl nome Trinitron deriva da \"trinit\u00e0\", unione di tre entit\u00e0, e \"tron\" da elec\"tron\" tube, dato che nel Trinitron i tre cannoni elettronici dei tre colori base, sono separati ma uniti in un unico tubo.\nStoria.\nShadow mask.\nRCA svilupp\u00f2 uno schermo a colori introducendo la shadow mask, un sottile foglio di materiale metallico con piccoli fori creati mediante fotolitografia posto dietro la superficie frontale del CRT. Tre cannoni, messi a triangolo, colpivano solo una porzione dedicata dello schermo con depositato i fosfori con angolazioni diverse.\nLo svantaggio era che il 25% dell'energia degli elettroni sparati dai cannoni era assorbita dalla maschera. La superiorit\u00e0 del sistema inventato dalla RCA, rispetto a quello della CBS, lo fece diventare standard nel 1953.\nNegli Stati Uniti nel 1960, solo uno era TV color su 50 televisori venduti.\nChromatron.\nSony entr\u00f2 nel mercato televisori nel 1960 con il modello in b/n TV8-301, il primo a transistor e il primo portatile. Nel 1961 i rivenditori chiesero alla Sony quando una TV a colori sarebbe stata disponibile, incitando la ricerca e sviluppo presso l'engineering. Masaru Ibuka, presidente e cofondatore della Sony, rifiut\u00f2 subito di basare i propri prodotti con il shadow mask, tecnicamente deficiente. Volle un sistema nuovo, originale.\nNel 1961 una delegazione Sony visit\u00f2 la fiera della IEEE a New York City, Ibuka, Akio Morita (cofondatore Sony) e Nobutoshi Kihara, creatore del CV-2000 \"home video tape recorder\". Videro il sistema Chromatron, migliore di quello della RCA.\nMorita contratt\u00f2 con la Paramount Pictures, che finanzi\u00f2 lo sviluppo della Chromatic Labs', acquisendo il progetto. Nel 1963 Senri Miyaoka si rec\u00f2 a Manhattan per trasferire la tecnologia alla Sony dalla Chromatic Labs. Rimase impressionato dello squallore dei laboratori senza finestre. Nel settembre 1964, un prototipo di 17\" fu costruito in Giappone, ma la produzione di massa non ebbe successo causa problemi tecnici irrisolvibili.\nIl costo del Chromatron era troppo elevato per produrlo (400.000 yen), rispetto al costo di un singolo TV sul mercato (198.000 yen - $550). Panasonic e Toshiba furono pronti a commercializzare TV basati sul sistema RCA. Nel 1966 il Chromatron fu un fallimento finanziario-commerciale.\nTrinitron.\nNell'autunno del 1966 Ibuka annunci\u00f2 il nuovo sistema, il Trinitron. Susumu Yoshida valut\u00f2 possibili licenze oltre al sistema della RCA, come quello della General Electric \"Porta-color\", con tre cannoni in linea.\nYoshida chiese a Senri Miyaoka se il sistema dei tre cannoni in linea usato dalla GE fosse sostituibile con un singolo cannone con tre catodi; pi\u00f9 difficile da costruire ma di minor costo. Miyaoka costru\u00ec un prototipo molto efficiente. Ibuka annunci\u00f2 che la Sony stava sviluppando un nuovo sistema basato sul prototipo di Miyaoka. Nel febbraio 1967 i problemi tecnici furono risolti, magneti permanenti al posto delle bobine permettevano di non avere necessari aggiustamenti post-produzione.\nAkio Ohgoshi introdusse la caratteristica dei fori rettangolari sulla shadow-mask al posto di quelli circolari. Ohgoshi propose di rimuovere la maschera completamente e depositare delle linee metalliche verticali. In fase di costruzione tali linee venivano fissate orizzontalmente con dei fili di tungsteno che le rendevano solidali allo schermo.\nLa combinazione dei cannoni elettronici tre-in-uno e l'adozione della aperture grille ebbe successo. Ufficialmente introdotto da Ikuba nell'aprile del 1968, il primo 12\u00a0inch Trinitron ebbe una qualit\u00e0 video unica rispetto alla concorrenza. Il CRT era quasi piatto verticalmente, un effetto collaterale delle linee verticali dell'aperture grille. Interamente a stato solido, fu molto compatto e piacevole nel design.\nTrinitron e Chromatron non ebbero niente in comune se non l'unico cannone elettronico.\nAnche se pubblicizzato come interamente a stato solido, in alcuni TV venduti nel Regno Unito per un breve periodo tra il 1969 e 1971/72, l'KV-1320UB fu dotato di valvole termoioniche 3AT2 per l'alta tensione. Pi\u00f9 tardi venne ridisegnato internamente e esternamente divenendo a stato solido. L'ultima versione di tale modello \u00e8 identificabile dal case esterno non in legno. Questi primi televisori per il mercato inglese furono dotati di ricevitori PAL differenti dai sistemi Telefunken, inventori del PAL. Nei televisori Trinitron per il mercato inglese, dal KV-1300UB al KV-1330UB, fu impiegato un ricevitore NTSC adattato PAL. Un ritardo di 64 microsecondi nel \"delay line\" venne usato per l'immagazzinamento, ma al posto di usare il ritardo di linea per il valore medio della fase e della linea \"ricordata\" (come nel \"Deluxe PAL\"), semplicemente ripete la stessa linea due volte. Qualunque errore di fase pu\u00f2 essere compensato utilizzando un \"tint control\" sul frontale del TV.\nPubblico.\nTrinitron fu accettato universalmente in modo positivo, anche se con un costo elevato. Sony vinse un Emmy Award nel 1973 per questo prodotto. Al compimento dell'84\u00ba compleanno nel 1992, Ibuka dichiar\u00f2 orgogliosamente il Trinitron come il suo prodotto migliore.\nNuovi modelli 19\" e 27\" furono introdotti, cos\u00ec come i pi\u00f9 piccoli 7\" portatili. Nella met\u00e0 degli anni '80 un nuovo rivestimento a fosfori pi\u00f9 scuro fu introdotto, dando un'immagine \"black\" a TV spento, al posto del grigio prima serie. I primi modelli furono con \"case\" color argento, ma con l'avvento dello schermo nero, introdussero nuovi \"all-black cases\"; cos\u00ec come avvenne anche per i sistemi Hi-Fi dell'epoca. Crearono i 32\", 35\" e alla fine un 40\" negli anni '90.\nNel 1980 Sony introdusse \"ProFeel\" line in ambito professionale; Trinitron monitor collegabili a sintonizzatori standard. Il \"lineup\" fu composto dal KX-20xx1 20\" e KX-27xx1 27\" (\"xx\" fu un identificativo, PS per Europe, HF per Japan, etc.), VTX-100ES tuner e TXT-100G Teletext decoder, oltre ai diffusori SS-X1A, grigi come il resto del TV set. Il concetto fu di ricreare uno \"styling\" simile agli \"stereo equipment\" dell'epoca. Una seconda serie \"all-black\" segu\u00ec nel 1986, \"ProFeel Pro\", con VT-X5R tuner e diffusori APM-X5A.\nSony produsse anche Trinitron professionali, come il PVM (Pro Video Monitor) e BVM (Broadcast Video Monitor). Questi modelli ebbero \"case\" grigio metallico con vari \"input\" per segnali analogici. ProFeel line raggiunse la risoluzione di oltre 900 linee orizzontali. Quando la linea di produzione fu cancellata nel 2007, i professionals forzarono Sony alla riapertura delle linee di produzione dei modelli da 20 e 14\u00a0pollici.\nSony inizi\u00f2 lo sviluppo del Trinitron per computer monitor alla fine degli anni '70. La domanda fu cos\u00ec alta che vi furono esempi di aziende che rimuovevano i CRT Trinitron dai televisori per creare monitor. In risposta, Sony cominci\u00f2 lo sviluppo GDM (Graphic Display Monitor) nel 1983, che offriva alta risoluzione e frequenza di refresh elevata. Sony promosse in modo aggressivo i GDM tali da diventare standard di riferimento sul finire degli anni '80. Modelli comuni come l'Apple Inc. da 13\" venduto originariamente con il Macintosh II nel 1987. Altri utilizzatori furono Digital Equipment Corporation, IBM, Silicon Graphics, Sun Microsystems e altri ancora. Svilupparono anche una serie pi\u00f9 economica, la CPD. Nel maggio 1988 introdussero l'high-end 20\u00a0pollici tipo DDM (Data Display Monitor) con risoluzione massima 2.048x2.048 pixel, che fu utilizzato nei sistemi FAA-Advanced Automation System per il controllo del traffico aereo.\nQuesti sviluppi significarono che Sony fu pronta ad introdurre il sistema HDTV. Nell'aprile del 1981 annunciarono il sistema High Definition Video System (HDVS), sistema basato sul MUSE, comprendente videocamera, registratore, monitor Trinitron e TV a proiezione.\nSony consegn\u00f2 il suo 100 milionesimo schermo nel luglio 1994, 25 anni dopo l'introduzione sul mercato. Nuovi utilizzi in ambito consumer e professional, come computer-monitor e HDTV per lettori DVD (introdotto nel 1996) incrementarono le vendite di altri 180 milioni di unit\u00e0 vendute fino al termine della produzione.\nFine del Trinitron.\nIl brevetto Sony Trinitron termin\u00f2 la sua validit\u00e0 nel 1996, dopo 20 anni. Successivamente costruttori come Mitsubishi (la cui produzione di monitor sono parte di NEC Display Solutions) furono liberi di usare la tecnologia Trinitron, senza ovviamente poterne usare il marchio. Ad esempio i \"Diamondtron\" della Mitsubishi.\nSony rispose con lo schermo piatto FD Trinitron, con gestione elettronica del cannone CRT. Introdussero i 27, 32 e 36\u00a0pollici nel 1998. Il modello base WEGA supportava segnali a 480i, e anche . La tecnologia fu velocemente estesa da 13 a 36\u00a0pollici. HDTV, Hi-Scan e Super Fine Pitch furono prodotti. Sony cambi\u00f2 anche lo styling delle televisioni in \"silver styling\".\nAnche Panasonic Tau introdusse schermi piatti HDTV. FD Trinitron non riusc\u00ec a replicare il successo commerciale precedente.\nCon l'introduzione di tecnologie come plasma e LCD, la produzione di televisori in tutto il mondo si concentr\u00f2 su sistemi \"thin\". Sony smise di produrre Triniton nel 2004 in Giappone; nel 2007 in USA e Canada, nel resto del mondo, come Cina, India, Sud America continuarono vendite dallo stabilimento di Singapore. La produzione a Singapore cess\u00f2 nel marzo 2008. Due linee di produzione furono riaperte per soddisfare la richiesta di monitor professionali.\nOggi, Sony produce solo LCD con la linea BRAVIA, inizialmente con schermi basati su tecnologia Samsung e poi Sharp.\nDescrizione.\nConcetti base.\nIl sistema Trinitron incorpora due caratteristiche uniche: il cannone elettronico a tre catodi, e la griglia verticale \"aperture grille\".\nIl cannone elettronico consiste in un tubo a collo lungo con un singolo elettrodo alla base, che diventa di forma rettangolare orizzontale con tre catodi rettangolari allineati verticalmente. Ogni catodo \u00e8 pilotato dal segnale RGB.\nGli elettroni dai catodi sono convogliati verso un singolo punto giacente sullo schermo dell\"'aperture grille\", un foglio d'acciaio intagliato con microscopiche aperture verticali. Data la separazione dei catodi sul fondo del tubo, i tre fasci colpiscono la griglia con differenti angoli. Quando passano la griglia mantengono questa angolazione, colpendo i fosfori specifici di ogni singolo colore RGB depositati in strisce verticali. Lo scopo della griglia \u00e8 di assicurare che ogni fascio colpisca la striscia di fosfori specifica; pi\u00f9 di quanto faccia una \"shadow mask\". A differenza di una \"shadow mask\" non ci sono interruzioni per tutta la lunghezza verticale dei fosfori (i CRT pi\u00f9 larghi hanno fili depositati orizzontalmente per fissare le griglie verticali in fase di produzione, ma non si notano nell'immagine creata).\nVantaggi.\nConfrontato con il sistema shadow mask, il Trinitron taglia molto meno il segnale dato dai cannoni elettronici. I CRT creati dalla RCA negli anni '50 tagliavano circa l'85% del segnale, mentre l\"'aperture grille\" il 25%. Sul finire degli anni '80 i continui miglioramenti del sistema \"shadow mask\" permisero di eliminare del tutto questo gap.\nUn altro vantaggio dell\"'aperture grille\" fu la distanza tra i fili rimasti costantementi verticali attraverso lo schermo. Nel shadow mask la misura dei fori nella maschera \u00e8 definita dalla risoluzione richiesta dai fosfori sullo schermo, che \u00e8 costante. Ma la distanza dai cannoni elettronici ai fori; per i fosfori prossimi al centro la distanza era al minimo, negli angoli alla massima. Per assicurare che i cannoni fossero costantemente \"a fuoco\", un sistema conosciuto come \"dynamic convergence\" aggiustava costantemente il fascio elettronico che si muoveva sullo schermo. Nel Trinitron il problema fu molto semplificato, richiedendo cambiamenti solo per schermi grandi.\nPer questa ragione, Trinitron ha un'immagine pi\u00f9 definita. Il punto di forza delle vendite del Trinitron. Negli anni'90 l'elettronica di controllo in real-time della messa a fuoco della concorrenza elimin\u00f2 questo vantaggio, dando il via alla produzione di schermi piatti.\nSvantaggi.\nGli schermi Trinitron hanno fili di tungsteno che corrono orizzontalmente sull\"'aperture grille\" per prevenire lo spostamento della griglia nel tempo. Schermi di 15\" e meno, hanno un filo posizionato ad un'altezza di 2/3 dal basso. Schermi pi\u00f9 grandi hanno due fili, uno a 1/3 e l'altro a 2/3. Sono praticamente invisibili agli standard di definizione pi\u00f9 diffusi. Nei monitor, dove la risoluzione \u00e8 elevata, i fili sono spesso visibili. Questo \u00e8 uno svantaggio per la tecnologia Trinitron rispetto agli altri CRT.\nPellicola antiriflesso.\n\u00c8 un foglio di poliuretano depositato, atto a evitare riflessioni. Molto facile da danneggiare. Si pu\u00f2 rimuovere lo strato depositato interamente, utilizzando un taglierino e delle bacchette."}
{"id": "1067479", "revid": "51323", "url": "https://it.wikipedia.org/wiki?curid=1067479", "title": "Economia neo-classica", "text": ""}
{"id": "1067480", "revid": "599013", "url": "https://it.wikipedia.org/wiki?curid=1067480", "title": "Skoll (astronomia)", "text": "Skoll \u00e8 un satellite naturale minore del pianeta Saturno.\nStoria.\nSkoll \u00e8 stato scoperto da Scott Sheppard, David Jewitt e Jan Kleyna il 26 giugno 2006, grazie ad osservazioni condotte fra il 5 gennaio ed il 30 aprile dello stesso anno.\nIl satellite deve il proprio nome alla figura mitologica di Sk\u01ebll, un gigantesco lupo, gemello di Hati, secondo la mitologia norrena. Il nome \u00e8 stato assegnato ufficialmente dall'Unione Astronomica Internazionale il 29 marzo 2007; in precedenza il satellite era noto mediante la designazione provvisoria \"S/2006 S 8\"."}
{"id": "1067483", "revid": "118830900", "url": "https://it.wikipedia.org/wiki?curid=1067483", "title": "Aldo Ceccato", "text": "Biografia.\nSi \u00e8 formato al Conservatorio \"G. Verdi\" della sua citt\u00e0. In seguito , di cui \u00e8 diventato assistente all'Accademia musicale chigiana di Siena. Ha diretto alcune fra le pi\u00f9 importanti orchestre del mondo ed \u00e8 stato direttore musicale dell'Orchestra Sinfonica di Detroit (1973-1977), della Filarmonica di Amburgo (1975-1985), dell'Orchestra Filarmonica di Bergen, della Slovak Philharmonic Orchestra. Attualmente \u00e8 direttore musicale e artistico dell'orchestra filarmonica di Malaga e direttore emerito dell'orchestra \"I pomeriggi musicali\" di Milano.\nAldo Ceccato ritorna sul podio dell'Orchestra \u201cLa Verdi\u201d per un nuovo ciclo che si svolger\u00e0 durante tre anni dedicato alle composizioni di Antonin Dvorak.\nQuesto autore \u00e8 ammirato profondamente dal maestro Ceccato, che negli anni della sua permanenza nella Repubblica Ceca come Direttore Artistico dell'Orchestra Filarmonica di Brno e come Direttore ospite al Festival di Praga ha diretto sempre con grande successo, tanto da essere nominato \u201cMembro Onorario della Societ\u00e0 Dvorak\u201d di Praga.\nAldo Ceccato \u00e8 stato Direttore Artistico e Musicale dell'Orchestra \u201cI Pomeriggi di Milano dal 1999 al 2005. L'Orchestra lo ha nominato quindi Direttore Emerito. Precedentemente \u00e8 stato Direttore Artistico della Fondazione Arena di Verona, sia per la stagione sinfonica che lirica.\nInoltre \u00e8 stato per tre anni Direttore Artistico e Musicale dell'Orchestra Nazionale di Spagna a Madrid e dell'Orchestra Filarmonica di Malaga fino al 2009.\nPer dieci anni ha avuto il titolo di Generalmusikdirektor dell'Orchestra Filarmonica di Stato di Amburgo.\nPer cinque anni \u00e8 stato a capo dell'Orchestra sinfonica di Detroit oltre che dell'Orchestra Sinfonica della R.A.I. di Torino. Hanno fatto seguito le direzioni artistiche di altre due importanti formazioni sinfoniche: la Filarmonica di Bergen, Norvegia e la Radiophilharmonie di Hannover.\n\u00c8 anche Direttore Emerito dell'Orchestra Filarmonica di Stato della Moravia di Brno, con la quale ha eseguito i pi\u00f9 grandi affreschi sinfonico-corali di Franz Liszt, dirigendo l'Oratorio \u201cChristus\u201d in Vaticano nel Concerto offerto dalla Repubblica Ceca a Papa Giovanni Paolo II in occasione del Giubileo 2000.\nTutte le pi\u00f9 grandi orchestre del mondo sono state da lui dirette: la Filarmonica di Berlino, la Filarmonica di Londra, la Filarmonica di New York, la Staatskapelle di Dresda, la Filarmonica d'Israele, la N.H.K. di Tokyo, solo per citarne alcune.\nHa diretto opere al Covent Garden di Londra, al Lyric Opera di Chicago, alla Staatsoper di Vienna, al San Carlo di Napoli, all'Opera di Parigi, alla Scala di Milano.\nHa preso parte a Festival Internazionali quali Glyndenbourne, Edimburgo, Maggio Musicale Fiorentino (con la prima esecuzione in Italia della \u201cSposa sorteggiata\u201d di Busoni), Praga, Berlino e Bergen.\nCon le Orchestre della R.A.I. di Torino, di Amburgo e Bergen ha diretto i cicli completi delle Sinfonie di Beethoven, Bruckner, Mahler, Brahms, Schumann, Ciaikovskij, Schubert e Mendelssohn.\nAldo Ceccato ha condiviso meravigliose ed indimenticabili esperienze artistiche con i pi\u00f9 celebrati solisti e cantanti: Rudolf Serkin, Claudio Arrau, Maurizio Pollini, Martha Argerich, Aldo Ciccolini, Michele Campanella, John Ogdon, Radu Lupu, Rudolph Firkusny, Alfred Brendel, Augustin Anievas, Nathan Milstein, Itzak Perlman, Anne-Sophie Mutter, Pinchas Zukerman, Shlomo Mintz, Ida Haendel, Salvatore Accardo, Igor Oistrakh, Mstislav Rostropovic, Mischa Maisky, YoYo Ma, Jessye Norman, Beverly Sills, Sherril Milnes, Doris Soffel, Dietrich Fischer Diskau, Alfredo Kraus, Nikolaj Ghiaurov, Piero Cappuccilli, Ruggero Raimondi, Teresa Berganza, Nicolai Gedda e molti altri.\nSi \u00e8 prodigato alla formazione dei giovani dando loro il frutto delle sue esperienze. Durante gli anni ad Amburgo ha retto la Cattedra di Direzione d'Orchestra alla Musikhocheschule e non ha mai abbandonato l'insegnamento. Ha tenuto Corsi di Direzione d'Orchestra a Bergen, ad Hannover, a Santiago de Compostela, a Saluzzo, a Milano, a Palermo e ora a Graz. All'insegnamento Aldo Ceccato ha sempre anche affiancato conferenze in Istituzioni prestigiose, tra le quali Oxford.\nAldo Ceccato \u00e8 anche attivo come scrittore.\n\u00c8 recente la pubblicazione del volume \u201cBeethoven 2000\u201d, sulle \u201cAttualizzazioni\u201d delle Nove Sinfonie di Beethoven, con la prefazione Quirino Principe, al quale seguir\u00e0 un secondo volume che riguarder\u00e0 le altre composizioni di Beethoven: Fidelio, Egmont, le Ouvertures, La Fantasia per coro e orchestra e i Concerti per solisti e orchestra.\nDi prossima pubblicazione un Trattato sulla Direzione d'Orchestra, frutto degli insegnamenti straordinari avuti nei quattro anni a fianco di Celibidache, presso l'Accademia Chigiana.\nDella produzione discografica di Aldo Ceccato ricordiamo la registrazione, con l'Orchestra Filarmonica di Malaga, per la Casa discografica \u201cLa Bottega Discantica\u201d delle musiche di scena per il \u201cMercante di Venezia\u201d composte da Victor de Sabata con il titolo \u201cAffreschi musicali\u201d per l'inaugurazione della prima Biennale di Venezia nel 1934.\nHa inoltre inciso con i \u201cPomeriggi musicali\u201d la Nona Sinfonia di Beethoven e, prima incisione in Italia, la Missa Solemnis di Beethoven, sempre per \u201cLa Bottega Discantica\u201d.\nCon la Filarmonica di Londra ha registrato per Hyperion i tre Poemi Sinfonici di Victor de Sabata, Juventus, Gethsemani, la Notte di Platon.\nTra le altre sue incisioni, il ciclo completo dei Concerti per Piano e Orchestra con Aldo Ciccolini e l'Orchestra dei \u201cPomeriggi Musicali\u201d per la FRAME.\nOnorificenze.\nAldo Ceccato \u00e8 Accademico di Santa Cecilia, \u00e8 Doctor Honoris Causa della Eastern Michigan University. Ha anche ricevuto dal Senato di Amburgo la \"Medaglia Brahms\", una delle pi\u00f9 alte onorificenze culturali tedesche. Il Comune di Milano gli ha conferito la Medaglia d'Oro per benemerenze civiche e culturali. Recentemente ha ricevuto il Premio Mozart dal Mozarteum Argentino."}
{"id": "1067486", "revid": "1983214", "url": "https://it.wikipedia.org/wiki?curid=1067486", "title": "Mannini", "text": ""}
{"id": "1067489", "revid": "36426", "url": "https://it.wikipedia.org/wiki?curid=1067489", "title": "Via de' Macci", "text": "Via de' Macci si trova a Firenze, tra via San Giuseppe e piazza Sant'Ambrogio. Lungo il tracciato si innestano: via dei Conciatori, via Ghibellina, via dell'Agnolo, via Mino, via Andrea del Verrocchio.\nStoria.\nI Macci erano una ricca famiglia ghibellina che aveva le sue case e torri presso via Calzaiuoli attorno a Orsanmichele; confiscati tutti loro beni durante le lotte politiche tra guelfi e ghibellini, essi si ritirarono in questa zona, al tempo tra le pi\u00f9 povere del centro di Firenze, dove Caio Macci vi aveva fondato l'ospedale e convento di San Francesco al Tempio de' Macci, nel 1335, in memoria del padre Francesco. L'ospedale e il convento furono affidati alle Clarisse e qui vi trovarono asilo le \"malmaritate\", cio\u00e8 le vedove, o le donne abbandonate dal marito, o sposate a uomini che non potevano mantenerle, come gli invalidi o i carcerati.\nPrima di prendere il nome attuale la strada aveva tre diverse intitolazioni: nel tratto fra piazza Sant'Ambrogio e via Ghibellina, si chiamava via dei Pentolini, a causa di un'osteria che aveva per insegna una frasca a cui erano attaccati dei pentolini, usati dall'oste per vendere la mostarda; tra via dell'Agnolo e via Ghibellina si chiamava via Malborghetto, per la presenza delle case misere della popolazione pi\u00f9 povera della citt\u00e0; tra via Ghibellina e via San Giuseppe infine ebbe vari nomi: via del Crocifisso, per via di una croce dipinta sul muro di una casa, poi via dei Bucciai (dei conciatori delle pelli, che vi lavoravano e abitavano) e poi divenne, dopo la fondazione dell'ospedale, via San Francesco.\nIl riferimento al Tempio presente nel nome dello spedale \u00e8 da riferirsi al fatto che l'attuale via San Giuseppe, dove termina via de' Macci, in antichit\u00e0 si chiamava via del Tempio, probabilmente derivato dal nome dell'antico spedale presente nella via e gestito dall'Ordine Templare. L'oratorio che ne faceva parte, dopo la soppressione del 1307, pass\u00f2 alla Compagnia di Santa Maria della Croce al Tempio verso il 1347 (anno di fondazione della Compagnia) diventando prima sede della Compagnia stessa. Gli edifici di questo ospedale, gestito poi dalla Compagnia, si affacciavano anche in via de' Macci.\nNella pianta di Firenze delineata da Ferdinando Ruggieri nel 1731, se ancora \u00e8 presente la titolazione di via dei Pentolini tra via dell'Agnolo e la piazza di Sant'Ambrogio, il restante tratto appare gi\u00e0 unificato sotto la denominazione di via de' Macci. Per quanto riguarda le trasformazioni subite nel tempo si ricorda come l'apertura delle vie Mino e Andrea del Verrocchi sia moderna, funzionale a collegare la strada con l'ugualmente recente piazza Lorenzo Ghiberti e il mercato di Sant'Ambrogio, con espropri avviati nel 1867 e lavori eseguiti entro il 1873.\nDescrizione.\nLa via - in ragione di questa sua storia - mantiene ancora carattere residenziale popolare, per quanto negli ultimi decenni la popolazione residente sia andata decrescendo a indicare un tenore e una qualit\u00e0 di vita decisamente migliorate rispetto ai dati del periodo precedente (si valuti come lo Stradario Storico e Amministrativo del Comune del 1913 riporti in questa via una popolazione di ben 1329 abitanti).\nEdifici.\nZona di residenza popolare, via de' Macci non si distingue in generale per gli edifici, i quali per\u00f2 presentano spesso memorie dei loro antichi proprietari, spesso istituti religiosi della zona. Gli edifici con voce propria hanno le note bibliografiche nella voce specifica. Nell'edilizia semplice e popolare della strada si distinguono numerose abitazioni con pietrino e altri segni, che ne ricordano gli antichi possedimenti. \nLapidi.\nLa via \u00e8 ricca di targhe.\nAl n. 11 rosso \u00e8 ormai illeggibile una vecchia targa dei Signori Otto, nota tuttavia da trascrizioni:\nPer esteso: \u00abL'illustrissimo e revrendissimo monsignor arcivescovo proibisce che nessuno ardisca sotto pena di lire 25 fare immondizie di sorta alcuna vicino al monastero di san Francesco a braccia 200\u00bb\nSulla facciata dell'ex convento di San Francesco de' Macci, sopra un antico stemma dei Macci, si trova l'iscrizione latina:\nUn'altra targa ricorda l'alluvione del 3 novembre 1844, mentre un'altra, all'angolo con via dell'Agnolo, ricorda la piena del 1966:\nIl canto con via Ghibellina si chiama \"Canto alla Mela\" ed \u00e8 segnalato oltre che dalla normale lapide di segnaletica stradale, anche da un piccolo bassorilievo, forse cinquecentesco, dove \u00e8 scritto \"mela\" e vi \u00e8 una raffigurazione del frutto e di racemi con foglie. Qui si radunavano i \"sudditi\" del \"Duca della Mela\", uno degli altisonanti titoli dei capi della Potenze festeggianti, brigate cittadine che organizzavano feste, competizioni e divertimenti. Il particolare nbome del canto derivava da un antico tabernacolo della \"Madonna col Bambino\" che reggeva tra le mani una mela.\nSull'angolo di via de' Macci con Borgo La Croce, sulla piazza Sant'Ambrogio, vi \u00e8 il tabernacolo di Sant'Ambrogio, in terracotta smaltata riconducibile a Giovanni della Robbia, recante l'iscrizione in ricordo del passaggio di papa Pio VII, (1742-1823), per Firenze, nel maggio del 1805.\nTabernacoli.\nFrancesco Bocchi, nelle \"Bellezze della citt\u00e0 di Firenze\", ricordava in testa a questa via un tabernacolo con una \"Deposizione\" di Francesco Salviati, opera di cui non si ha altra traccia. Parimenti sparito \u00e8 il tabernacolo della \"Madonna col Bambino e una mela\", che d\u00e0 il nome al Canto alla Mela.\nSulla strada restano oggi piccolissime edicole, legate alla devozione popolare pi\u00f9 minuta. Una di queste, con un tondo robbiano della \"Madonna col Bambino\", fornito di portalanterna in ferro battuto, si trova vicino a piazza Sant'Ambrogio, al 75, dirimpetto all'edificio del pi\u00f9 noto tabernacolo di Sant'Ambrogio. Un'altra nicchietta si trova invece al 74, vicino all'angolo con via dell'Agnolo, ed ha una terracotta smaltata con la \"Madonna dei dolori\" della Manifattura Ginori riferibile al XIX secolo.\nIn antichit\u00e0 era presente un tabernacolo all'incrocio fra via de' Macci e via San Giuseppe con un'immagine della \"Madonna\". Secondo il Fioretti la Vergine del tabernacolo si riferisce alla Maria Vergine del Giglio che indusse la formazione della Compagnia di Santa Maria della Croce al Tempio. Oggi di questo tabernacolo non rimane pi\u00f9 traccia."}
{"id": "1067495", "revid": "228587", "url": "https://it.wikipedia.org/wiki?curid=1067495", "title": "Trattati di Togoville", "text": "I Trattati di Togoville furono degli accordi diplomatici firmati a Togoville nel sud del Togo il 5 luglio 1884. Gli accordi, firmati dopo il Congresso di Berlino tra l'esploratore tedesco Gustav Nachtigal e il capo delle trib\u00f9 locali Mlapa III, consegnarono alla Germania la zona costiera tra il Benin francese e la Costa d'Oro (oggi Ghana) britannica. La nuova colonia venne chiamata Togoland, dal nome della citt\u00e0 nel quale vennero stipulati gli accordi."}
{"id": "1067498", "revid": "122989743", "url": "https://it.wikipedia.org/wiki?curid=1067498", "title": "Championship (Irlanda del Nord)", "text": "La Championship, precedentemente nota come \"Irish First Division\" e \"IFA Intermediate League\" (dal 2004), \u00e8 la seconda divisione del campionato nordirlandese di calcio ed \u00e8 posto sotto l'egida della Northern Ireland Football League, che dal 2013 ne ha rilevato l'organizzazione della Irish Football Association.\nDal 1995 al 2003 il calcio \"senior\" nordirlandese era diviso in due divisioni (la Irish League Premier Division e la First Division). Nel 2003, con la creazione della Irish Football Association, fu istituita una prima divisione di 16 club, nota come Irish Premier League. Successivamente, nella stagione 2008-2009, \u00e8 stata attuata una nuova riforma che ha portato alla creazione di una massima serie denominata Premiership, e di una seconda divisione chiamata Championship.\nSquadre 2021-2022.\nSquadre partecipanti alla stagione 2021-2022."}
{"id": "1067512", "revid": "287204", "url": "https://it.wikipedia.org/wiki?curid=1067512", "title": "Pietro De Maria", "text": "Ha studiato con Gino Gorini a Venezia e con Maria Tipo al conservatorio di Ginevra. Nel 1990 riceve il premio della critica al Concorso internazionale \u010cajkovskij di Mosca; successivamente vince i concorsi Dino Ciani (1990) e G\u00e9za Anda (1994). Nel 1997 gli \u00e8 stato assegnato il Premio Mendelssohn ad Amburgo. Svolge un'intensa attivit\u00e0 concertistica, ospite nei maggiori centri europei e americani.\nNella sua intensa attivit\u00e0 concertistica ha suonato con alcune tra le pi\u00f9 importanti orchestre del mondo dirette tra gli altri da Roberto Abbado, Gary Bertini, Chung Myung-whun, Vladimir Fedoseev, Daniele Gatti, Eliahu Inbal, Marek Janowski, Ton Koopman, Peter Maag, Gianandrea Noseda, Corrado Rovaris, Yutaka Sado, S\u00e1ndor V\u00e9gh.\nGrande importanza ha dato anche alla musica da camera, collaborando ad esempio con Enrico Dindo, Massimo Quarta, il Quartetto di Venezia, il Quartetto Fon\u00e8.\nPietro De Maria \u00e8 Accademico di Santa Cecilia, e insegna al Mozarteum di Salisburgo.\nDiscografia.\nHa inciso le tre sonate op. 40 di Muzio Clementi per la Naxos e l'integrale delle opere di Ludwig van Beethoven per violoncello e pianoforte con Enrico Dindo per la Decca Records. \u00c8 il primo pianista italiano ad aver eseguito pubblicamente l'integrale della produzione pianistica di Fryderyk Chopin in sei concerti, registrata per la Decca, a partire dal marzo 2007.\nDal 2012 \u00e8 impegnato in un progetto bachiano con l'esecuzione e la registrazione dei due libri del Clavicembalo ben temperato e delle Variazioni Goldberg.\n Fantasie, 2013 Brilliant \n Classics."}
{"id": "1067519", "revid": "101172320", "url": "https://it.wikipedia.org/wiki?curid=1067519", "title": "Maschera di separazione", "text": "La maschera di separazione \u00e8 una griglia utilizzata in alcuni schermi a tubo catodico ed interposta prima dei fosfori dello schermo, in modo da poter delineare con maggiore precisione i diversi fosfori ed evitare l'illuminazione di un fosforo sbagliato.\nTecnologie.\nEsistono tre principali tecnologie:\nShadow mask.\nQuesta tecnologia, inventata verso la fine degli anni '30, \u00e8 caratterizzata dall'uso di una griglia con fori circolari o quadrati, disposti in modo equidistante dagli altri colori, quindi un fosforo rosso non sar\u00e0 mai adiacente ad un secondo fosforo rosso, ecc, per via della sua caratteristica nella disposizione dei fosfori, permette la maggiore densit\u00e0 di pixel e precisione nell'illuminazione dello stesso (si riduce la possibilit\u00e0 d'illuminare un fosforo sbagliato).\nAperture grille.\nAperture grille (griglia verticale) \u00e8 caratterizzata dalla presenza di una griglia di sottili fili verticali interposta tra i cannoni elettronici e i fosfori dello schermo. I singoli rettangoli di colore primari sono disposti su file continue verticali, con distanze minime, generando immagini dai colori pi\u00f9 brillanti degli schermi con tecnologia shadow mask.\nGli schermi aperture grille hanno una curvatura solamente in senso orizzontale (come una sezione di cilindro), a differenza degli shadow mask che sono caratterizzati da una curvatura sferica. Questa caratteristica permette di sviluppare schermi \"flat\", cio\u00e8 'piatti', annullando anche la curvatura orizzontale.\nLa tecnologia aperture grille \u00e8 stata sviluppata dalla Sony negli anni sessanta ed introdotta per la prima volta negli schermi Trinitron. Successivamente, allo scadere del brevetto, \u00e8 stata adottata anche da altre marche, come la Mitsubishi con la sua linea di schermi DiamondTron (riprendendo il suffisso -tron dei Trinitron).\nCromaclear.\nQuesta tecnologia, inventata da NEC verso gli anni '90, unisce i vantaggi della tecnica Shadow mask e Aperture grille, in particolar modo la maggiore omogeneit\u00e0 luminosa dell'immagine."}
{"id": "1067521", "revid": "38120", "url": "https://it.wikipedia.org/wiki?curid=1067521", "title": "Una Top Model nel mio letto", "text": ""}
{"id": "1067522", "revid": "76963", "url": "https://it.wikipedia.org/wiki?curid=1067522", "title": "Rob Pike", "text": "\u00c8 conosciuto per il suo contributo al linguaggio di programmazione Go e il suo lavoro presso i Bell Labs, dove ha fatto parte della squadra di sviluppo di Unix e venne coinvolto nella creazione dei sistemi operativi Plan 9 e Inferno, e del linguaggio di programmazione Limbo.\nRob Pike \u00e8 un Distinguished Engineer di Google, Inc. Si occupa di sistemi distribuiti, data mining, linguaggi di programmazione e strumenti di sviluppo software. Pi\u00f9 di recente \u00e8 stato un co-designer e sviluppatore del linguaggio di programmazione Go. Prima di Google, Rob era un membro della Scienze Computing Research Center presso i Bell Labs, il laboratorio che ha sviluppato Unix. Mentre era l\u00ec, ha lavorato in computer grafica, interfacce utente, lingue, programmazione concorrente, e sistemi distribuiti.\nTra gli innumerevoli programmi a cui lavor\u00f2, si ricordano: \nCon Brian Kernighan \u00e8 stato coautore di \"The Practice of Programming\" e \"The Unix Programming Environment\", mentre con Ken Thompson ha creato lo standard UTF-8.\nPer scherzo Pike sostiene di aver vinto la medaglia d'argento olimpica 1980 in Archery.\nCittadino canadese, \u00e8 sposato con Ren\u00e9e French ed attualmente lavora per Google."}
{"id": "1067529", "revid": "339392", "url": "https://it.wikipedia.org/wiki?curid=1067529", "title": "Nihon H\u014ds\u014d Ky\u014dkai", "text": ""}
{"id": "1067537", "revid": "121978314", "url": "https://it.wikipedia.org/wiki?curid=1067537", "title": "Garry Shider", "text": "Biografia.\nInfanzia.\nJimi Hendrix, The Temptations ed altri ispirarono le sue scelte musicali, e da ragazzino cominci\u00f2 anche a cantare con artisti gospel dell'epoca. A dieci anni e con l'aiuto del padre Jesse, Garry e i suoi fratelli affiancarono musicisti come Shirley Caesar, The Five Blind Boys ed The Mighty Clouds of Joy. \nViaggio in Canada.\nA sedici anni, insieme all'amico Cordell \"Boogie\" Mosson si trasfer\u00ec in Canada. L\u00ec i due diventarono componenti del gruppo funk/rock United Soul, o \"U.S.\". \nGarry conobbe anche George Clinton, in una barberia di Plainfield, dove con i suoi amici riuniva i giovani della zona e cantava per i clienti canzoni doo-wop. All'epoca George viveva a Toronto, ed inizi\u00f2 ad ascoltare anche gli \"United Soul\". Dopo aver visto Garry a suonare con il gruppo, decise subito di chiamarlo per il suo progetto P-Funk.\nCarriera musicale.\nShider divenne membro dei Funkadelic, apparendo su molti dei loro album pi\u00f9 celebri. Tra i suoi brani si fanno ricordare \"Cosmic Slop,\" to \"Getting to Know You\" e \"One Nation\". Fu anche couatore del singolo \"Atomic Dog\", e non solo per questo lavoro ebbe numerosi premi. \nSuon\u00f2 la chitarra in alcuni dei primi album di Bootsy Collins solista, e collabor\u00f2 pi\u00f9 volte anche come coautore dei testi e produttori. \u00c8 stato citato tre volte sulla rivista Guitar Player Magazine, ed anche sull'edizione giapponese. Nel 1997 \u00e8 stato incluso nella Rock and Roll Hall of Fame, con gli altri P-Funk. Ha lavorato anche Who's Who in Music, in una raccolta di Paul Shaffer (dal gruppo di David Letterman), e nell'album dei The Black Crowes \"Three Snakes and One Charm\" (1996). \nShider \u00e8 apparso numerose volte anche in programmi televisivi come \"Saturday Night Live\", \"The Late Show with David Letterman\", \"The Arsenio Hall Show\", \"New York Undercover\" e \"The Tonight Show\", e nei film \"P.C.U.\" e \"La notte prima\", con colonne sonore in parte realizzate dallo stesso Garry. Con Sean Penn ha interpretato \"Bad Boys\".\nGarry ha ricevuto nomine ai Grammy per \"Stomp\", di Kirk Franklin, che usa come propria ispirazione \"One Nation\" e che fu premiata ai Dove gospel awards come canzone dell'anno.\n\u00c8 scomparso nel 2010 all'et\u00e0 di 56 anni a causa di un tumore a cervello e polmoni."}
{"id": "1067539", "revid": "287204", "url": "https://it.wikipedia.org/wiki?curid=1067539", "title": "Dave Kushner", "text": "Carriera.\nHa suonato in gruppi come Wasted Youth, Infectious Grooves, Electric Love Hogs, Cyco Miko, Zilch e Loaded. Ricordato anche per essere stato chitarrista dei Velvet Revolver.\nIn \"Black Daze\" (1988), ultimo album dei Wasted Youth, suon\u00f2 anche il basso. Circa un anno dopo lasci\u00f2 la band. In seguito si un\u00ec agli Infectious Grooves, progetto collaterale dei Suicidal Tendencies, per il primo album \"The Plague That Makes Your Booty Move...It's the Infectious Grooves\" (1991).\nNel 1992 Kushner pass\u00f2 agli Electric Love Hogs, che pubblicarono un disco per l'etichetta London Records. Furono in concerto con gli L.A. Guns negli Stati Uniti, e con gli Ugly Kid Joe in Gran Bretagna. Dopo tre anni di pausa, Kushner registr\u00f2 insieme a Cyco Miko (alias Mike Muir) l'album \"Lost My Brain! (Once Again)\". Per nove mesi fu anche nei Danzig, ma con loro sostenne un loro concerto al Whisky a Go Go. Inoltre lavor\u00f2 ad alcuni brani nella raccolta dei Suicidal Tendencies \"Friends &amp; Family, Vol. 1\", pubblicata nel dicembre del 1997.\nNel 1998 il gruppo hard rock Zilch, fondato dal giapponese Hide dopo lo scioglimento dei suoi X Japan, registr\u00f2 il disco d'esordio \"3.2.1\" ed accompagn\u00f2 in tour negli Stati Uniti Marilyn Manson. Dopo l'uscita dell'album in Giappone, Hide fu per\u00f2 trovato morto nella sua stanza d'albergo, e la pubblicazione di \"3.2.1\" negli USA fu sospesa. Gli altri Zilch sostennero altri tour in patria con vari musicisti statunitensi, in memoria del cantante. L\u00ec Kushner incontr\u00f2 Duff McKagan, in concerto con i Loaded, e da allora sono amici e collaboratori.\nNella primavera del 2002 Kushner si un\u00ec ai Loaded, sostituendo l'ex chitarrista Mike Squires. Alla fine dello stesso anno il gruppo si prese una pausa, e Duff inizi\u00f2 a lavorare con i Velvet Revolver, a cui a dicembre si sarebbe aggregato anche Dave come chitarrista ritmico."}
{"id": "1067542", "revid": "104485", "url": "https://it.wikipedia.org/wiki?curid=1067542", "title": "Governo della Francia", "text": "Il governo della Francia \u00e8 uno dei due organi del potere esecutivo francese. Esso determina e conduce la politica della nazione.\nComposizione.\nI membri del governo sono divisi in un preciso ordine gerarchico di cui non esiste alcuna traccia scritta:\nI ministri delegati e i segretari di Stato non partecipano al Consiglio dei ministri (gabinetto di governo), salvo i casi in cui la loro presenza sia richiesta dall'ordine del giorno.\nL'incarico di ministro \u00e8 incompatibile con una serie di attivit\u00e0 professionali. Il divieto di cumulo delle cariche riguarda attivit\u00e0 private e la maggior parte degli incarichi pubblici compreso il mandato parlamentare. Tutto ci\u00f2 per evitare pressioni o influenze esterne sui ministri e per permettere loro di dedicarsi a tempo pieno al loro ministero. Si possono per\u00f2 mantenere le cariche locali, anche se la decisione di Lionel Jospin d'imporre uno stretto divieto di cumulo ha fatto giurisprudenza.\nCompetenze.\nAl Governo spetta \"determinare e condurre la politica della nazione\", secondo quanto stabilisce l'articolo 20 della Costituzione del 1958. La definizione delle politiche e degli obiettivi governativi si traduce nella elaborazione di progetti di legge e di decreti. Tutti i progetti di legge cos\u00ec come alcuni tipi di decreti vanno approvati dal Consiglio dei ministri. Infatti \u00e8 nel Consiglio dei ministri che il governo definisce collettivamente la sua politica e stabilisce le misure necessarie per porle in atto. L'azione governativa appare qui in una delle sue dimensioni fondamentali: la collegialit\u00e0. L'azione del governo si avvale dell'esercito e della pubblica amministrazione, di cui determina l'orientamento.\nFunzionamento.\nIl Consiglio dei ministri si riunisce ogni mercoled\u00ec mattina sotto la presidenza del Presidente della Repubblica, quest'organismo incarna la collegialit\u00e0 del lavoro del governo. Ma gran parte del lavoro si svolge altrove, nei singoli ministeri e nelle riunioni, comitati o Consigli interministeriali. Peraltro, l'intervento del Primo Ministro o dei suoi collaboratori durante le varie riunioni garantisce l'efficacia e la coerenza delle misure e delle decisioni che vi vengono prese."}
{"id": "1067543", "revid": "1632387", "url": "https://it.wikipedia.org/wiki?curid=1067543", "title": "A Fistful of Alice", "text": "A Fistful of Alice \u00e8 un live album di Alice Cooper, pubblicato nel giugno 1997 per l'Etichetta discografica Angel Records.\nIl Disco.\nFu registrato nel 1996 al club \"Cabo Wabo\" di Sammy Hagar, a Cabo San Lucas (Messico).\nSlash, ex chitarrista dei Guns N' Roses, suon\u00f2 in alcuni brani. Cooper disse che la canzone \"Desperado\" fu scritta per ricordare Jim Morrison, morto nel 1971 (un anno prima che fosse scritta). Vi sono anche le partecipazioni di Rob Zombie, alle parti vocali, e di Sammy Hagar alla chitarra. Il brano \"Is Anyone Home\" fu registrato in studio. Alla traccia partecip\u00f2 il chitarrista degli Icon Dan Wexler."}
{"id": "1067546", "revid": "599013", "url": "https://it.wikipedia.org/wiki?curid=1067546", "title": "Christian Lell", "text": "Carriera.\nClub.\nProdotto del vivaio del Bayern, gioc\u00f2 con la squadra riserve nella Regionalliga Sud dal 2001 al 2004. Debutt\u00f2 in Bundesliga il 4 ottobre 2003 in una partita contro l' e nella stagione 2003-2004 collezion\u00f2 altre tre presenze in campionato. Fu poi mandato in prestito al Colonia, con cui gioc\u00f2 dal 2004 al 2006, prima di fare ritorno al Bayern Monaco per la stagione 2006-2007.\nIl 23 giugno 2010 passa all'Hertha Berlino, col quale sottoscrive un contratto sino al 2013. Il 27 gennaio 2012 rinnova il suo contratto con l' fino al 2016.\nNazionale.\nLell ha rappresentato la Germania Under-20 al Campionato del mondo di categoria del 2003.\nStatistiche.\nPresenze e reti nei club.\n\"Statistiche aggiornate al 24 novembre 2013.\""}
{"id": "1067550", "revid": "113703601", "url": "https://it.wikipedia.org/wiki?curid=1067550", "title": "Fernando Liuzzi", "text": "Biografia.\nDi origine ebraica, studi\u00f2 al Liceo \"Padre Martini\" di Bologna, allora presieduto da Giuseppe Martucci. Studi\u00f2 pianoforte e composizione con Guido Alberto Fano a Bologna e con Felix Mottl e Max Reger a Monaco di Baviera. Ottenne nel 1908 il diploma di composizione presso il Conservatorio di Parma.\nScrisse un importante raccolta di saggi di Estetica della Musica. Docente in varie universit\u00e0 italiane, ebbe uno spiccato interesse per la musica medioevale: in particolare cur\u00f2 l'edizione del Laudario di Cortona. Autore di diversi lavori per pianoforte e musica da camera, in particolare una sonata per violino e pianoforte e diverse liriche per canto e pianoforte. Cognato di Mario Castelnuovo-Tedesco."}
{"id": "1067552", "revid": "974994", "url": "https://it.wikipedia.org/wiki?curid=1067552", "title": "Monumento a Giuseppe De Nava", "text": "Il Monumento a Giuseppe De Nava sorge al centro dell'omonima piazza di Reggio Calabria, di fronte al Museo Nazionale della Magna Grecia, all'estremit\u00e0 nord del corso Garibaldi.\nIl monumento, opera dello scultore Francesco Jerace, artista polistenese fu eretto nel 1936.\n\u00c8 costituito da una statua marmorea, che raffigura lo statista reggino Giuseppe De Nava, posta su un alto basamento istoriato con altorilievi che propongono nella parte pi\u00f9 in basso scene di lavoro. Nella parte pi\u00f9 in alto, poco sotto la statua, sono raffigurati i due stemmi reggini:\nSui laterali del basamento vi sono due fontane, entrambe dal viso di donna con in basso due grandi conchiglie e pi\u00f9 gi\u00f9, sotto di queste, due ampie vasche.\nLa figura del De Nava, scolpita con lo sguardo fiero, il piede sinistro e la mano destra in avanti, rappresenta la riconoscenza del popolo reggino per l'alto senso morale e per le eccezionali doti umane che il De Nava, giurista, uomo politico e accanito difensore dei diritti della sua gente, dimostr\u00f2 fino al giorno della propria morte, lasciando alla sua citt\u00e0 la ricca ed importante biblioteca e la propria casa."}
{"id": "1067555", "revid": "38275", "url": "https://it.wikipedia.org/wiki?curid=1067555", "title": "FN Minimi/M249", "text": ""}
{"id": "1067563", "revid": "201394", "url": "https://it.wikipedia.org/wiki?curid=1067563", "title": "Dainamaita", "text": "Dainamaita \u00e8 un album in studio del gruppo musicale italiano Casino Royale, pubblicato nel 1993 dalla Black Out.\nTracce.\nTesti e musiche dei Casin\u00f2 Royale, eccetto dove indicato. Arrangiamenti dei Casin\u00f2 Royale e di Michele Renauro."}
{"id": "1067565", "revid": "34971", "url": "https://it.wikipedia.org/wiki?curid=1067565", "title": "Limbo (linguaggio)", "text": "Limbo \u00e8 un linguaggio di programmazione progettato per sistemi distribuiti ed usato nelle applicazioni di Inferno. Venne creato presso i Bell Labs da Sean Dorward, Phil Winterbottom e Rob Pike.\nIl compilatore Limbo produce codice oggetto multipiattaforma, che viene interpretato dalla macchina virtuale Dis o compilato prima dell'esecuzione per migliorarne le prestazioni.\nL'approccio alla concorrenza \u00e8 stato ispirato dal Communicating Sequential Processes di C.A.R. Hoare.\nTra le sue funzioni spiccano:\nEsempio di programma.\nHello world.\nIl seguente esempio di programma stampa il testo \"Hello world\"."}
{"id": "1067573", "revid": "125973792", "url": "https://it.wikipedia.org/wiki?curid=1067573", "title": "Virtual Console", "text": " \u00e8 stato un servizio di distribuzione digitale per le console videoludiche di Nintendo; attivato il 19 novembre 2006, il servizio \u00e8 stato disponibile su Nintendo Wii, Nintendo Wii U e Nintendo 3DS fino al 30 gennaio 2019.\nTramite il Canale Wii Shop o il Nintendo eShop era possibile scaricare videogiochi originalmente sviluppati per console di Nintendo del passato (Nintendo Entertainment System, Super Nintendo Entertainment System, Nintendo 64 e Nintendo Game Boy) e giocarli su piattaforme pi\u00f9 recenti.\nVirtual Console faceva parte del programma di Nintendo per contrastare la pirateria informatica."}
{"id": "1067579", "revid": "1305772", "url": "https://it.wikipedia.org/wiki?curid=1067579", "title": "Lucio Scribonio Libone", "text": ""}
{"id": "1067580", "revid": "3082", "url": "https://it.wikipedia.org/wiki?curid=1067580", "title": "Lucio Scribonio Libo", "text": ""}
{"id": "1067581", "revid": "110157", "url": "https://it.wikipedia.org/wiki?curid=1067581", "title": "Live in Europe (Rory Gallagher)", "text": "Live in Europe, pubblicato nel 1972, \u00e8 il terzo album realizzato da Rory Gallagher e contiene registrazioni di pezzi live eseguiti durante i vari tour fatti in Europa.\nTracce.\nLe tracce 7 ed 8 non risultavano nella versione originale dell'album ma sono state inserite in seguito.\nNel 1991 \u00e8 stata pubblicata una versione rimasterizzata di questo album integrata con un altro live, \"Stage Struck\"... ci troviamo di fronte al cosiddetto \"Live In Europe/Stage Stuck\"\nL'album.\nQuesto album \u00e8 considerato da molti una pietra miliare della discografia di Rory Gallagher che ha saputo dare il meglio di s\u00e9 proprio durante le esibizioni live.\nLo stesso Rory aveva pi\u00f9 volte detto che quando registrava i suoi album studio non riusciva a infondere quell'energia che riusciva a trasmettere quando suonava dal vivo, proprio per questo cerc\u00f2 di produrre pi\u00f9 album live possibili (e anche dopo la sua morte ne sono stati pubblicati molti).\nNel Live In Europe molti fan hanno intravisto le versioni definitive delle loro canzoni preferite, proprio per l'energia e il sound che \u00e8 riuscito a infondere."}
{"id": "1067583", "revid": "1318658", "url": "https://it.wikipedia.org/wiki?curid=1067583", "title": "Yakushima", "text": " \u00e8 un'isola che fa parte dell'arcipelago delle Isole \u014csumi, si trova a sud di Ky\u016bsh\u016b, nella prefettura di Kagoshima, in Giappone. Si estende su una superficie di circa 500 chilometri quadrati ed ospita una popolazione di circa 15.000 abitanti. L'isola di Yakushima \u00e8 separata dall'isola di Tanegashima per mezzo dello stretto chiamato Yakushima Kaiky\u014d. Il punto pi\u00f9 elevato di Yakushima \u00e8 il Miyanoura-dake, che si eleva per 1.935 metri sul livello del mare. L'isola \u00e8 coperta da una fitta foresta, famosa per le piante di cryptomeria (chiamate col nome di \"sugi\" in Giappone) e di rododendro.\nL'isola ospita una delle due subpopolazioni (2500-3500 esemplari) di una specie di pino rara, \"Pinus amamiana\".\nCi\u00f2 che resta di quest'antica foresta \u00e8 stato inserito nel 1993 nell'elenco dei Patrimoni dell'umanit\u00e0 dell'UNESCO. Gi\u00e0 dal 1993 era stata dichiarata riserva della biosfera Un detto popolare sostiene che qui piove per \"35 giorni al mese\": in effetti le statistiche dicono che questo \u00e8 uno dei luoghi con le pi\u00f9 frequenti ed intense precipitazioni del mondo, con fenomeni che assommano fra i 4 e i 10 metri l'anno. La stagione delle piogge \u00e8 concentrata in primavera ed estate, spesso accompagnata da frane e smottamenti, mentre nel resto dell'anno si possono avere anche alcuni periodi relativamente secchi. Yakushima \u00e8 il luogo pi\u00f9 meridionale del Giappone in cui si verifichino precipitazioni nevose, che soprattutto nella zona montuosa possono accumularsi per mesi prima di sciogliersi, mentre la temperatura dell'oceano non scende mai al di sotto dei 19 gradi.\nLa foresta dell'isola \u00e8 meta di un grande numero di turisti, circa 300.000 all'anno. Si dice che abbia ispirato l'ambientazione del film d'animazione \"Princess Mononoke\", di Hayao Miyazaki. La foresta appare anche nel film \"Mothra\" del 1996.\nYakushima \u00e8 stato un centro per la ricerca sui veicoli a cella a combustibile di idrogeno della Honda. L'elettricit\u00e0 prodotta sull'isola viene per il 50% da fonti idroelettriche e una piccola parte di essa \u00e8 stata usata per produrre idrogeno nel corso di un esperimento condotto dall'universit\u00e0 di Kagoshima."}
{"id": "1067593", "revid": "436907", "url": "https://it.wikipedia.org/wiki?curid=1067593", "title": "Elvis Presley (album)", "text": "Elvis Presley \u00e8 il primo album di Elvis Presley. Il 33 giri fu pubblicato in Italia dalla RCA Italiana nel dicembre 1956 con numero di catalogo A12P 0031; venne ristampato nel 1962 con un nuovo numero di catalogo (LPM 1254). In Gran Bretagna l'album venne pubblicato con il titolo \"Rock'n'Roll\". L'edizione italiana verr\u00e0 distribuita fino al 1966 con una diversa compilazione, i pezzi Blue Moon e I'll never let you go, furono sostituiti dalle canzoni Hound Dog e Don't Be Cruel. Solo a partire dalla ristampa italiana del 1974 la compilazione fu quella dell'edizione americana.\nDescrizione.\nDelle dodici canzoni che lo compongono, cinque vennero registrate alla \"Sun Records\" e le restanti 7 nella seduta di registrazione del gennaio 1956 a New York per la RCA.\nLa foto di copertina venne accreditata a \"Popsie\", lo pseudonimo del fotografo William S. Randolph, mentre altre quattro immagini di Elvis erano riportate sul retro del disco. Le prime copie di questa pubblicazione avevano la scritta \"Elvis\" di color rosa chiaro mentre nelle successive il rosa era pi\u00f9 scuro.\n\"Elvis Presley\" fu il primo album nella storia della discografia a vendere oltre un milione di copie, anche se la certificazione del disco d'oro della RIAA avvenne solo il 1\u00ba novembre 1966 e del disco di platino nel 2011.\nL'LP entr\u00f2 nella classifica \"Best-Selling Pop Albums\" di Billboard all'11\u00ba posto. Nel giro di 6 settimane raggiunse la vetta ove rimase per 10 week end consecutivi.\nLa permanenza totale nella classifica americana fu di 49 settimane.\nLa copertina dell'album \"London Calling\" dei The Clash \u00e8 una citazione di questo album.\nTracce.\nLato A:\nLato B:\nBonus track ristampa 2005"}
{"id": "1067601", "revid": "121432922", "url": "https://it.wikipedia.org/wiki?curid=1067601", "title": "Lucio Scribonio Libone (console 34 a.C.)", "text": "Biografia.\nLa prima menzione di Libone lo presenta nel 56 a.C., nel ruolo di tribuno, che sostiene il punto di vista di Pompeo riguardo agli affari d'Egitto concernenti Tolomeo Aulete. Allo scoppio della guerra civile del 49 a.C., Libone si schier\u00f2 dalla parte di Pompeo, ricevendo il comando dell'Etruria: dovette per\u00f2 allontanarsi dalla regione, a causa della rapida avanzata di Gaio Giulio Cesare che aveva il sostegno delle popolazioni, e si rec\u00f2 a \"Brundisium\", dove era raccolto l'esercito di Pompeo. Qui fu raggiunto da un suo caro amico, Gaio Caninio Rebilo, che era stato inviato da Cesare per tentare un abboccamento con Pompeo in vista di una riconciliazione, ma la negoziazione non ebbe risultati rilevanti.\nLibone accompagn\u00f2 Pompeo in Grecia; assieme a Marco Ottavio ricevette il comando delle flotte liburna e achea, agendo come legatus di Marco Calpurnio Bibulo. La loro azione contro la flotta cesariana fu piena di successi: riuscirono a distruggere la flotta di Publio Cornelio Dolabella che stava a guardia della Dalmazia, bloccando e catturando Gaio Antonio, fratello del triumviro, e il suo esercito. Quando poi Bibulo mor\u00ec, Libone ricevette il comando informale della flotta pompeiana.\nLibone comp\u00ec un'azione decisiva contro Marco Antonio, che si trovava a Brundisium con parte dell'esercito di Cesare che doveva ancora attraversare il Canale d'Otranto per ricongiungersi al grosso delle forze. Con cinquanta navi, Libone tent\u00f2 di imporre un blocco navale, ma venne respinto; quando poi tent\u00f2 di approvvigionarsi di acqua, venne respinto dalla cavalleria di Antonio. Fu dunque costretto ad allontanarsi, ma Antonio riusc\u00ec a sfuggire alla sua vigilanza e a raggiungere Cesare in Grecia.\nNon \u00e8 noto cosa fece dopo la sconfitta e morte di Pompeo nella battaglia di Farsalo (48 a.C.), ma dopo la morte di Cesare (44 a.C.), Libone \u00e8 in Spagna col genero Sesto Pompeo, ed \u00e8 dunque ipotizzabile che non si fosse sottomesso a Cesare. Continu\u00f2 a combattere con Sesto Pompeo e fu una delle figure di alto lignaggio che nel 40 a.C. Sesto Pompeo invi\u00f2 dalla Sicilia in Grecia per scortare dal figlio la madre di Marco Antonio, Giulia Antonia, la quale si era rifugiata presso Pompeo dopo la Guerra di Perugia.\nOttaviano fu molto allarmato da questo evento, perch\u00e9 temeva un'alleanza tra Pompeo, che aveva il dominio sui mari, e Marco Antonio: dietro consiglio di Gaio Cilnio Mecenate e allo scopo di stringere un'alleanza con Libone e Pompeo, chiese la mano di Scribonia, la sorella di Libone che era molto pi\u00f9 anziana di lui e gi\u00e0 sposatasi due volte. Il matrimonio ebbe luogo poco dopo, e apr\u00ec la strada per una pace tra i triumviri e Pompeo, che fu negoziata l'anno seguente a Miseno, in un incontro cui partecip\u00f2 anche Libone.\nQuando la guerra riprese, nel 36 a.C., Libone si schier\u00f2 ancora una volta dalla parte del genero, ma quando cap\u00ec che sarebbe stato sconfitto, lo abbandon\u00f2 (35 a.C.). In cambio del suo tradimento, nel 34 a.C. venne scelto dai triumviri per il consolato, da esercitare assieme a Marco Antonio, ma mor\u00ec poco dopo essere entrato in carica."}
{"id": "1067608", "revid": "466539", "url": "https://it.wikipedia.org/wiki?curid=1067608", "title": "Walter Fontana", "text": "Biografia.\nDiventa famoso negli anni novanta introducendo gli \"sketch\" di \"Mai dire Gol\" dell'imprenditore senza scrupoli Carcarlo Pravettoni (interpretato da Paolo Hendel), i filmati di \"Supervero TV\", parodia di Real TV, e gli speciali \"Verso Francia '98\", dedicati al Mondiale alle porte. Nella stagione 1999 di \"Mai dire Gol\", ha presentato il personaggio del \"Dottor Frattale\", parodia dei consulenti aziendali che vendono a caro prezzo i loro consigli ai manager, stravolgendo religione, psicologia, filosofia zen e concetti economici occidentali.\nSempre per la Gialappa's, ha creato alcuni piccoli spazi comici nei loro programmi. Fontana ha partecipato a \"Tutti gli uomini del deficiente\" nel 2000 e ha contribuito alla stesura delle sceneggiature dei film con Aldo, Giovanni e Giacomo \"Chiedimi se sono felice\", \"La leggenda di Al, John e Jack\" e \"Tu la conosci Claudia?\", nonch\u00e9 della realizzazione di \"Mi fido di te\" con Ale e Franz.\n\u00c8 anche autore di alcuni libri satirici, tra cui \"L'uomo di marketing e la variante limone\" (Bompiani, 1995), \"Non ho problemi di comunicazione\" (Rizzoli, 2004), \"Visto che siete cani\" (Rizzoli, 2008) e \"Splendido visto da qui\" (Giunti Editore, 2014). \u00c8 autore con il disegnatore Michele Tranquillini de \"La mappa (molto affollata) dei mondiali\" (De Agostini, 2010), uscita in concomitanza coi Mondiali 2010."}
{"id": "1067615", "revid": "1646297", "url": "https://it.wikipedia.org/wiki?curid=1067615", "title": "Gerontofilia", "text": "La gerontofilia deriva dal greco \"geron\" che significa anziano e \"philia\" cio\u00e8 amore, affinit\u00e0. Indica l'attrazione sessuale specifica, tendenzialmente esclusiva, verso persone anziane da parte di persone molto pi\u00f9 giovani.\nDescrizione.\nLa gerontofilia \u00e8 una parafilia allorquando il soggetto \u00e8 sessualmente attratto solo ed esclusivamente da persone anziane. Tale forma di attrazione pu\u00f2 assumere un carattere patologico, e la gerontofilia diventa una perversione sessuale, nel caso in cui il soggetto anziano sia incapace di intendere o volere oppure costretto a subire forme di sessualit\u00e0 (ad es. stupro) rispetto alle quali esso non sia consenziente. \u00c8 interpretata come equivalente edipico.\nNel linguaggio comune il termine gerontofilia assume un significato diverso, non patologico, e definisce quel tipo di relazione che lega una persona particolarmente giovane a un'altra di et\u00e0 molto pi\u00f9 avanzata. Generalmente questo tipo di parafilia \u00e8 considerato universalmente nel genere umano un tab\u00f9."}
{"id": "1067616", "revid": "1318658", "url": "https://it.wikipedia.org/wiki?curid=1067616", "title": "Parco nazionale di Shiretoko", "text": "Il parco nazionale di Shiretoko (in giapponese: \u77e5\u5e8a\u56fd\u7acb\u516c\u5712, \"Shiretoko Kokuritsu K\u014den\") \u00e8 un parco nazionale che si estende sulla maggior parte dell'omonima penisola, nella parte nord-orientale dell'isola di Hokkaid\u014d, in Giappone. \"Shiretoko\" \u00e8 una parola che in lingua ainu significa \"fine della terra\".\nIl parco, essendo situato in una delle regioni pi\u00f9 remote del Giappone, \u00e8 accessibile solo a piedi o via mare. Qui si trova la pi\u00f9 importante popolazione di orsi del Giappone, oltre ad un gran numero di specie in pericolo d'estinzione o endemiche; nel 2005 il sito \u00e8 stato inserito nell'elenco dei patrimoni dell'umanit\u00e0 dell'UNESCO, con la raccomandazione di sviluppare un parco della pace che inglobi parte delle vicine isole Kurili, un territorio russo ma rivendicato dal Giappone.\nSpecie.\nLe seguenti specie elencate dall'IUCN (Unione Internazionale per la Conservazione della Natura) sono presenti nel parco:"}
{"id": "1067617", "revid": "974994", "url": "https://it.wikipedia.org/wiki?curid=1067617", "title": "Monumento ai caduti di Reggio Calabria", "text": "Il monumento ai Caduti di Reggio Calabria (o \"monumento ai Caduti di tutte le guerre\") sorge sul lungomare Falcomat\u00e0, a Reggio Calabria.\nProgettato da Francesco Jerace, artista polistenese, il monumento fu inaugurato nel maggio del 1930 alla presenza del re Vittorio Emanuele III.\n\u00c8 composto da una colonna rostrata, con alla sommit\u00e0 una statua in bronzo raffigurante la vittoria alata e recante nella mano destra una spada ed in quella sinistra la palma del martirio.\nAlla base, due statue in bronzo rappresentano:"}
{"id": "1067619", "revid": "486946", "url": "https://it.wikipedia.org/wiki?curid=1067619", "title": "Shiretoko National Park", "text": ""}
{"id": "1067620", "revid": "15756", "url": "https://it.wikipedia.org/wiki?curid=1067620", "title": "La Bella Otero", "text": "Biografia.\nCarolina Otero nacque in una famiglia povera e di modesta condizione sociale a Valga, in provincia di Pontevedra in Galizia, ma si trasfer\u00ec ancora bambina, assieme ai familiari, a Santiago di Compostela dove cominci\u00f2 a lavorare come domestica. Sub\u00ec - a quanto rivel\u00f2 in seguito - uno stupro all'et\u00e0 di 10 anni che la rese sterile, e a quattordici anni se ne and\u00f2 di casa assieme al suo ragazzo e compagno di danza, Paco, per lavorare come cantante e ballerina a Lisbona.\nEsord\u00ec nel cabaret nel 1888 a Barcellona, trasferendosi subito dopo in Francia, dapprima a Marsiglia, e poi a Parigi dove divenne una stella delle Folies Berg\u00e8re.\nIn pochi anni divent\u00f2 una delle donne pi\u00f9 celebri dell'intero continente, la ricercata etera e amante di molti uomini potenti e in vista dell'epoca, come il principe Alberto I di Monaco, il re Edoardo VII del Regno Unito, i reali di Serbia e di Spagna, i granduchi di Russia, Pietro e Nicola Nikolaevi\u010d, o il celebre scrittore Gabriele D'Annunzio.\nNel 1890 fu protagonista di una trionfale tourn\u00e9e negli Stati Uniti e, di ritorno a Parigi due anni dopo era ormai la star indiscussa dei palcoscenici; si presentava in scena con abiti sontuosi e gioielli che ne esaltavano le forme a sostegno della sua fama di donna conturbante e fatale. Uno dei suoi pi\u00f9 celebri costumi di scena prevedeva che le fossero incollate delle gemme preziose sul seno, e si disse anche che le cupole dell'Hotel Carlton di Cannes, costruito nel 1912, fossero state modellate sulla forma del suo seno.\nNell'agosto 1898, a San Pietroburgo, l'operatore cinematografico francese F\u00e9lix Mesguich (che lavorava per la compagnia dei Fratelli Lumi\u00e8re) film\u00f2 uno spezzone di un minuto che mostrava un numero di danza della Otero (sulle note del \"Valse Brillante\"), facendo di lei probabilmente \u00abla prima stella della storia del cinema\u00bb. Nel filmato compariva anche un ufficiale dell'esercito zarista, e quando venne proiettato al music-hall \"Aquarium\", lo scandalo fu tale che Mesguich venne espulso dalla Russia.\nDivenne molto amica della scrittrice Colette e della celebre ballerina della Belle \u00c9poque, Liane de Pougy, con la quale entr\u00f2 in rivalit\u00e0.\nTerminata la prima guerra mondiale, la Otero si ritir\u00f2 dalle scene, acquist\u00f2 una propriet\u00e0 con una sontuosa abitazione per una cifra equivalente a circa 15 milioni di dollari.\nL'attrice aveva accumulato negli anni, infatti, una cospicua fortuna che ammontava a circa 25 milioni di dollari, ma che consum\u00f2 negli anni per sostenere uno stile di vita sofisticato e costoso. Mor\u00ec in uno stato di estrema povert\u00e0 a Nizza, in Francia, nel 1965 all'et\u00e0 di 96 anni."}
{"id": "1067623", "revid": "108678", "url": "https://it.wikipedia.org/wiki?curid=1067623", "title": "Yaku-shima", "text": ""}
{"id": "1067626", "revid": "203988", "url": "https://it.wikipedia.org/wiki?curid=1067626", "title": "Dimetoato", "text": "Il dimetoato o dimethoate \u00e8 un insetticida della classe dei fosforganici.\nEra un prodotto largamente impiegato come insetticida di contatto contro diversi raggruppamenti di insetti fitofagi, ma in particolare ha trovato tradizionalmente impiego nella protezione dell'olivo e dei fruttiferi contro le larve carpofaghe, in particolare quelle dei Ditteri Tefritidi. Il diffuso impiego di questo prodotto, talora eccessivo, ha portato in passato ad una revisione restrittiva degli ambiti d'impiego (ad esempio, la revoca delle autorizzazioni per l'impiego in frutticoltura, con alcune eccezioni) sino alla revoca del suo utilizzo per mancato rinnovo dell'approvazione europea, ai sensi del regolamento (UE) 2019/1090.\nPropriet\u00e0 fitosanitarie.\nIl dimetoato \u00e8 un insetticida citotropico, con blande propriet\u00e0 translaminari, che penetra con facilit\u00e0 e rapidit\u00e0 nei tessuti vegetali. Per queste ragioni \u00e8 un prodotto adatto per il controllo dei fitofagi minatori che attaccano i frutti e le foglie, ha un impatto moderato su una parte dell'entomofauna utile, sfugge al dilavamento da parte della pioggia fatta eccezione per le prime ore dopo il trattamento.\nSugli insetti agisce per contatto e per ingestione svolgendo un'attivit\u00e0 anticolinesterasica: \u00e8 infatti un inibitore della acetilcolinesterasi, pertanto interferisce con la trasmissione degli impulsi nervosi a livello di sinapsi.\nGli ambiti d'impiego principali sono i seguenti:\nLe autorizzazioni ministeriali permettono inoltre l'impiego su diverse coltivazioni erbacee (fra cui Frumento, Barbabietola, Pomodoro, Melanzana, Tabacco, Lattuga). In generale gli impieghi sono indicati contro Afidi, Ditteri minatori, Acari e la polifaga \"Metcalfa pruinosa\".\nFitotossicit\u00e0.\nLa letteratura cita una sensibilit\u00e0 al dimetoato da parte di alcune cultivar di olivo (fra le quali Coratina, Frantoio, Canino, Bosana). Va tuttavia specificato che in Sardegna l'insetticida \u00e8 di largo impiego anche sulla cultivar Bosana, la pi\u00f9 diffusa nel centro-nord della regione.\nAltre colture sensibili sarebbero alcune variet\u00e0 di agrumi, il nocciolo, il crisantemo, il fico. Per la maggior parte di queste, in ogni modo, la normativa vigente non ammette l'impiego.\nTossicit\u00e0 per l'uomo.\nAl pari della maggior parte dei fosforganici, il dimetoato \u00e8 un principio attivo neurotossico, nocivo per l'uomo per ingestione, inalazione e per contatto con la pelle. La sua tossicit\u00e0 si esplica sul sistema nervoso centrale e simpatico e su quello periferico, agendo sulle connessioni sinaptiche e sulle terminazioni neuromuscolari.\nI dati tossicologici di riferimento sono i seguenti :\nSicurezza.\nOltre agli aspetti tossicologici, il dimetoato e i suoi formulati commerciali sono prodotti infiammabili a temperature superiori ai 21\u00a0\u00b0C se esposti ad una fonte di accensione.\nPropriet\u00e0 particolari.\nIl dimetoato \u00e8 largamente citato nella letteratura fra i prodotti pi\u00f9 indicati per il controllo chimico della mosca dell'olivo sulle variet\u00e0 da olio. A differenza di altri insetticidi per olivo il dimetoato, stante la sua idrosolubilit\u00e0 e liporepellenza, durante il processo di estrazione dell'olio di oliva potrebbe confluire nelle acque di vegetazione in base al procedimento di estrazione. \nIl prodotto, per quanto riguarda le olive da mensa destinate al consumo diretto, necessita assolutamente del rispetto dei tempi di carenza che sono 28 giorni per l'olivo dall'ultimo trattamento alla raccolta.\nCollegamenti esterni.\nSchede tecniche:"}
{"id": "1067628", "revid": "287204", "url": "https://it.wikipedia.org/wiki?curid=1067628", "title": "Blueprint (Rory Gallagher)", "text": "Blueprint \u00e8 il terzo album del chitarrista irlandese Rory Gallagher, pubblicato nel 1973.\nIl disco.\nPer non deludere l'aspettativa dei fan (alquanto elevata soprattutto dopo il precedente \"Live in Europe\"), il giovane artista irlandese decise di rinnovare la sonorit\u00e0 delle sue canzoni inserendo la tastiere in alcuni brani.\nIl nome del tastierista gli venne consigliato da Rod De'Ath (che aveva preso il posto di Wilgar Campbell alla batteria), ed era Lou Martin. I componenti della band che accompagnava Rory Gallagher rimasero gli stessi per 3 anni, registrando gli album \"Tattoo\", \"Against the Grain\", \"Calling Card\" (senza contare i diversi live tra cui spicca l\"Irish Tour\")."}
{"id": "1067637", "revid": "125347033", "url": "https://it.wikipedia.org/wiki?curid=1067637", "title": "Strada statale 470 della Valle Brembana", "text": "La strada statale 470 della Valle Brembana (SS 470), fino al 3 maggio 2021 strada provinciale ex strada statale 470 della Valle Brembana (SP ex SS 470), \u00e8 una strada statale italiana che percorre la valle omonima.\nStoria.\nLa strada statale 470 venne istituita nel 1964 con il seguente percorso: \"Bergamo - San Pellegrino - San Martino de' Calvi.\"\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Bergamo.\nNel 2020 sono iniziate le procedure di ritorno sotto la giurisdizione di ANAS. A partire dal 3 maggio 2021 la strada diventa di competenza statale tramite il piano rientro strade di ANAS. Nel piano rientro strade sono state inserite due strade provinciali bergamasche, la strada provinciale 1 Lenna-Mezzoldo e la 9 Mezzoldo-Passo San Marco, e la strada provinciale 8 della Provincia di Sondrio.\nPercorso.\nIl tracciato originale ha origine a Bergamo e termina a Lenna dove hanno inizio le strade provinciali per Foppolo e Mezzoldo. Da Villa d'Alm\u00e8 si staccava la strada statale 470 dir della Val Brembana che la collega alla SS42 var presso Stezzano formando la Tangenziale Sud di Bergamo ed alla autostrada A4.\nNei pressi di Zogno nella localit\u00e0 di Ambria si innesca alla SP 27 \"della val Serina\" collegando Serina e Oltre il Colle per terminare nei pressi del passo Zambla dove prosegue come SP 46 per terminare nei pressi di Ponte Nossa innescandosi nella SS 671 \"della Valle Seriana\". Infatti questo \u00e8 l unico collegamento diretto tra valle Brembana e valle Seriana. Nel comune di Sedrina, invece parte la SP24 che la collega alla Valle Imagna passando per il paese di Brembilla. Invece presso San Giovanni Bianco la SP25 la collega alla Valsassina passando per il culmine di San Pietro. \nDopo l\u2019alluvione del 1987, che caus\u00f2 la distruzione di molti tratti della statale, si inizi\u00f2 a costruire delle varianti al vecchio \u00e8 ormai datato percorso della statale, prevalentemente in galleria. Le varianti attualmente completate sono la variante di Sedrina, Zogno, San Pellegrino Terme, localit\u00e0 Costone (San Giovanni Bianco), Camerata Cornello e Lenna.\nDal 3 maggio 2021 la strada statale \u00e8 stata prolungata fino al passo San Marco e quindi al confine valtellinese fino ad arrivare a Morbegno.\nDeve il suo nome al fatto che percorre la Valle Brembana.\nIl tracciato originale ha una lunghezza di 36,800 km, il tracciato attuale 93,002 km.\nAttraversa i comuni di:\nStrada statale 470 dir della Valle Brembana.\nLa strada statale 470 dir della Valle Brembana (SS 470), fino al 3 maggio 2021 strada provinciale ex strada statale 470 dir della Valle Brembrana (SP ex SS 470 dir) \u00e8 una parte della strada statale 470 della Valle Brembana (SS 470) che si snoda nella provincia di Bergamo.\nHa origine a Villa d'Alm\u00e8, staccandosi dalla strada statale 470 della Val Brembana e termina a Stezzano dopo aver oltrepassato il casello autostradale presso Dalmine.\nAttraversa i comuni di:\nPercorso.\n svincoli che sono in fase di modifica oppure di nuova costruzione\nStoria.\nLa strada statale 470 dir venne istituita nel 1995 con il seguente percorso: \"Innesto con la s.s. n. 470 presso Villa d'Alm\u00e8 - Innesto con la s.s. n. 525 presso Dalmine.\"\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Bergamo.\nNel 2020 sono iniziate le procedure di ritorno sotto la giurisdizione di ANAS. Il 3 maggio la strada diventa statale tramite il piano rientro Rientro strade di ANAS\nNel 2020 sono iniziati i lavori di ammodernamento del tratto Treviolo - Paladina. Si stanno aspettando i fondi per la realizzazione del tratto veloce Paladina - Villa d'Alm\u00e8.\nAmmodernamento e lavori futuri.\nDopo anni di lavori che renderanno la SS 470 dir una superstrada, la quale collegher\u00e0 Villa d'Alm\u00e8 a Zanica senza intersezioni a raso. Insieme al tratto da Zanica a Seriate, odierna variante alla SS 42, andr\u00e0 ad ammodernare la tangenziale Sud di Bergamo.\nIl primo tratto che venne completato \u00e8 quello di quattro chilometri compreso tra l'asse interurbano di Bergamo e la SS 42 del Tonale e della Mendola nel comune di Stezzano; \u00e8 in progettazione il tratto di variante alla vecchia strada tra l'Asse e Villa d'Alm\u00e8 ed \u00e8 stato aperto al traffico il nuovo tratto Treviolo-Stezzano. Nel 2015 \u00e8 stato aperto il nuovo tratto Stezzano-Zanica, come prolungamento della SS42. Dal 2020 sono in corso i lavori di ammodernamento e raddoppio della carreggiata nella tratta Paladina-Treviolo. \u00c8 in fase di studi la tratta Villa d'Alm\u00e9-Paladina che andr\u00e0 a raddoppiare e ad interrare il tratto che va dal paese di Paladina fino a Villa d'Alm\u00e8 dove partir\u00e0 una galleria che eviter\u00e0 il centro abitato e uscir\u00e0 presso la localit\u00e0 Campana di Villa d'Alm\u00e8. \nNel settembre 2019 sono ripartiti i lavori per la variante di Zogno, che eviter\u00e0 in futuro di dover attraversare il centro dell'omonimo paese. I lavori si sono conclusi nell'agosto 2021, mentre l'apertura al pubblico \u00e8 avvenuta l'8 novembre 2021.\n\u00c8 in studio la creazione di una variante di 4 km che salter\u00e0 il centro abitato di San Giovanni Bianco e creer\u00e0 un nuovo svincolo per la valle Taleggio."}
{"id": "1067638", "revid": "767487", "url": "https://it.wikipedia.org/wiki?curid=1067638", "title": "Buffalo Man", "text": "Buffalo Man \u00e8 il carattere-profilo che compare e contraddistingue la maggior parte delle copertine degli album dei Jamiroquai.\nOrigine.\nBuffalo Man fu creato prima dell'uscita del singolo \"When You Gonna Learn\", nel 1992.\nEsso, presumibilmente, fu disegnato originalmente dal cantante e leader della band Jason Kay e sembra un suo profilo in cui porta un cappello di bufalo indiano.\nIl disegno \u00e8 usato su ogni uscita commerciale (e non); di solito il simbolo \u00e8 dipinto senza cambiamenti, ma ci sono stati dei periodi in cui Buffalo Man \u00e8 disegnato stilizzato per adattarlo alla canzone o all'album.\nVariazioni nel tempo.\nDurante il corso degli anni, Buffalo Man ha visto dei cambiamenti provvisori o degl'usi tematici ed interessanti:\n\"Space Cowboy\", \"The Return of the Space Cowboy\".\nPer il singolo \"Space Cowboy\", \"Buffalo Man\" \u00e8 presente sulla copertina come cartina da sigaretta a met\u00e0 della fase della produzione di una canna.\nPer l'album \"The Return of the Space Cowboy\", \"Buffalo Man\", in questo caso bianco, viene collocato su uno sfondo a tema lunare.\n\"Virtual Insanity\", \"Travelling Without Moving\".\nPer il singolo \"Virtual Insanity\", \"Buffalo Man\" appare al posto del cavallino rampante del logo della Ferrari. Questa apparizione \u00e8 giustificata dalla sfrenata passione di Jason Kay per le auto da corsa.\nPer il singolo \"Travelling Without Moving\", \"Buffalo Man\" \u00e8 nella medesima posizione, ma lo stemma \u00e8 in rilievo e posto su una grata di metallo.\n\"Cosmic Girl\", \"Everyday\".\nPer questi due singoli, \"Buffalo Man\" \u00e8 disegnato con una stella sopra il cuore e due cerchi orbitanti che si intersecano.\n\"Synkronized\".\nMentre il design rimane fondamentalmente inalterato, \"Buffalo Man\" \u00e8 sotto forma di specchio fotografato da una particolare angolatura da Midori Tsukagoshi. Per il disco in s\u00e9, non \u00e8 stato usato nessun inchiostro sulla figura, ma sono state utilizzate le stesse pietre dello sfondo, in modo da ricreare l'effetto foto.\nLogo testuale.\nCome \"Buffalo Man\", anche il logo \"Jamiroquai\" ha avuto delle modifiche a seconda del tema.\nLa versione pi\u00f9 vecchia del logo \u00e8 quella sulla copertina dell'album \"When You Gonna Learn\" della Acid Jazz Records. Comparando quel logo con quello attuale, si nota che quello vecchio \u00e8 pi\u00f9 spigoloso in precisi punti e che le lettere sono pi\u00f9 sottili. Ma esistono altre variazioni di questo logo. Sulle cover dell'album \"Cosmic Girl\" e sul promo CD di \"Everyday\" i puntini delle \"i\" vengono sostituiti con un'ellisse e delle stelle.\nUn'altra leggerezza. Le variazioni temporanee includono una piccola \"allungatura\" verticale rispetto allo standard, come si vede sulla copertina di \"A Funk Odyssey\"."}
{"id": "1067640", "revid": "32428", "url": "https://it.wikipedia.org/wiki?curid=1067640", "title": "La bella Otero", "text": ""}
{"id": "1067642", "revid": "254059", "url": "https://it.wikipedia.org/wiki?curid=1067642", "title": "Monumento a Giuseppe Garibaldi (Reggio Calabria)", "text": "Il monumento a Giuseppe Garibaldi si trova al centro dell'omonima piazza di Reggio Calabria, che sorge di fronte alla Stazione Centrale della citt\u00e0. Si tratta di una statua alta oltre tre metri in marmo bianco di Carrara, realizzata nel 1956 dall'artista calabrese Alessandro Monteleone.\nLa statua di Monteleone \u00e8 una rivisitazione della statua originaria del 1884, opera di Rocco Larussa, danneggiata dai bombardamenti che colpirono Reggio durante la seconda guerra mondiale: questa nel 2007 \u00e8 stata ricollocata a Villa San Giovanni, citt\u00e0 natale di Larussa, dopo il necessario restauro."}
{"id": "1067648", "revid": "8155054", "url": "https://it.wikipedia.org/wiki?curid=1067648", "title": "Teatro Bagaglino", "text": ""}
{"id": "1067652", "revid": "287204", "url": "https://it.wikipedia.org/wiki?curid=1067652", "title": "Michel Barnier", "text": "Biografia.\nEntra a 14 anni nel movimento giovanile aderente al Raggruppamento per la Repubblica. Dopo essersi laureato all'ESCP Europe di Parigi nel 1972, si dedica esclusivamente alla politica.\nMandati nazionali e locali.\nEletto deputato all\"'Assembl\u00e9e Nationale\" nel 1978, 1981, 1986, 1988 e 1993. Eletto senatore nel 1995, si dimette per l'incompatibilit\u00e0 tra mandato parlamentare e di governo. Senatore dal 1997 al 1999. \u00c8 stato inoltre presidente del consiglio generale della Savoia dal 1982 al 1999.\nIncarichi di governo ed europei.\nDapprima ministro dell'Ambiente nel governo di \u00c9douard Balladur (1993-1995), poi ministro delegato per gli Affari Europei nel governo di Alain Jupp\u00e9 (1995-1997), dal 1999 al 2004 Barnier \u00e8 membro della Commissione europea, con l'incarico della politica regionale e della riforma delle istituzioni. Dei due membri francesi, \u00e8 quello nominato dal presidente della Repubblica Jacques Chirac, essendo il secondo membro Pascal Lamy espressione del primo ministro socialista Lionel Jospin.\nNella primavera 2002 aderisce all'Unione per un Movimento Popolare (UMP), per poi ricoprire la carica di ministro degli Affari Esteri nel terzo governo di Jean-Pierre Raffarin (dal 31 marzo 2004 al 31 maggio 2005).\nConsigliere e poi ministro di Nicolas Sarkozy.\nIl 31 maggio 2005 \u00e8 escluso dal governo di Dominique de Villepin, probabilmente perch\u00e9 ritenuto uno dei responsabili della disfatta al referendum sulla Costituzione europea del 29 maggio 2005, che ha visto una netta prevalenza del voto contrario.\nConsigliere di Stato dal 15 settembre 2005. Dal 2006 \u00e8 uno dei consiglieri pi\u00f9 ascoltati del candidato alla presidenza della Repubblica Nicolas Sarkozy, eletto presidente il 6 maggio 2007. Non fa parte del governo di Fran\u00e7ois Fillon insediatosi il 18 maggio di quell'anno, ma all'indomani delle elezioni legislative del 17 giugno 2007, in occasione di un rimpasto, \u00e8 nominato Ministro dell'Agricoltura.\nCandidato dell'UMP alle elezioni per il rinnovo del Parlamento europeo del 4 giugno 2009, \u00e8 eletto e, di conseguenza, il 24 giugno lascia l'incarico ministeriale per incompatibilit\u00e0 con il mandato parlamentare.\nCommissario europeo.\nIl 27 novembre 2009 \u00e8 designato dal governo di Fran\u00e7ois Fillon come commissario europeo. Il presidente della Commissione Jos\u00e9 Barroso gli ha affidato il portafoglio del Mercato interno e dei Servizi finanziari. Il suo mandato ha avuto inizio il 10 febbraio 2010. Il 26 febbraio 2014 venne promulgata la direttiva europea 2014/26 \"\"sulla gestione collettiva dei diritti d'autore e dei diritti connessi e sulla concessione di licenze multiterritoriali per i diritti su opere musicali per l'uso online nel mercato interno\".\" Quest'ultima \u00e8 anche conosciuta come \"direttiva Barnier\", in quanto Michel Barnier ne fu il relatore.\nDopo l'elezione di Antonio Tajani al Parlamento europeo, dal 1\u00b0 al 17 luglio 2014 ha assunto \"ad interim\" anche l'incarico di Commissario europeo per l'industria e l'imprenditoria. Il suo incarico \u00e8 terminato con quello della Commissione Barroso II il 31 ottobre 2014. Il 17 febbraio 2015 \u00e8 stato nominato da Jean-Claude Juncker consigliere speciale per la politica europea di sicurezza e di difesa.\nIl 27 luglio 2016 Juncker lo indica come capo di un nuovo gruppo di lavoro della Commissione responsabile dei negoziati sulla Brexit."}
{"id": "1067656", "revid": "119273619", "url": "https://it.wikipedia.org/wiki?curid=1067656", "title": "Stefano Sarcinelli", "text": "Biografia.\nEsordisce ad appena 17 anni in teatro, come attore ed aiuto regista con Nello Mascia e poi con Mariano Rigillo, Annibale Ruccello a Napoli e Franco Parenti ed il Teatro dell'Elfo a Milano (\"Sogno di una notte di mezza estate\"). Nello stesso periodo con Francesco Paolantoni debutta allo Zelig. Approda poi in televisione nel 1987 con la trasmissione di Italia 1 \"L'araba fenice\" creata da Antonio Ricci, poi \"Telemeno\" e \"Sportacus\" per Odeon TV con Enzo Iacchetti, Giobbe Covatta e Francesco Paolantoni per la regia di Massimo Martelli.\nNegli anni '90 \u00e8 attore di trasmissioni per ragazzi come \"Che fine ha fatto Carmen Sandiego?\" e \"L'isola dei ragazzi\". \u00c8 anche speaker ed autore radiofonico, in questo periodo, per Radio Kiss Kiss con la trasmissione \"A tutti coloro\" con la quale vince il telegatto come migliore variet\u00e0.\nNella seconda met\u00e0 degli anni '90 \u00e8 autore per il \"cult\" di Gianni Boncompagni \"Macao\" e \"Scirocco\", condotto da Enrico Lucci.\nDal 2000 \u00e8 autore e conduttore di \"Convenscion\" e \"Convenscion a colori\". Nell'estate del 2001 e del 2002 ha condotto le ultime edizioni di \"La zingara\".\nPi\u00f9 recentemente ha commentato \"Takeshi's Castle\" per GXT con Marco Marzocca e ha fatto da spalla a Max Tortora in \"La grande notte\" su Rai 2.\nDal 2007 al 2008 ha condotto assieme a Marco Marzocca il programma \"Gamebuster\", a tema videoludico, sempre su GXT\nTra le trasmissioni scritte da Stefano Sarcinelli \"Stracult Show\" 2009 di Marco Giusti, alla quale partecipa nei panni di Roberto Giacobbo in coppia con Nicola Vicidomini\nDal 2016 \u00e8 co-autore dello show televisivo \"Stasera tutto \u00e8 possibile\" condotto da Amadeus.\nNell'estate 2018 conduce una trasmissione radiofonica estiva su Radio 2 Rai con Marco Marzocca e Francesco Maria Vercillo \"Italiani in Continenti\". Durante la trasmissione il 6 agosto 2018 si pesa in pubblico. Ora il suo peso \u00e8 un segreto.\nNel 2019 lavora come agire alla trasmissione STEP e conduce per Rai Premium \"Allora in onda\" in compagnia di Marco Marzocca\nNel 2020 debutta con lo spettacolo di cui \u00e8 autore e protagonista con Marco Marzocca e Leonardo Fiaschi \"Due botte a settimana\""}
{"id": "1067657", "revid": "1318658", "url": "https://it.wikipedia.org/wiki?curid=1067657", "title": "Primo ministro francese", "text": "Il primo ministro (in francese: \"premier ministre\"), nel sistema politico francese, \u00e8 la denominazione con la quale \u00e8 stata designata la carica di capo del governo nel corso della Quinta Repubblica. In precedenza il titolo spettante al capo del governo, sotto la terza e la quarta Repubblica francese, era quello di pr\u00e9sident du Conseil (in italiano: \"presidente del Consiglio dei ministri\").\nLa funzione di primo ministro fu creata il 4 ottobre 1958 con la promulgazione della Costituzione francese del 1958, che creava un sistema semipresidenziale e dava inizio alla quinta Repubblica francese. Il primo \"primo ministro\" fu Michel Debr\u00e9, fedele del generale de Gaulle, all'epoca presidente della Repubblica francese, che fu a capo del governo francese dall'8 gennaio 1959 al 14 aprile 1962. L'attuale primo ministro \u00e8 Jean Castex dal 3 luglio 2020.\nDescrizione.\nNell'ordine protocollare francese, il primo ministro \u00e8 la seconda carica dello Stato, dopo il presidente della Repubblica e precede il presidente del Senato. La sua appellazione ufficiale \u00e8 \u00ab Monsieur le Premier ministre \u00bb (o \u00ab Madame le Premier ministre \u00bb o \u00ab Madame la Premi\u00e8re ministre \u00bb nel caso di una donna), appellazione che conservano anche gli \"ex\" primi ministri.\nDal 23 dicembre 1974, tutti i primi ministri sono elevati, dal presidente della Repubblica, alla dignit\u00e0 di \"Grand-croix de l'Ordre national du M\u00e9rite\", dopo 6 mesi di funzione. Dopo il decreto del 21 novembre 2008, la dignit\u00e0 di \"Grand officier de l'ordre national de la L\u00e9gion d'honneur\", appartiene loro di diritto dopo almeno 2 anni di funzione.\nLa residenza ufficiale del primo ministro \u00e8 l'H\u00f4tel Matignon, un h\u00f4tel particulier situato al n. 57 di rue de Varenne, nel VII \"arrondissement\" di Parigi. Nel linguaggio corrente \u00ab Matignon \u00bb designa, per metonimia, il primo ministro o i suoi servizi. Dal 1959 e fino al 2007, la seconda residenza era \"La Lanterne\", un \"padiglione di caccia\" situato a Versailles; dal 2007, questa \u00e8 a disposizione del Presidente della Repubblica, che, in cambio, ha ceduto al primo ministro \"le ch\u00e2teau et le domaine de Souzy-la Briche\" a Souzy-la-Briche. Questo \"scambio\" iniziato da Nicolas Sarkozy, prosegue con Fran\u00e7ois Hollande ed \u00e8 stato \"ufficializzato\" con una legge nel 2015.\nIl primo ministro, dopo la nomina da parte del Presidente della Repubblica o la \"dichiarazione di politica generale\" deve avere la fiducia dell'Assemblea nazionale, quest'ultima, con una mozione di censura pu\u00f2 far cadere il governo. Il primo ministro, pu\u00f2, dopo una deliberazione del Consiglio dei Ministri, impegnare la responsabilit\u00e0 del Governo davanti all'Assemblea nazionale sul voto di un progetto di legge di finanze o di finanziamento della sicurezza sociale. Il testo \u00e8 approvato, a meno che non sia votata una mozione di censura che ottiene la maggioranza.\nIl primo ministro \u00e8 espressione della maggioranza all'Assemblea nazionale, a seguito dei . Anche se il sistema politico francese \u00e8 bicamerale, solo l'Assemblea nazionale \u00e8 eletta a suffragio universale diretto, mentre il Senato \u00e8 eletto a suffragio indiretto, di conseguenza solo l'Assemblea nazionale \u00e8 l'espressione diretta del voto popolare. Il primo ministro pu\u00f2 non essere espressione della maggioranza al Senato e pu\u00f2 anche essere di una corrente politica diversa del presidente della Repubblica, in tal caso si parla di coabitazione.\nRuolo.\nIl ruolo, i poteri e i compiti del primo ministro e del governo francese sono fissati dalla Costituzione francese del 1958. In particolare:"}
{"id": "1067658", "revid": "486946", "url": "https://it.wikipedia.org/wiki?curid=1067658", "title": "Monumento ai caduti di tutte le guerre", "text": ""}
{"id": "1067664", "revid": "196390", "url": "https://it.wikipedia.org/wiki?curid=1067664", "title": "Dance music", "text": ""}
{"id": "1067667", "revid": "287204", "url": "https://it.wikipedia.org/wiki?curid=1067667", "title": "Joaquin", "text": ""}
{"id": "1067668", "revid": "287204", "url": "https://it.wikipedia.org/wiki?curid=1067668", "title": "Joaquin Sanchez Rodriguez", "text": ""}
{"id": "1067669", "revid": "130527", "url": "https://it.wikipedia.org/wiki?curid=1067669", "title": "Joaqu\u00edn S\u00e1nchez Rodr\u00edguez", "text": ""}
{"id": "1067670", "revid": "130527", "url": "https://it.wikipedia.org/wiki?curid=1067670", "title": "Joaqu\u00edn S\u00e1nchez", "text": ""}
{"id": "1067671", "revid": "130527", "url": "https://it.wikipedia.org/wiki?curid=1067671", "title": "Joaquin sanchez", "text": ""}
{"id": "1067672", "revid": "745179", "url": "https://it.wikipedia.org/wiki?curid=1067672", "title": "Propriet\u00e0 del comporre", "text": ""}
{"id": "1067673", "revid": "131358", "url": "https://it.wikipedia.org/wiki?curid=1067673", "title": "Faustino Jarbas Can\u00e8", "text": ""}
{"id": "1067678", "revid": "74801", "url": "https://it.wikipedia.org/wiki?curid=1067678", "title": "Mj\u00f6lby (comune)", "text": "Mj\u00f6lby \u00e8 un comune svedese di abitanti, situato nella contea di \u00d6sterg\u00f6tland. Il suo capoluogo \u00e8 la citt\u00e0 omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1067681", "revid": "116788754", "url": "https://it.wikipedia.org/wiki?curid=1067681", "title": "Norrk\u00f6ping (comune)", "text": "Norrk\u00f6ping \u00e8 un comune svedese di abitanti, situato nella contea di \u00d6sterg\u00f6tland. Il suo capoluogo \u00e8 la citt\u00e0 omonima. Al momento della riforma del governo locale del 1971, la \"citt\u00e0 di Norrk\u00f6ping\" \u00e8 stata unita con il \"comune rurale di Sk\u00e4rblacka\" formando un nuovo comune di tipo unitario. Nel 1974 \u00e8 stato aggiunto il \"comune rurale di Vikbolandet\". Il numero di unit\u00e0 governative locali originali (al 1863) che si trovano nell'attuale comune \u00e8 26.\nLa \"Transportstyrelsen\" (Agenzia dei trasporti svedese) ha la sua sede a Norrk\u00f6ping, comune di Norrk\u00f6ping. Quando esisteva la \"Luftfartsverket\" (amministrazione dell'aviazione civile), la sua sede principale era a Norrk\u00f6ping.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1067684", "revid": "36426", "url": "https://it.wikipedia.org/wiki?curid=1067684", "title": "Corso San Bartolo dei Pittori", "text": ""}
{"id": "1067686", "revid": "1305772", "url": "https://it.wikipedia.org/wiki?curid=1067686", "title": "Italicus", "text": ""}
{"id": "1067688", "revid": "74801", "url": "https://it.wikipedia.org/wiki?curid=1067688", "title": "Ydre", "text": "Ydre \u00e8 un comune svedese di abitanti, situato nella contea di \u00d6sterg\u00f6tland. Il suo capoluogo \u00e8 la cittadina di \u00d6sterbymo.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1067689", "revid": "287204", "url": "https://it.wikipedia.org/wiki?curid=1067689", "title": "Programma ATHENS", "text": "Progetto ATHENS \u00e8 un programma di scambio europeo fondato dal consorzio ParisTech nel 1996.\nIl programma prevede lo svolgimento, nei mesi di marzo e novembre, di corsi intensivi della durata di una settimana. I corsi sono tenuti in inglese o francese e sono accompagnati da una serie di iniziative culturali e ricreative volte a mettere in contatto gli studenti ospiti con la realt\u00e0 socio-culturale della citt\u00e0 ospitante. La partecipazione ad un corso d\u00e0 diritto, in caso di esito positivo, a 2-3 CFU.\nUniversit\u00e0 partecipanti.\nPartecipano diverse universit\u00e0 tecniche europee, una per Paese ad eccezione della Francia (la sigla ParisTech raccoglie infatti 10 facolt\u00e0 di ingegneria parigine)."}
{"id": "1067692", "revid": "110157", "url": "https://it.wikipedia.org/wiki?curid=1067692", "title": "La Provincia di Cremona", "text": "La Provincia \u00e8 un giornale locale pubblicato a Cremona e diffuso in tutta la provincia.\nStoria.\nL'8 luglio 1946 un gruppo di agricoltori fonda la SEC, la Societ\u00e0 Editoriale Cremonese (presidente Guido Grassi) che d\u00e0 vita ad un settimanale politico-sportivo denominato \"Il Luned\u00ec\".\nPochi mesi dopo la SEC d\u00e0 alle stampe una nuova pubblicazione, denominato \"La Voce del Po\". (direttore Giuseppe Romolotti). Si tratta di un passaggio fondamentale nell'editoria locale del dopoguerra, caratterizzata in quei mesi soprattutto da fogli politici: il neodirettore dichiara fin dal primo numero l'intento di dar voce a tutti i cittadini, senza distinzione di ideologia. Questa pubblicazione cessa le pubblicazioni il 27 aprile 1947 per dar spazio ad una nuova iniziativa: \"La Provincia\"\nA dire il vero il nuovo giornale si chiama \"La Provincia del Po\": mantiene tale denominazione fino al 1\u00ba settembre 1948. La redazione si trova a Cremona, in Piazza della Pace e primo direttore \u00e8 Mauro Masone.\nIl giornale esce inizialmente due volte la settimana, il gioved\u00ec e la domenica ed ha solo quattro pagine. Nel 1947, per le sue posizioni liberal-democratiche viene preso di mira dagli scontri di lotta politica che caratterizzarono quegli anni in vista delle elezioni del 1948: il 14 novembre 1947 la redazione andr\u00e0 completamente distrutta ed il giornale uscir\u00e0 per un paio di edizioni in situazione di emergenza, persino in ciclostile.\nNel 1948 la redazione si trasferisce in Via Monteverdi, un anno dopo, l'11 giugno 1949, Mauro Masone viene chiamato a dirigere \"Il Sole 24 Ore\". Gli subentra Mario Levi, sotto la cui guida \"La Provincia\" diviene definitivamente un quotidiano a quattro pagine (non esce il luned\u00ec).\nSotto la guida di Giuseppe Sprovieri, succeduto a Mario Levi nel 1951, il numero delle pagine sale a otto, e cambia l'indirizzo la redazione che si trasferisce in Via Belcavezzo.\nNel 1954 ritorna Mario Levi che rafforza le pagine di cronaca allargandosi al territorio. Viene aperta, infatti, la redazione di Crema.\nSotto la direzione di Fiorino Soldi la redazione, nel 1961, si trasferisce nella sede che ancora gli \u00e8 propria in Via delle Industrie, alla periferia occidentale della citt\u00e0. Qui viene impiantata anche una tipografia per la stampa in proprio.\nDopo la tragica scomparsa di Soldi, affogato in un fiume durante un viaggio nel Borneo, ritorna Mauro Masone, che potenzia ulteriormente le pagine di cronaca.\nNel 1989 il giornale cambia formato ed esce in tabloid. \u00c8 lo storico momento dell'abbandono delle rotative per far posto ai computer. Aumenta il numero di pagine ed il quotidiano inizia a presentare all'interno una edizione separata di cronache per il Cremasco.\nDal 1996 la Provincia esce anche il luned\u00ec; dal 1998 la prima pagina viene stampata a colori ed viene aperta la redazione di Casalmaggiore. Nel 2001 vengono introdotte due prime pagine: una per Crema ed una per il resto del territorio provinciale.\nNel 2002 al quotidiano viene abbinato, il sabato, un settimanale di costume denominato \"Pi\u00f9\".\nNel 2014 il settimanale di costume \"Pi\u00f9\" cessa le pubblicazioni.\nBibliografia.\nLa Provincia Magazine, \"60 anni. La Provincia 1947-2007\", Supplemento al quotidiano \"La Provincia\" , 22 aprile 2007."}
{"id": "1067694", "revid": "1318658", "url": "https://it.wikipedia.org/wiki?curid=1067694", "title": "Nikk\u014d", "text": " \u00e8 una citt\u00e0 che si trova nella regione montuosa della prefettura di Tochigi, in Giappone, circa 140 chilometri a nord di Tokyo. La citt\u00e0 \u00e8 una popolare meta turistica, in quanto contiene numerosi monumenti storici (alcuni molto antichi) che le hanno valso l'inserimento nell'elenco dei Patrimoni dell'umanit\u00e0 dell'UNESCO. Secondo una stima del maggio 2015 la citt\u00e0 ospita 84.197 abitanti su di un'area di 1.449,83 chilometri quadrati, con una densit\u00e0 di 58,1 abitanti per chilometro quadrato.\nStoria.\nIl monaco buddhista Sh\u014dd\u014d Sh\u014dnin (17 maggio 735 \u2013 21 marzo 817) fond\u00f2 il tempio di Rinn\u014d-ji nel 766, seguito dal tempio di Ch\u016bzen-ji nel 784. Il villaggio di Nikk\u014d si svilupp\u00f2 attorno a questi templi. Il santuario shintoista di \"Nikk\u014d T\u014dsh\u014d-g\u016b\" fu completato nel 1617. Luogo di sepoltura di Tokugawa Ieyasu, durante il periodo Edo divenne meta di pellegrinaggi e vennero costruite molte strade per permettere un pi\u00f9 facile accesso dalle regioni circostanti.\nLe Ferrovie Nazionali Giapponesi cominciarono il servizio a Nikk\u014d nel 1890 con la linea Nikk\u014d, seguita dalle Ferrovie T\u014dbu nel 1929 con la loro linea T\u014dbu Nikk\u014d. Nikk\u014d venne istituita ufficialmente come cittadina nel 1889, come parte del distretto di Kamitsuga. Ottenne il titolo di citt\u00e0 nel 1954 dopo la fusione con il vicino villaggio di Okorogawa.\nIl 20 marzo 2006, Nikk\u014d ha assorbito la vecchia citt\u00e0 di Imaichi, la cittadina di Ashio (dal distretto di Kamitsuga), la cittadina di Fujihara e il villaggio di Kuriyama (entrambi dal distretto di Shioya), dando come risultato la \"nuova\" citt\u00e0 di Nikk\u014d. Il municipio della nuova citt\u00e0 si trova nell'edificio che ospitava il vecchio municipio di Imaichi. A Nikko \u00e8 nato Masaru Ibuka, cofondatore della Sony.\nMonumenti e luoghi d'interesse.\nI monumenti pi\u00f9 importanti della citt\u00e0 sono il santuario di Nikko (\"Nikk\u014d T\u014dsh\u014d-g\u016b\"), dedicato allo sh\u014dgun Tokugawa Ieyasu di cui \u00e8 il mausoleo, il tempio dedicato a suo nipote Tokugawa Iemitsu e il santuario shintoista Futarasan (\"Futarasan Jinja\"), risalente al 767. Dal 1999 il santuario di Nikko, il santuario di Futarasan, e il tempio di Rinn\u014d-ji sono Patrimonio dell'umanit\u00e0 tutelato dall'UNESCO.\nNella regione circostante vi sono inoltre numerose sorgenti termali (\"onsen\"), mentre nelle montagne a ovest della citt\u00e0 si trova il parco nazionale di Nikk\u014d, con alcune cascate e percorsi altamente spettacolari."}
{"id": "1067699", "revid": "599013", "url": "https://it.wikipedia.org/wiki?curid=1067699", "title": "Vhl", "text": ""}
{"id": "1067701", "revid": "158064", "url": "https://it.wikipedia.org/wiki?curid=1067701", "title": "Assalto alla terra", "text": ""}
{"id": "1067713", "revid": "287204", "url": "https://it.wikipedia.org/wiki?curid=1067713", "title": "Gruppo di Coxeter", "text": "In matematica, un gruppo di Coxeter \u00e8 un gruppo astratto che ammette una descrizione formale in termini di simmetrie speculari. In realt\u00e0, i gruppi finiti di Coxeter, sono pi\u00f9 precisamente i gruppi euclidei di riflessione finiti; i gruppi di simmetria dei poliedri regolari ne forniscono degli esempi. Va detto subito che non tutti i gruppi di Coxeter sono finiti e che non tutti possono essere descritti in termini di simmetrie e riflessioni euclidee. \nI gruppi di Coxeter prendono il nome dal matematico britannico Harold Coxeter (1907-2003) e trovano applicazione in molte aree della matematica. Esempi di gruppi di Coxeter finiti sono i gruppi di simmetria dei politopi regolari e i gruppi di Weyl delle algebre di Lie semplici. Esempi di gruppi infiniti di Coxeter sono i gruppi triangolari corrispondenti a tassellature regolari del piano euclideo e del piano iperbolico, e i gruppi di Weyl delle algebre di Kac-Moody di dimensione infinita.\nDefinizione.\nUn gruppo di Coxeter \u00e8 un gruppo avente una presentazione del tipo\ndove \u00a0 \"m\"\"ii\" = 1\u00a0 e \u00a0 \"m\"\"ij\"\u00a0\u2265\u00a02\u00a0 per \u00a0 \"i\" \u2260 \"j\".\nLa condizione \u00a0 \"m\"\"ij\"\u00a0=\u00a0\u221e\u00a0 significa che nessuna relazione della forma \u00a0 (\"r\"\"i\" \"r\"\"j\")\"m\"\u00a0 pu\u00f2 essere imposta. \nAlcune conclusioni possono essere ricavate a partire dalle definizioni sopra riportate.\nLa matrice di Coxeter \u00e8 una matrice simmetrica di aspetto \u00a0 \"n\"\u00d7\"n\" le cui entrate denotiamo con \u00a0 \"mij\". In realt\u00e0, ogni matrice simmetrica aventi come entrate interi positivi e \u00a0 \u221e \u00a0 e con le entrate sulla diagonale uguali a 1 serve a definire un gruppo di Coxeter. \nLa matrice di Coxeter pu\u00f2 essere convenientemente codificata mediante un cosiddetto \"grafo di Coxeter\", secondo le seguenti regole:\nIn particolare, due generatori commutano se e solo se non sono connessi attraverso un lato del grafo.\nInoltre, se un grafo di Coxeter ha due o pi\u00f9 componenti connesse, il gruppo associato \u00e8 il prodotto diretto dei gruppi associati ai singoli componenti.\nUn esempio.\nIl grafico in cui i vertici da \u00a0formula_10 \u00a0 a \u00a0formula_11 \u00a0 sono posti in una riga con ciascun vertice connesso mediante un lato non etichettato al suo immediato vicino d\u00e0 origine a un gruppo simmetrico \u00a0 \"S\"\"n\"+1; \u00a0i generatori corrispondono alle permutazioni \u00a0formula_12 \u00a0 formula_13, \u00a0formula_14 \u00a0formula_15, ... \u00a0formula_16 \u00a0formula_17. \u00a0Due permutazioni non consecutive commutano sempre, mentre \u00a0formula_18\u00a0 \u00a0formula_19 \u00a0formula_20\u00a0 \u00a0formula_21 \u00a0d\u00e0 \u00a0formula_18\u00a0 \u00a0formula_23\u00a0 \u00a0formula_21.\u00a0 Naturalmente questo mostra solamente che \u00a0 \"Sn+1\" \u00a0 \u00e8 un gruppo quoziente del gruppo di Coxeter, ma non \u00e8 troppo difficile verificare l'eguaglianza che mantiene.\nGruppi finiti di Coxeter.\nOgni gruppo di Weyl pu\u00f2 essere realizzato come un gruppo di Coxeter. Il grafico di Coxeter pu\u00f2 essere ottenuto dal diagramma di Dynkin rimpiazzando ogni doppio lato con un lato etichettato \u00a0formula_9 \u00a0 e ogni triplo lato con un lato etichettato \u00a0formula_26. \u00a0L'esempio dato sopra corrisponde al gruppo di Weyl del sistema di radice di tipo \u00a0 \"An\". \u00a0Il gruppo di Weyl include la maggior parte dei gruppi finiti di Coxeter, ma ci sono anche esempi aggiuntivi. La seguente lista fornisce tutti i grafici connessi di Coxeter che danno origine a gruppi finiti.\nConfrontando questa con la lista di sistemi a radici semplici, si vede che \u00a0 \"Bn\" \u00a0 e \u00a0 \"Cn\" \u00a0 danno origine allo stesso gruppo di Coxeter. Anche, \u00a0 \"G\"2 \u00a0sembra mancare, ma \u00e8 presente sotto il nome \u00a0 \"I\"2(6). \u00a0Le aggiunte alla lista sono \u00a0 \"H\"3, \u00a0 \"H\"4, e \u00a0 \"I\"2(\"p\").\nAlcune propriet\u00e0 di gruppi finiti di Coxeter sono dati nella seguente tabella:\nGruppi di simmetria di politopi regolari.\nTutti i gruppi di simmetria di politopi regolari sono gruppi finiti di Coxeter. I gruppi diedrali, che sono i gruppi simmetrici di poligoni regolari, formano le serie \u00a0 \"I\"2(\"p\"). \u00a0 Il gruppo di simmetria di un regolare simplesso-\"n\" \u00e8 il gruppo simmetrico \u00a0 \"S\"\"n\"+1, \u00a0anche conosciuto come il gruppo di Coxeter di tipo \u00a0 \"An\". \u00a0Il gruppo di simmetria del cubo-\"n\" \u00e8 lo stesso di quello del politopo a croce-\"n\", vale a dire \u00a0 \"BCn\". Il gruppo di simmetria del dodecagono regolare e dell'icosaedro regolare \u00e8 \u00a0 \"H\"3. In dimensione \u00a0formula_9, \u00a0ci sono tre speciali politopi, il 24-celle, il 120-celle, e il 600-celle. Il primo ha gruppo simmetrico \u00a0 \"F\"4, \u00a0mentre gli altri due hanno gruppo simmetrico \u00a0 \"H\"4.\nI gruppi di Coxeter di tipo \u00a0 \"D\"\"n\", \u00a0 \"E\"6, \u00a0 \"E\"7, e \u00a0 \"E\"8 sono gruppi di simmetria di alcuni politopi semiregolari.\nGruppi affini di Weyl.\nI gruppi affini di Weyl formano una seconda importante serie di gruppi di Coxeter. Questi non sono finiti di per s\u00e9, ma ciascuno contiene un sottogruppo abeliano normale, in modo che il corrispondente gruppo quoziente \u00e8 finito. In ciascun caso, il gruppo quoziente \u00e8 esso stesso un gruppo di Weyl, e il grafo di Coxeter \u00e8 ottenuto dal grafo di Coxeter del gruppo di Weyl aggiungendo un vertice supplementare e uno o due lati aggiuntivi. Ad esempio, per \"n\"\u00a0\u2265\u00a02, il grafo consistente di \"n\"+1 vertici in un cerchio \u00e8 ottenuto da \"An\" in questo modo, e il corrispondente gruppo di Coxeter \u00e8 il gruppo di Weyl affine di \"An\". Per \"n\"\u00a0=\u00a02, questo pu\u00f2 essere illustrato come il gruppo di simmetria del piastrellamento standard del piano mediante triangoli equilateri.\nSegue una lista di gruppi affini di Coxeter:\nSi nota che il pedice \u00e8 in ogni caso il numero di nodi meno uno, dal momento che ognuno di questi gruppi \u00e8 stato ottenuto aggiungendo un nodo ad un grafo finito del gruppo.\nGruppi di Coxeter iperbolici.\nCi sono anche gruppi di Coxeter iperbolici rappresentanti gruppi di riflessione in geometria iperbolica.\nOrdinamento di Bruhat.\nLa scelta di generatori di riflessione d\u00e0 origine ad una funzione \"l\" di lunghezza in un gruppo di Coxeter, cio\u00e8 il numero minimo di utilizzi dei generatori richiesto per esprimere un elemento di gruppo. Da esso viene definito l'ordine di Bruhat: un elemento \"v\" eccede un elemento \"u\" se ha una lunghezza che \u00e8 maggiore di 1 ed \u00e8 il prodotto di \"u\" per un generatore di riflessione. In altre parole, \"u\" \u2264 \"v\" significa che \"v\" \u00e8 costruito da \"u\" con l'appropriato numero \"l\"(\"v\") \u2212 \"l\"(\"u\") di riflessioni generate."}
{"id": "1067717", "revid": "1318658", "url": "https://it.wikipedia.org/wiki?curid=1067717", "title": "Penisola di Kii", "text": "La penisola di Kii (in giapponese: \u7d00\u4f0a\u534a\u5cf6, \"Kii Hant\u014d\") \u00e8 una delle pi\u00f9 grandi penisole dell'isola di Honsh\u016b, in Giappone. La maggior parte del territorio ricade entro i confini della prefettura di Wakayama, mentre parti minori sono amministrate dalle prefetture di Osaka, di Nara e di Mie. A ovest della penisola di Kii si trova la baia di Osaka e il canale di Kii, mentre a sud e a est si apre l'Oceano Pacifico.\nNel 2004 tre siti della penisola di Kii sono stati inseriti nell'elenco dei Patrimoni dell'umanit\u00e0 dell'UNESCO:\nPosizione.\nLa penisola si trova nella parte meridionale dello stato e comprende 4 prefetture diverse:\ntutte queste prefetture fanno parte della regione di Kansai\nMorfologia e Ambiente.\nLa penisola \u00e8 attraversta dalla Linea tettonica mediana giapponese. Vicino a questa penisola ci sono delle comunit\u00e0 di coralli molto simili a una barriera corallina ed \u00e8 la barriera corallina pi\u00f9 a nord del pianeta (tranne le barriere coralline delle acque fredde) grazie alla presenza della corrente di Kuroshio. Questi coralli sono per\u00f2 minacciati dai cambiamenti climatici e dall'intervento dell'uomo. \nGrazie all'influenza della corrente di Kuroshio il clima dell'area \u00e8 uno dei pi\u00f9 piovosi climi subtropicali della Terra: con 5 metri di pioggia all'anno e una media annuale di 3.85 metri nella citt\u00e0 di Owase. La penisola \u00e8 spesso colpita dagli Tifoni, con piogge anche di 940\u00a0mm.\nBuona parte della penisola \u00e8 occupata dalla foresta tempaerata, e dato che il clima \u00e8 troppo piovoso per l'agricoltura e la costa \u00e8 ricca di Rie e cascate, le attivit\u00e0 prevalenti sono la cura delle foreste e la pesca."}
{"id": "1067723", "revid": "158064", "url": "https://it.wikipedia.org/wiki?curid=1067723", "title": "Formiche - Terrore a Lakewood", "text": ""}
{"id": "1067732", "revid": "10125704", "url": "https://it.wikipedia.org/wiki?curid=1067732", "title": "Ba duan jin", "text": ""}
{"id": "1067735", "revid": "1776051", "url": "https://it.wikipedia.org/wiki?curid=1067735", "title": "Trasporti nella Repubblica Centrafricana", "text": "Questa voce raccoglie le principali tipologie di trasporti nella Repubblica Centrafricana.\nTrasporti su rotaia.\nRete ferroviaria.\nLa ferrovia \u00e8 inesistente.\nReti metropolitane.\nTale nazione non dispone nemmeno di sistemi di metropolitana.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nStrade pubbliche: in totale 23.810\u00a0km (dati 1999)\nReti filoviarie.\nAttualmente nella Repubblica Centrafricana non esistono filobus. \nAutolinee.\nNella capitale, Bangui, ed in poche altre zone abitate della Repubblica Centrafricana, operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa Repubblica Centrafricana possiede 900\u00a0km di acque interne; il principale fiume, navigabile tutto l'anno, \u00e8 l'Oubangui.\nTrasporti aerei.\nAeroporti.\nIn totale: 50 (dati 2002)\na) con piste di rullaggio pavimentate: 3\nb) con piste di rullaggio non pavimentate: 47"}
{"id": "1067739", "revid": "1893", "url": "https://it.wikipedia.org/wiki?curid=1067739", "title": "Matrice di Coxeter", "text": ""}
{"id": "1067745", "revid": "709565", "url": "https://it.wikipedia.org/wiki?curid=1067745", "title": "Lo Hobbit a fumetti", "text": "Lo Hobbit a fumetti \u00e8 una trasposizione a fumetti del romanzo \"Lo Hobbit\" di J.R.R.Tolkien.\nLe illustrazioni sono di David Wenzel, che aveva iniziato la sua carriera nel 1975 illustrando \"Terra di Mezzo, il Mondo di Tolkien illustrato\" su testo di Lyn Carter. \nL'adattamento del testo originale \u00e8 opera di Charles Dixon e Sean Deming.\nFu pubblicato per la prima volta in tre volumi nel 1989-1990. \nIn Italia venne pubblicato dall'editrice Rusconi nel 1997 e fu ristampato nel 2000, quando la pubblicazione delle opere di Tolkien pass\u00f2 alla Bompiani.\nTutto a colori, lo stile unisce al tratteggio classico le tecniche dell'acquarello e la narrazione grafica. Le illustrazioni presentano, oltre ai dialoghi tra i personaggi, ampie parti di narrazione in didascalia, che sovrastano le parti dialogate, scelta necessaria per riportare in modo sintetico molte parti del libro che non si sarebbero potute rappresentare con le sole figure. Il testo \u00e8 stato accuratamente adattato cercando di mantenersi fedele al romanzo originale. "}
{"id": "1067747", "revid": "6923", "url": "https://it.wikipedia.org/wiki?curid=1067747", "title": "Davide Parenti", "text": "Biografia.\nCollaboratore de \"l'Unit\u00e0\" e del settimanale satirico \"Cuore\", diventa autore televisivo nel 1987 firmando, insieme ad Antonio Ricci, \"Lupo solitario\", \"Matrjoska\" e \"L'araba fenice\". Alla fine degli anni Ottanta collabora con \"Mixer\", dai primi anni Novanta lavora a diversi programmi di Rai3: \"Storie vere\", \"Mi manda Lubrano\", \"Mille e una donna\" e \"Ultimo minuto\". Con Patrizio Roversi e Syusy Blady firma \"Politistroika\" su Rai 2 e alcuni episodi di \"Turisti per caso\".\nDal 1990 \u00e8 autore di diverse edizioni di \"Scherzi a parte\", La sai l'ultima?, \"Non dimenticate lo spazzolino da denti\" e i \"Guastafeste \"per Canale 5\", Mai dire TV\", \"Barracuda\", \"Smetto quando voglio\" e la prima edizione di Mai dire Gol per Italia 1.\nNel 1997 realizza e produce con Claudio Canepari \"Milano-Roma\"\",\" trasmesso prima su Rai 3, poi successivi su Rai 2 e quindi su Italia 1. Il format \u00e8 stato acquistato ed esportato in molti paesi tra cui Argentina, Cile, Francia, Spagna. Nello stesso anno crea e guida su Italia 1 \"Le Iene\", liberamente tratto dalla trasmissione argentina \"Caiga quien caiga.\"\nNel 2005 firma, insieme a Enrico Mentana, \"Matrix\" per Canale 5.\nNel 2018 realizza e produce il film \"Il sindaco - Italian Politics for Dummies\" con Claudio Canepari, che partecipa a diversi festival internazionali, tra cui il Raindance Film Festival di Londra, il Festival Internazionale del Cinema di Shangai e il Transilvania International Film Festival.\nDa oltre 20 anni \"Le Iene\" di Parenti \u00e8 presente nel palinsesto di Italia 1 con due prime serate settimanali e i suoi spin-off: \"Scappati con la cassa\", \"Le Iene Trip\", \"Mai dire Iene\", \"XLove\", \"Open Space\", \"\" e \"Ieneyeh\".\nPolemiche al programma \"Le Iene\".\nIl programma pi\u00f9 celebre di Parenti \u00e8 spesso al centro di critiche e polemiche. Alcune delle pi\u00f9 longeve hanno riguardato i servizi sul metodo Stamina e sul cosiddetto caso Blue Whale."}
{"id": "1067752", "revid": "1904508", "url": "https://it.wikipedia.org/wiki?curid=1067752", "title": "Monumento all'Italia", "text": "Il monumento a Vittorio Emanuele II o monumento all'Unit\u00e0 d'Italia sorge al centro di piazza Vittorio Emanuele II a Reggio Calabria. La piazza infatti \u00e8 usualmente conosciuta come piazza Italia per la presenza del monumento stesso.\nOpera dello scultore Rocco Larussa del 1868, il monumento \u00e8 costituito da una statua marmorea alta 3\u00a0m che rappresenta l'Italia turrita mentre esorta i suoi figli, con in mano la spada, a spezzare le catene di Roma e Venezia per fare l'unit\u00e0 nazionale. Il monumento \u00e8 posto a ricordo dei martiri del 2 settembre 1847, caduti insieme a molti altri martiri che si ribellarono ai regnanti Borboni.\nLa statua, in marmo bianco di Carrara, \u00e8 alta tre metri. \u00c8 scolpita raffigurando le fattezze di una sovrana con le trecce sciolte sulle spalle, nell'atto di impugnare una spada con la mano destra, mentre con la sinistra sostiene una corona intrecciata di foglie d'alloro.\nIl basamento reca la seguente iscrizione:\nPer quest'opera il Larussa vinse il titolo di professore di scultura della citt\u00e0."}
{"id": "1067757", "revid": "729019", "url": "https://it.wikipedia.org/wiki?curid=1067757", "title": "Governo de Villepin", "text": " \nLa nomina a primo ministro di Dominique de Villepin \u00e8 stata fatta ufficialmente con una dichiarazione scritta dell'Eliseo, dopo che Jean-Pierre Raffarin aveva annunciato le sue dimissioni sulla scalinata dell'Eliseo il 31 maggio 2005.\nNel suo discorso televisivo delle 20 dello stesso giorno, il presidente della Repubblica, Jacques Chirac aveva eccezionalmente anticipato che Nicolas Sarkozy sarebbe stato ministro di Stato nel futuro governo senza precisare il suo incarico. I pi\u00f9 vicini a Sarkozy rivelarono che sarebbe tornato al Ministero degli Interni, senza abbandonare la carica di presidente dell'UMP.\nIl passaggio di consegne ebbe luogo ufficialmente a Matignon il 31 maggio alle ore 16.\nL'annuncio ufficiale della composizione del governo fu fatta dall'Eliseo il 2 giugno 2005. L'esecutivo risult\u00f2 composto di trentadue membri contro i quarantatr\u00e9 del precedente, in gran parte gi\u00e0 facenti parte del terzo governo Raffarin (ventitr\u00e9 membri). Il ritorno di Nicolas Sarkozy al ministero degli Interni fu visto come un compromesso tra i componenti della maggioranza presidenziale.\nDirettore di Gabinetto del primo ministro fu nominato Pierre Mongin, rimasto in carica fino al 12 luglio 2006 quando fu sostituito da Bruno Le Maire.\nComposizione.\nRimpasto del 26 marzo 2007.\nJacques Chirac il 26 marzo 2007 ha proceduto a un rimpasto del governo in seguito alle dimissioni di Nicolas Sarkozy da Ministro degli Interni e di Xavier Bertand da Ministro della Sanit\u00e0 a causa della campagna presidenziale. Sono stati rimpiazzati rispettivamente da Fran\u00e7ois Baroin e Philippe Bas, Baroin \u00e8 stato sostituito a sua volta da Herv\u00e9 Mariton (UMP).\nIl 5 aprile 2007 Azouz Begag, Ministro delegato alla Promozione e all'Uguaglianza delle possibilit\u00e0 ha rassegnato le dimissioni al Primo Ministro per \"riprendere libert\u00e0 di parola\" e sostenere apertamente Fran\u00e7ois Bayrou. Il Primo Ministro le ha trasmesse al Presidente della Repubblica che le ha accettate. Begag non \u00e8 stato sostituito e le sue funzioni sono rimaste ad interim al Primo Ministro."}
{"id": "1067763", "revid": "729019", "url": "https://it.wikipedia.org/wiki?curid=1067763", "title": "Robinson Helicopter", "text": "La Robinson Helicopter Company \u00e8 il pi\u00f9 grande produttore di elicotteri civili del mondo. L'azienda fu fondata in California nel 1973 da Frank D. Robinson, un ex dipendente della Bell Helicopter e della Hughes Helicopters. Attualmente la sede \u00e8 a Torrance, Los Angeles.\nDa oltre venti anni la Robinson \u00e8 la regina indiscussa del mercato degli elicotteri leggeri con motori a pistoni, con un'organizzazione a network globale; ha pi\u00f9 di 110 \"factory-authorized dealers\" e 290 service centers in 50 paesi, includendo Cina e Russia.\nLa Robinson produce da sola pi\u00f9 elicotteri di tutte le aziende del nord America insieme.\nGli elicotteri Robinson sono fra i meno costosi al mondo, pur garantendo elevati standard di prestazione e sicurezza. \nA differenza della maggior parte degli altri elicotteri, che utilizza motori a turbina, i Robinson utilizzano un motore a pistoni della Lycoming, praticamente identico a quelli utilizzati negli aerei ad ala fissa della aviazione generale, tipo il Cessna 172. \nLa maggiore economia dei motori a pistoni, va a scapito delle prestazioni, in quanto un motore a turboalbero a parit\u00e0 di peso \u00e8 due o tre volte pi\u00f9 potente.\nProdotti.\nNel marzo 2007, la Robinson ha annunciato un piano per la produzione del modello Robinson R66, un elicottero a 5 posti dalla configurazione simile a quella del R44, ma con in aggiunta un compartimento portabagagli, una cabina pi\u00f9 ampia (8 pollici) e che utilizzer\u00e0, per la prima volta un motore turboalbero, il Rolls-Royce RR300. La vendita del primo R66 si \u00e8 conclusa nel 2010 e il modello \u00e8 tutt'ora in produzione."}
{"id": "1067768", "revid": "729019", "url": "https://it.wikipedia.org/wiki?curid=1067768", "title": "Fabbrica automatica", "text": "Per fabbrica automatica si intende l'impianto manifatturiero capace di funzionare senza l'ausilio dell'uomo, in maniera completamente automatica, tramite macchine utensili a controllo computerizzato (CNC) e robot industriali per le lavorazioni e per la movimentazione dei pezzi (AGV automated guided vehicles).\nAutomazione nei sistemi manifatturieri ad asportazione di truciolo.\nNell'industria manifatturiera, nello specifico esempio riportato in quella ad asportazione di truciolo, risulta necessario per la massimizzazione del profitto, ottimizzare il ciclo produttivo andando ad analizzare opportuni parametri. Nello specifico quelli maggiormente utilizzati in sede di ottimizzazione sono la \"velocit\u00e0 di taglio v\", \"la profondit\u00e0 di passata p\" e \"l'avanzamento a\". Questi tre parametri descrivono in modo esaustivo tutte le principali lavorazioni tornitura, foratura, fresatura, ...\nParametri di lavorazione.\nPer rendere la cosa pi\u00f9 chiara si pensi ad una tornitura longitudinale (quando si ha un cilindro di dimensione D e la si vuole ridurre a d): in tal caso il pezzo \u00e8 calettato al torni e ruota con velocit\u00e0 di taglio v, la semidifferenza tra i due diametri rappresenta la profondit\u00e0 di passata p, e la quantit\u00e0 di spazio che viene lavorato lungo la sezione longitudinale del pezzo per giro \u00e8 l'avanzamento a.\nStrategie di ottimizzazione.\nNel momento in cui si ottimizza il processo produttivo si possono analizzare due diverse configurazioni (opposte): l'ottimizzazione secondo un criterio di massima \"economia\" e l'ottimizzazione secondo un criterio di massima \"produttivit\u00e0\". Il primo caso si riferisce ad un processo produttivo che minimizza i costi di produzione, il secondo si riferisce ad un processo produttivo che minimizza i tempi di produzione.\nLavorazioni Monopasso.\nLa lavorazione monopasso ottimizza la velocit\u00e0 di taglio, note profondit\u00e0 di passata e avanzamento. Una volta definite due funzioni (una di costo unitario e una di tempo unitario di produzione) si derivano (rispetto a V) e vengono eguagliate a 0. Il valore di V che annulla la derivata del costo unitario viene detta \"velocit\u00e0 economica di taglio Ve\", altres\u00ec il valore di V che annulla la derivata del tempo unitario di produzione viene detta \"velocit\u00e0 di massima produttivit\u00e0 Vp\". Queste velocit\u00e0 rappresentano quindi gli ottimi secondo i due criteri di cui sopra.\nLavorazioni Combinate.\nLa lavorazione combinata ottimizza velocit\u00e0 di taglio e avanzamento. Nello specifico un'ottimizzazione senza vincoli porta come soluzione ottima v=0 e a=infinita. Fisicamente impossibile! Per trovare una soluzione ottima occorre ottimizzare su un insieme ammissibile ottenuto inserendo opportuni vincoli sul sistema. Tipici vincoli sono quelli sulla potenza, sulla finitura teorica del pezzo, sulle possibili scelte di velocit\u00e0 al mandrino, sulle possibili scelte di velocit\u00e0 di avanzamento.\nLavorazioni Multipasso.\nLa lavorazione multipasso ottimizza tutti i parametri. Il problema \u00e8 difficile da approcciare in senso sistematico analogo ai precedenti casi. In questo caso in primo momento si discretizzano le possibili profondit\u00e0 di passata in unit\u00e0 semplici, poi per ogni possibile combinazione di profondit\u00e0 di passata si calcola il costo (o il tempo) all'ottimo ottenendo cos\u00ec una tabella che per colonne ha le profondit\u00e0 di passata e per righe l'unit\u00e0 semplice (nello specifico le righe rappresentano la distanza dal diametro finale): ogni casella contiene il relativo costo (o tempo) ottimo. La Multipasso si ottimizza sfruttando il criterio di Bellman: calcolando gli ottimi locali, il cammino minimo tra passata nulla e passata massima che tocca gli ottimi locali \u00e8 un ottimo globale.\nLavorazioni Multistadio.\nLe lavorazioni multistadio sono la massima espressione dell'ottimizzazione di una fabbrica automatica per quel che concerne la flessibilit\u00e0. Si conoscano le macchine (ordine) di cui ha bisogno un pezzo durante una lavorazione da grezzo a prodotto finale. Allora \u00e8 possibile ottimizzare ognuna delle macchine secondo l'algoritmo di lavorazione monopasso modificato per sistemi con collo di bottiglia. I criteri sono i soliti: massima economia, massima produttivit\u00e0. Si procede come segue: noti per ogni macchina \"a\" e \"p\" si calcolano Vek (Vpk) velocit\u00e0 economica del collo di bottiglia (velocit\u00e0 di massima produttivit\u00e0 del collo di bottiglia) e Tek (Tpk) tempo di lavorazione economica unitario del collo di bottiglia (tempo di lavorazione di massima produttivit\u00e0 unitario del collo di bottiglia). Noti i vettori Vek, Tek (Vpk, Tpk) si identifica il collo di bottiglia definito come la macchina che all'ottimo impiega pi\u00f9 tempo ad espletare la sua lavorazione. Trovata questa si isola e per tutte le altre si applica una ottimizzazione monopasso di tipo economica. (n.b. le formule all'ottimo per il collo di bottiglia delineate con il pedice k sono diverse dalle formule all'ottimo per il monopasso definite nei precedenti paragrafi)"}
{"id": "1067771", "revid": "32658", "url": "https://it.wikipedia.org/wiki?curid=1067771", "title": "Angelo Tutelare", "text": ""}
{"id": "1067772", "revid": "123365437", "url": "https://it.wikipedia.org/wiki?curid=1067772", "title": "Playback", "text": "Il playback \u00e8 una tecnica consistente nel sovrapporre, durante una esibizione, una registrazione precedentemente effettuata di un brano alla reale performance dell'artista, o degli artisti. In questo caso lo spettatore osserva la \"performance\" ma ascolta una registrazione e difficilmente pu\u00f2 percepire se l'interpretazione sia originale o artefatta.\nNella lingua inglese \u00e8 il termine lip sync, o lip synch (non \"playback\"), che indica la situazione in cui l'artista mima il canto su una base pre-registrata. Infatti il termine \"playback\" indica la tecnica di sincronizzazione di una ripresa cinematografica o televisiva con una colonna sonora registrata separatamente. Inoltre, il termine \"playback singer\", usato per lo pi\u00f9 a Bollywood, indica un cantante di canzoni preregistrate per uso nei film, che gli attori mimano nel senso italiano.\nStoria.\nIl termine \"playback\" pu\u00f2 essere tradotto come \"riprodotto\" o \"suonato dietro\" ovvero riprodurre una registrazione come sottofondo ad una performance. Questa tecnica nasce negli anni '10 e '20 del 1900 come stratagemma durante le riprese di un film. La tecnica pu\u00f2 essere semplicisticamente spiegata cos\u00ec: veniva registrata prima di tutto la traccia vocale del film che in seguito veniva riprodotta durante le riprese della scena. Questo metodo, come spiega l'esperto tecnico del suono Luciano Muratori, era una prima soluzione all'avvento del sonoro.\nQuesta tecnica \u00e8 attualmente utilizzata nella realizzazione di video musicali in cui il brano viene trasmesso in playback durante le riprese e gli artisti fingono di suonare seguendo la registrazione.\nIl termine poi pass\u00f2 a descrivere la tecnica di sovrapporre all'audio originale un audio precedentemente registrato. Questa tecnica venne vantaggiosamente utilizzata in televisione per e i problemi dovuti alle prove precedenti a una performance del vivo. Inoltre la tecnica venne anche introdotta in alcuni balletti che richiedevano che l'artista cantasse e ballasse allo stesso momento. Ricordiamo programmi musicali come \"Studio Uno\" e \"Canzonissima\" che utilizzavano, chi pi\u00f9 chi meno, la tecnica del \"playback\" per i cantanti e i balletti cantati. Il pi\u00f9 ricordato \u00e8 il balletto delle sorelle Kessler che le vedeva cantare il \"Dadaumpa\".\nIl primo playback televisivo per il Festival di Sanremo \u00e8 attribuito da molte fonti a Claudio Villa che, nell'edizione del 1955, ricorse a questa tecnica a causa di motivi di salute. In seguito pare che anche Bobby Solo abbia utilizzato questo stratagemma durante un'edizione del Festival di Sanremo.\nL'uso del playback si fece strada anche nelle \"performance live\" di cantanti e musicisti che con il tempo spesso utilizzarono questo stratagemma nei concerti \"live\".\nLa tecnica.\nIl \"playback\" pu\u00f2 essere utilizzato sia dai cantanti sia dai musicisti.\nNel canto l'artista muove le labbra in sincrono con la registrazione oppure canta e in questo caso il volume del microfono \u00e8 azzerato.\nNella performance strumentale l'artista finge di suonare lo strumento che ha \"volume zero\" oppure non \u00e8 nemmeno collegato al mixer audio.\nPlayback, supporti e basi.\nSi pu\u00f2 differenziare la tecnica del playback dall'uso di supporti in campo musicale.\nCon \"supporto\" si intende sia una intera traccia utilizzata nell'esecuzione musicale che \u00e8 impossibile da realizzare da parte del gruppo sia alcune parti che vengono inserite durante l'esecuzione.\nUn altro uso dei supporti \u00e8 \"l'uso misto\" ovvero l'esecuzione di una parte cantata o suonata dal vivo da un musicista e l'inserimento di una parte registrata con la mancata esecuzione del musicista. Questa tecnica pu\u00f2 essere usata per non affaticare un cantante durante un tour facendo in modo di non fargli eseguire acuti o brani in particolari tonalit\u00e0. Allo stesso modo pu\u00f2 essere usata per gli strumentisti.\nCon il termine \"uso di base\" o \"uso di base musicale\" si intende invece l'uso di una registrazione completa di tutte le parti strumentali di un brano trasmessa in playback durante un'esibizione. Nel caso di esibizioni con band spalla alcuni cantanti utilizzano delle basi musicali. In questo modo la band suona in playback e il cantante dal vivo evitando tempi da dedicare a prove con la band o altro. A volte si verifica il caso che un cantante usi una base registrata e che i musicisti suonino dal vivo.\nSi pu\u00f2 anche registrare il caso di \"playback totale\" ovvero un'esibizione totalmente in playback da parte sia dei musicisti sia del/dei cantanti."}
{"id": "1067773", "revid": "125091518", "url": "https://it.wikipedia.org/wiki?curid=1067773", "title": "Operazione Blu", "text": "Operazione Blu (in tedesco: \"Fall Blau\") era il nome in codice assegnato dalla Wehrmacht alla grande offensiva estiva del 1942 sul fronte orientale. La sua denominazione originale avrebbe dovuto essere Operazione Sigfrido, come l'eroico personaggio della mitologia germanica, ma Adolf Hitler, dato il mancato successo della precedente Operazione Barbarossa (anch'essa con nome mutuato dalla tradizione tedesca) prefer\u00ec usare il pi\u00f9 modesto nome di Operazione Blu.\nGli obiettivi politico-strategici di questa seconda offensiva estiva tedesca in Unione Sovietica, limitata al solo settore meridionale del fronte orientale, avrebbero dovuto essere: la distruzione del raggruppamento sovietico sul fiume Donec, la conquista del Donbass, l'invasione del Kuban' e del Caucaso, il raggiungimento del Don e del Volga, la neutralizzazione dell'importante centro manifatturiero di Stalingrado.\nIl raggiungimento di questi grandi obiettivi, stabiliti in gran parte personalmente da Hitler, avrebbe permesso alla Germania di ottenere notevoli risorse agricole, energetiche e petrolifere, sufficienti per continuare con successo una lunga guerra aeronavale globale contro le potenze anglosassoni. Iniziata il 28 giugno, l'Operazione Blu, nonostante importanti successi tattici e notevoli guadagni territoriali, manc\u00f2 i suoi obiettivi strategico-politico-economici fondamentali e condusse l'Esercito tedesco (anche per le continue variazioni imposte da Hitler alla pianificazione originale) in una situazione strategica difficile e pericolosa, premessa alla successiva catastrofe invernale di Stalingrado.\nLa situazione strategica.\nAl 28 febbraio 1942, il Diario dell'OKH calcol\u00f2 le perdite totali della Wehrmacht dall'inizio dell'Operazione Barbarossa in 1.005.000 soldati, tra morti (202.000), feriti e dispersi/prigionieri, ovvero quasi un terzo del totale dell'Esercito tedesco impegnato all'Est il 22 giugno 1941. Nonostante questi grandi sacrifici (in tutte le campagne precedenti la Wehrmacht aveva subito solo 218.000 perdite complessive) i risultati ottenuti, per quanto impressionanti, non avevano portato alla attesa vittoria rapida e definitiva; l'Unione Sovietica aveva resistito pur con gravissime perdite umane e territoriali, ed era passata al contrattacco durante l'inverno.\nGrazie all'abilit\u00e0 tattica e al coraggio dei soldati e degli ufficiali tedeschi, alle tattiche troppo dispendiose dei sovietici, ancora piuttosto disorganizzati e a corto di risorse, ed anche alla risolutezza di Hitler e alla sua decisione di non permettere una ritirata generale allo scoperto d'inverno (che avrebbe potuto trasformarsi in una catastrofe \"napoleonica\"), l'esercito tedesco era riuscito comunque alla fine di marzo a contenere e fermare in tutti i settori la ostinata e sanguinosa controffensiva sovietica invernale\nCon l'inizio della primavera 1942 le due parti in lotta iniziarono quindi la loro pianificazione per la ripresa delle operazioni sul gigantesco fronte orientale. La decisione fondamentale di Hitler fu quella di riprendere l'offensiva per ottenere finalmente la vittoria definitiva e raggiungere gli obiettivi territoriali e strategico-economici ritenuti da lui necessari per continuare la guerra mondiale a tempo indefinito anche contro le potenze anglosassoni. Le concezioni hitleriane scaturivano da complessi calcoli geostrategici e di economia militare e minimizzavano i problemi puramente tattici e operativi che invece erano al centro delle attenzioni dei generali dell'OKW e dell'OKH.\nCosciente della ristrettezza del tempo a sua disposizione per chiudere vittoriosamente la guerra sul fronte orientale prima di un intervento massiccio e risolutivo della formidabile potenza americana, Hitler decise quindi di abbandonare i piani predisposti dai generali dei Quartier generali per un nuovo tentativo per conquistare Mosca; egli escluse anche totalmente qualsiasi opzione a favore di un mantenimento della difensiva strategica, come ipotizzato dal feldmaresciallo Gerd von Rundstedt gi\u00e0 nell'ottobre del 1941.\nLa sua decisione fu la pi\u00f9 ambiziosa date le forze a disposizione: non pi\u00f9 praticabile (a causa dell'indebolimento complessivo della Wehrmacht) un attacco contemporaneo su tutte e tre le direttrici principali, il F\u00fchrer individu\u00f2 nel settore meridionale l'obiettivo della nuova offensiva, con lo scopo di schiacciare le truppe sovietiche del settore e dilagare quindi verso il Don, il Volga e il Caucaso. L'ottenimento delle risorse economiche del Donbass, del Kuban', della regione di Stalingrado e dei petroli del Caucaso avrebbe risolto molte delle carenze dell'economia di guerra della Germania. Erano attesi anche risultati politici importanti con possibili sollevazioni delle popolazioni musulmane caucasiche; inoltre la pianificazione si spinse (in caso di crollo totale sovietico) fino ad ipotizzare grandiose operazioni dirette verso l'Iran, l'Iraq e la penisola Arabica, eventualmente anche con la collaborazione delle forze del generale Rommel dall'Egitto.\nLo scettico e prudente generale Franz Halder, capo di Stato maggiore generale dell'Esercito tedesco, era alieno da simili grandiosi piani, ma tuttavia negli ambienti dell'esercito (oltre che nell\"'entourage\" di Hitler) non mancavano valutazioni ottimistiche provenienti in parte anche da un sentimento di superiorit\u00e0 tecnica presente tra truppe e ufficiali nei confronti del nemico. Quanto a Hitler, egli afferm\u00f2 esplicitamente nelle sue direttive la convinzione di un decisivo indebolimento dell'Armata Rossa a seguito delle catastrofi estive e poi dei sanguinosi scacchi durante la controffensiva invernale e quindi la sua speranza e fiducia in un possibile crollo definitivo della resistenza nemica. Pertanto, dopo una riunione preparatoria il 28 marzo, il 5 aprile Hitler diram\u00f2 la direttiva n. 41 (\"Operazione Blu\") che stabiliva nel dettaglio le varie fasi operative previste per ottenere gli scopi strategici fondamentali della campagna dell'estate 1942.\nIl 1\u00ba maggio 1942, Stalin proclam\u00f2 per la prima volta pubblicamente la sua fiducia in una \"vittoria definitiva entro il 1942\".; questo sbandierato ottimismo (non privo di motivazioni legate al mantenimento del morale e della fiducia nell'esercito e nella popolazione) nasceva da una serie di valutazioni premature e per il momento irrealistiche.\nStalin considerava, dopo i successi conseguiti nella campagna invernale, indebolito in modo sostanziale l'Esercito tedesco, contava su un netto aumento della produzione bellica negli Urali e in Siberia (dopo la riuscita conclusione dei trasferimenti degli impianti industriali dalle aree invase), sull'apporto delle forniture promesse dagli Alleati occidentali e anche sull'auspicata e attesa apertura di un Secondo fronte in Europa occidentale per colpire alle spalle la Germania e attirare una parte rilevante dell'esercito tedesco impegnato all'est.\nL'ottimismo della propaganda di Stalin non era tuttavia condiviso dagli alti comandi. Non essendo fattibile una decisiva offensiva generale per liberare i territori occupati gi\u00e0 nel 1942, i generali pi\u00f9 avveduti (come il maresciallo Boris \u0160apo\u0161nikov, capo di stato maggiore generale, e il generale Aleksandr Vasilevskij, sottocapo di stato maggiore) avrebbero invece preferito realisticamente l'organizzazione di un solido schieramento difensivo per logorare preventivamente il nemico tedesco. Altri generali, pi\u00f9 audaci, premevano per sferrare alcune offensive localizzate su direttrici importanti per scompaginare i preparativi tedeschi e impedire una loro offensiva estiva. In particolare il generale Georgij \u017dukov, comandante del Fronte Occidentale sulla direttrice di Mosca, caldeggiava una ripresa dell'attacco ad ovest della capitale per distruggere il raggruppamento tedesco di R\u017eev-Vjaz'ma; mentre il maresciallo Sem\u00ebn Timo\u0161enko, comandante del Fronte Sud-Ovest, ipotizzava una grande offensiva nel settore meridionale per liberare Charkiv, Mykola\u00efv e Homel'.\nStalin esit\u00f2, dubbioso sulle possibilit\u00e0 offensive dell'esercito ma incerto anche sulla capacit\u00e0 dell'Armata Rossa di sostenere con ordine una prolungata battaglia difensiva contro la Wehrmacht. La decisione staliniana finale fu particolarmente infelice: escluse difficili offensive generali ma rifiut\u00f2 anche il progetto del maresciallo \u0160apo\u0161nikov di difensiva strategica; impose invece una serie di numerosi attacchi limitati di disturbo sia a nord nel settore di Leningrado sia a sud in direzione di Charkiv e in Crimea, per intralciare i tedeschi e guadagnare tempo.\nLe conseguenze di questa decisione sarebbero state drammatiche per i sovietici: le varie offensive limitate si conclusero in pesanti sconfitte: a nord la 2\u00aa Armata d'assalto del generale Andrej Vlasov fu distrutta nella battaglia del fiume Volchov, mentre a sud le forze del maresciallo Timo\u0161enko vennero accerchiate nella seconda battaglia di Charkiv; la Crimea venne totalmente perduta e la fortezza di Sebastopoli cadde in mano tedesca dopo un lungo e sanguinoso assedio. Queste disfatte logorarono le armate sovietiche ancor prima dell'inizio dell'Operazione Blu, rovesciando a favore dei tedeschi il rapporto di forze complessivo principalmente proprio nel settore meridionale del fronte orientale.\nIl piano e gli schieramenti.\nI piani della Wehrmacht.\nLe importanti vittorie tedesche di primavera in Ucraina e Crimea costarono alla gi\u00e0 indebolita Armata Rossa la perdita di oltre 400.000 uomini solo come prigionieri, ponendo in tal modo le migliori premesse operative, insieme alle ulteriori operazioni offensive parziali di rettifica del fronte eseguite con successo nel mese di giugno (operazione \"Wilhelm\" e \"Fridericus II\"), per l'esecuzione della operazione Blu.\nDopo una serie di rinvii ed uno spiacevole incidente aereo che provoc\u00f2 la divulgazione degli ordini segreti dell'operazione e caus\u00f2 la destituzione del generale Georg Stumme, comandante del 40\u00ba \"Panzerkorps\", il reparto coinvolto nella fuga di notizie), l'operazione Blu ebbe inizio il 28 giugno 1942. Essa si articolava, nella versione originale della \"Direttiva n. 41\", rielaborata da Halder e dall'OKH, in vari fasi interconnesse da eseguire in successione, con complesse manovre di accerchiamento per circondare in grandi sacche l'esercito sovietico nel settore meridionale e ottenere via libera per l'avanzata in profondit\u00e0 nel Caucaso.\nInizialmente, il fronte doveva essere sfondato nella regione a est di Kursk progredendo poi rapidamente verso il Don e conquistando di sorpresa Vorone\u017e (\"Operazione Blu I\"); quindi, con un'avanzata lungo la sponda occidentale del fiume, sarebbero state accerchiate le truppe sovietiche ad ovest del Don (\"Operazione Blu II\"), nella terza fase una nuova manovra a tenaglia si sarebbe chiusa sul Volga a Stalingrado, conquistando tutta l'area tra il Don, il Volga e Rostov (\"Operazione Blu III\"). Distrutte in questo modo tutte le forze sovietiche, conquistate teste di ponte a sud del Don e con i fianchi coperti dal raggruppamento attestato sul Volga, le truppe tedesche si sarebbero quindi lanciate verso sud, con l'obiettivo di raggiungere Majkop, Groznyj, Baku, con i loro grandi giacimenti di petrolio, e di conquistare l'intera area compresa tra il Mar Nero e il Mar Caspio (\"Operazione Blu IV\").\nBisogna rilevare come la citt\u00e0 di Stalingrado non rivestisse, inizialmente, un'importanza decisiva nel quadro complessivo dell'Operazione Blu. La citt\u00e0, un importante centro manifatturiero, doveva essere \"neutralizzata\" (principalmente con bombardamenti aerei) come centro industriale di produzione di armamenti e come nodo di comunicazioni ferroviarie e fluviali. L'aspetto propagandistico legato al nome della citt\u00e0 non veniva sottolineato; il raggiungimento del Volga nell'area della citt\u00e0 avrebbe dovuto permettere la solida copertura delle comunicazioni del raggruppamento tedesco che si sarebbe spinto nel Caucaso e avrebbe inoltre interrotto i collegamenti della regione caucasica con il resto dell'Unione Sovietica; la conquista del centro abitato non veniva esplicitamente menzionata.\nLe forze destinate a compiere questa operazione erano quelle del Gruppo d'armate Sud, al comando inizialmente del feldmaresciallo Fedor von Bock, organizzate in due raggruppamenti operativi: la 2\u00aa Armata tedesca (generale Hans von Salmuth), la 4\u00aa \"Panzerarmee\" (generale Hermann Hoth) e la 6\u00aa Armata tedesca (generale Friedrich Paulus) avrebbero marciato su Vorone\u017e, mentre la 17\u00aa Armata tedesca (generale Richard Ruoff) e la 1\u00aa \"Panzerarmee\" (generale Ewald von Kleist) sarebbero intervenuti in un secondo momento per convergere con il raggruppamento settentrionale in direzione del Volga e poi dilagare nel Caucaso. L'11\u00aa Armata tedesca (generale, poi feldmaresciallo, Erich von Manstein), ancora impegnata nel rastrellamento della Crimea e di Sebastopoli, sarebbe intervenuta ad est dello stretto di Ker\u010d per attaccare il porto di Novorossijsk sul Mar Nero da ovest.\nA queste potenti forze offensive tedesche si sarebbero affiancate successivamente, con il progredire dell'avanzata, una serie di armate \"satelliti\" italiane, rumene e ungheresi che sarebbero state impiegate principalmente in compiti difensivi lungo il Don, non essendo in grado per carenze tattiche, organizzative e di armamenti di svolgere azioni offensive di rilievo. In questo modo sarebbe state disimpegnate divisioni tedesche da impiegare pi\u00f9 utilmente in attacco. In dettaglio era previsto l'intervento della: 2\u00aa Armata ungherese (generale Guszt\u00e1v J\u00e1ny), nella regione a sud di Vorone\u017e; della 3\u00aa Armata romena (generale Petre Dumitrescu; inizialmente destinata al Caucaso ma che in ottobre sarebbe stata dirottata sul Don in sostituzione delle divisioni italiane spostate pi\u00f9 a nord dopo i duri combattimenti difensivi di Serafimovi\u010d (cosiddetta Prima battaglia difensiva del Don); l'8\u00aa Armata italiana (generale Italo Gariboldi); schierata sul Medio Don, tranne il Corpo Alpino di cui era previsto l'impiego nel Caucaso.\nIl Supporto aereo era garantito dalla Luftflotte 4 del generale Wolfram von Richthofen con circa 1800 aerei da combattimento.\nAlla data del 16 giugno 1942 le forze tedesche ammontavano a 52 divisioni di fanteria di vario tipo (fanteria di linea, fanteria leggera, cacciatori da montagna), 9 divisioni corazzate (Panzer-Division), 5 divisioni motorizzate e la divisione Waffen-SS \"Wiking\"; a ci\u00f2 si sarebbero aggiunte successivamente 24 divisioni romene (di cui 1 corazzata), 10 divisioni italiane (di cui 1 di cavalleria meccanizzata) e 10 divisioni ungheresi (di cui 1 corazzata), per un totale complessivo di oltre un milione di soldati tedeschi e 600\u00a0000 soldati alleati, con circa 2300 carri armati.\nIncertezze ed errori sovietici.\nLa situazione di Stalin e dell'Armata Rossa si era fortemente aggravata dopo il completo fallimento degli attacchi parziali sovietici ideati e condotti principalmente per intralciare i preparativi offensivi tedeschi; le gravi perdite di uomini e materiali indebolirono il dispositivo dell'Esercito proprio nel settore meridionale particolarmente minacciato dal nemico e inoltre i ripetuti fallimenti provocarono un certo scadimento del morale delle truppe dopo il sollievo seguito alla battaglia di Mosca.\nInoltre la pianificazioni di Stalin e dello Stavka era errata riguardo alle ipotizzate intenzioni del nemico; sia il dittatore sovietico che i generali dello Stato maggiore generale (alla cui guida il generale Vasilevskij avrebbe sostituito per ragioni di salute il 26 giugno il maresciallo Boris \u0160apo\u0161nikov) temevano principalmente una nuova offensiva tedesca per conquistare Mosca, con una marcia da sud sulla direttrice Kursk-Vorone\u017e-Tambov-Gorkij (con aggiramento della capitale) o anche per la via Or\u00ebl-Tula.\nPertanto le principali riserve meccanizzate disponibili (l'Armata Rossa era nel pieno di una complessa riorganizzazione dei corpi corazzati e meccanizzati e stava costituendo le prime armate corazzate) vennero raggruppate in queste regioni allo scopo di coprire Mosca da sud invece di essere impiegate per rafforzare lo schieramento meridionale fortemente indebolito dopo le sconfitte di primavera. Manovre di inganno e depistaggio dei Servizi tedeschi potrebbero aver contribuito a questi errori di valutazione dell'Alto comando sovietico (cosiddetta \"Operazione Kreml\").\nInoltre, alla fine di giugno, Stalin non aveva del tutto sospeso le sue costose e inutili offensive di disturbo; il Fronte di Brjansk del generale Filipp Golikov (principale obiettivo dell'attacco iniziale tedesco), nell'imminenza dell'operazione Blu, era stato rinforzato con quattro nuovi corpi corazzati (1\u00ba, 3\u00ba, 4\u00ba e 16\u00ba Corpo carri) proprio per sferrare un'offensiva di alleggerimento nella regione di Kursk. Quindi alla vigilia dell'attacco tedesco, i due fronti meridionali sovietici, Fronte Sud-Ovest del maresciallo Timo\u0161enko e Fronte Sud del generale Rodion Malinovskij, erano pericolosamente indeboliti, mentre il Fronte di Brjansk era stato rinforzato non per scopi difensivi ma per sferrare ulteriori attacchi di disturbo per frenare la prevista spinta tedesca su Mosca da sud. La potenza e la direzione dell'offensiva tedesca avrebbero quindi sorpreso e sconvolto lo schieramento e i piani di Stalin e dei generali sovietici.\nL'offensiva tedesca.\nBlau I.\nL'inizio dell'offensiva tedesca, il 28 giugno, ottenne un grande successo; colte di sorpresa, le forze sovietiche del Fronte di Brjansk (attaccate per prime) non furono in grado di organizzare una difesa coerente. Le potenti masse corazzate della 4\u00aa \"Panzerarmee\" del generale Hermann Hoth (24\u00ba e 48\u00ba \"Panzerkorps\" con tre Panzer-Division e tre divisioni motorizzate) penetrarono immediatamente in profondit\u00e0 in direzione di Vorone\u017e. Il cosiddetto \"Mot Pulk\" (la colonna motorizzata con cingolati e autocarri protetti dai carri armati) avanz\u00f2 subito fino al fiume Tim e lo super\u00f2 senza difficolt\u00e0; inoltre i panzer respinsero alcuni confusi contrattacchi del 1\u00ba Corpo carri e del 16\u00ba Corpo carri, fatti subito intervenire dal generale Golikov.\nStalin, molto allarmato, invi\u00f2 freneticamente ordini e disposizioni al generale Golikov per cercare di evitare uno sfondamento e invi\u00f2 sul posto il generale Jakov Fedorenko (capo supremo delle truppe corazzate dell'Armata Rossa) per coordinare l'impiego delle forze corazzate. Lo Stavka cerc\u00f2 di raggruppare forze di riserva mobili per contrastare l'avanzata tedesca e il 4\u00ba Corpo carri, il 17\u00ba Corpo carri ed il 24\u00ba Corpo carri vennero inviati d'urgenza nel settore del Fronte di Brjansk per contrattaccare. Ma le forze corazzate sovietiche entrarono in azione in modo confuso, con scarso coordinamento ed a gruppi; lo stesso generale Fedorenko, privo di strutture di comando adeguate, non riusc\u00ec a raggruppare le sue forze. La 24. Panzer-Division il 30 giugno, formazione di punta del 48\u00ba \"Panzerkorps\", avanz\u00f2 oltre il fiume K\u0161en e i carri armati del gruppo corazzato del colonnello Gustav-Adolf Riebel affrontarono e sconfissero i reparti corazzati sovietici che ripiegarono disordinatamente verso Vorone\u017e.\nStalin invi\u00f2 al fronte anche il generale Vasilevskij in persona, per sferrare nuovi contrattacchi allo scopo di impedire l'avanzata tedesca in direzione di Vorone\u017e, e per bloccare la prevista manovra tedesca da sud verso Mosca. Il generale Vasilevskij critic\u00f2 duramente il generale Golikov per non essere riuscito a fermare il nemico pur disponendo di una forza corazzata superiore numericamente, e organizz\u00f2 un nuovo concentramento di forze sul fianco sinistro del cuneo offensivo tedesco con l'arrivo da nord della 5\u00aa Armata corazzata del generale A. I. Lizjukov equipaggiata con 600 carri armati moderni. Gli attacchi della 5\u00aa Armata corazzata (2\u00ba Corpo carri, 7\u00ba Corpo carri e 11\u00ba Corpo carri) non ottennero risultati. dal 5 luglio al 9 luglio i reparti corazzati sovietici, impiegati in modo frammentario e bersagliati dagli aerei della Luftwaffe, subirono una dura sconfitta da parte delle agguerrite Panzer-Division. In cinque giorni di scontri, la 9. Panzer-Division e la 11. Panzer-Division, raggruppate nel 24\u00ba \"Panzerkorps\" del generale Willibald von Langermann, respinsero i contrattacchi, e lo stesso generale Lizjukov venne ucciso durante un attacco aereo. La 24. Panzer-Division e la potente divisione motorizzata Grossdeutschland, dipendenti dal 48\u00ba \"Panzerkorps\" del generale Werner Kempf, poterono proseguire risolutamente su Vorone\u017e.\nBattaglia per Vorone\u017e.\nFin dal 30 giugno, inoltre, anche la poderosa 6\u00aa Armata del generale Friedrich Paulus (rafforzata dal 40\u00ba \"Panzerkorps\" del generale Leo Geyr von Schweppenburg con altre due divisioni corazzate e una divisione motorizzata) era passata all'attacco pi\u00f9 a sud e, manovrando a tenaglia con la 4\u00aa \"Panzerarmee\" del generale Hoth, minacciava le truppe sovietiche sul fiume Oskol. Stalin autorizz\u00f2 una rapida ritirata verso il Don e continu\u00f2 a rinforzare lo schieramento in difesa di Vorone\u017e, su cui stavano convergendo grandi forze tedesche. In questa fase sorse un primo importante contrasto tra Hitler, dubbioso sull'opportunit\u00e0 di insistere su Vorone\u017e con il rischio di perdere tempo e uomini, e von Bock (comandante del Gruppo d'Armate Sud) apparentemente desideroso di conquistare la importante citt\u00e0.\nIl 4 luglio le avanguardie della 24. Panzer-Division e della Divisione motorizzata Grossdeutschland superarono d'assalto il Don e si spinsero fino alla periferia di Vorone\u017e, ma i sovietici non rinunciarono a difendere la citt\u00e0. Stalin, oltre ad ordinare al generale Vasilevskij di organizzare i contrattacchi da nord con la 5\u00aa Armata corazzata, costitu\u00ec un nuovo Fronte di Vorone\u017e, affidato all'energico generale Nikolaj Vatutin dopo un drammatico colloquio telefonico con il pi\u00f9 pessimista Golikov, e organizz\u00f2, per guadagnare tempo e permettere lo sganciamento delle truppe dei fronti meridionali, un'aspra difesa della citt\u00e0 con le forze della 40\u00aa Armata, dalla 6\u00aa e 60\u00aa Armata di riserva e con il 4\u00b0, il 17\u00ba e il 24\u00ba Corpo carri, rinforzati in un secondo tempo anche dal 18\u00ba e 25\u00ba Corpo carri.\nDi fronte ai segni di un rafforzamento della resistenza sovietica a Vorone\u017e, Hitler, timoroso di logorare le sue forze corazzate in una battaglia strada per strada, sollecit\u00f2 l'immediato sganciamento del 48\u00ba \"Panzerkorps\" verso sud, rinunciando alla conquista diretta della citt\u00e0, ma gli sviluppi della situazione locale il 6 luglio portarono ad un nuovo ripensamento. La Divisione motorizzata Grossdeutschland raggiunse la parte occidentale di Vorone\u017e, seguita dalla 3\u00aa e dalla 16\u00aa Divisione motorizzata, mentre i panzer della 24. Panzer-Division ingaggiarono violenti scontri con i carri armati sovietici dentro la citt\u00e0 e ottennero alcuni successi. Hitler quindi si fece convincere dal feldmaresciallo von Bock a tentare la conquista della citt\u00e0, ritardando lo sganciamento delle forze mobili del 48\u00ba \"Panzerkorps\". Ma il 7 luglio la difesa sovietica si rafforz\u00f2 e sferr\u00f2 una serie di contrattacchi che bloccarono l'avanzata delle divisioni motorizzate tedesche verso il fiume Vorone\u017e che attraversa la citt\u00e0 omonima.\nInsoddisfatto a causa della perdita di tempo e dello scarso numero di prigionieri raccolto fino a quel momento - circa 28.000 soldati catturati dalla 4\u00aa \"Panzerarmee\" e 45.000 dalla 6\u00aa Armata - il F\u00fchrer ordin\u00f2 definitivamente lo sganciamento immediato della 24. Panzer-Division, della Divisione motorizzata Grossdeutschland e soprattutto del grosso della 6\u00aa Armata del generale Paulus verso sud lungo la riva occidentale del Don per proseguire l'avanzata secondo lo schema \"Blu II\", senza attardarsi ulteriormente nella regione di Vorone\u017e, dove sarebbero tuttavia rimaste agganciate ancora per settimane alcune divisioni motorizzate impegnate in duri scontri dentro l'abitato.\nManovra di Millerovo.\nIl 7 luglio Stalin, cosciente ormai del pericolo incombente sul settore meridionale del fronte orientale e sul Caucaso, e delle vere direttrici principali dell'offensiva tedesca, ordin\u00f2 la ritirata generale delle truppe del Fronte Sud-Ovest del maresciallo Timo\u0161enko e del Fronte Sud del generale Malinovskij; la minaccia da nord era concreta, e inoltre le forze di riserva disponibili erano state tutte impiegate sul fronte di Brjansk e sul nuovo fronte di Vorone\u017e. Su consiglio del generale Vasilevskij, il dittatore aveva deciso questa volta di evitare altri catastrofici accerchiamenti delle truppe sovietiche; era inoltre urgente organizzare nuovi raggruppamenti per predisporre la difesa dell'ansa del Don, di Stalingrado ed anche del Caucaso.\nLe forze corazzate della 4\u00aa \"Panzerarmee\" e della 6\u00aa Armata, intanto, proseguivano a sud lungo la sponda occidentale del Don, intralciate principalmente dalle carenze delle forniture di carburante pi\u00f9 che dalla difesa delle truppe sovietiche in ritirata; all'alba del 7 luglio la 3. Panzer-Division, appartenente al 40\u00ba \"Panzerkorps\" della 6\u00aa Armata, fece irruzione dentro Rosso\u0161 rischiando di catturare al completo lo stesso stato maggiore del Fronte Sud-Ovest, il maresciallo Timo\u0161enko e i suoi ufficiali sfuggirono all'ultimo momento. Infine, il 9 luglio entr\u00f2 in campo anche il nuovo Gruppo d'armate A del feldmaresciallo Wilhelm List, costituito dalla 1\u00aa \"Panzerarmee\" del generale Ewald von Kleist, con altre tre Panzer-Division e la divisione motorizzata Waffen-SS \"Wiking\") e la 17\u00aa Armata, che pass\u00f2 all'attacco nella regione del fiume Donec in direzione di Starobelsk e di Voro\u0161ilovgrad. L'avanzata di questo nuovo raggruppamento, guidato dal 3\u00ba \"Panzerkorps\" del generale Eberhard von Mackensen con la 14. Panzer-Division in prima linea, fu facilitata dalla scarsa resistenza delle truppe sovietiche gi\u00e0 in ripiegamento verso sud per coprire Rostov.\nNel tentativo di incrementare il numero dei prigionieri, a questo punto Hitler improvvis\u00f2, contro il parere del generale Halder e del feldmaresciallo von Bock e in contrasto con il primitivo piano \"Blau\", una nuova manovra a tenaglia con obiettivo Millerovo; tra il 10 e il 12 luglio grandi forze corazzate tedesche furono inutilmente concentrate in questa regione. Il 40\u00ba \"Panzerkorps\" ed il 51\u00ba Corpo d'armata provenienti da nord ed il 3\u00ba \"Panzerkorps\" proveniente da ovest si congiunsero a Millerovo il 16 luglio, ma i risultati furono limitati e la confusione notevole, venne inoltre perso ulteriore tempo che avrebbe permesso alle forze sovietiche di continuare la loro ritirata, piuttosto caotica e demoralizzante, in due direzioni divergenti: il Fronte Sud-Ovest verso l'ansa del Don e Stalingrado, ed il Fronte Sud a sud del basso corso del Don e il Kuban.\nDeluso dagli insoddisfacenti risultati raggiunti - solo 14.000 soldati catturati - Hitler colse l'occasione di questo nuovo infortunio a Millerovo per destituire il recalcitrante feldmaresciallo von Bock dalla testa del Gruppo d'armate B (nuova denominazione del Gruppo d'Armate Sud dopo la sottrazione delle forze assegnate al feldmaresciallo List), nominando al suo posto il meno prestigioso generale Maximilian von Weichs.\nInseguimento e ritirata.\nIl 12 luglio Stalin costituiva il nuovo Fronte di Stalingrado con tre armate fresche (62\u00aa Armata, 63\u00aa Armata e 64\u00aa Armata) affrettatamente richiamate dalle riserve dello Stavka posizionate nella regione centrale dell'Unione Sovietica. Questo nuovo raggruppamento, affidato momentaneamente al comando del maresciallo Timo\u0161enko, aveva il difficile compito di contenere e possibilmente fermare l'avanzata tedesca verso la grande ansa del Don e la citt\u00e0 di Stalingrado. Il nuovo Fronte di Stalingrado avrebbe anche radunato i resti delle forze del Fronte Sud-Ovest che stavano battendo in ritirata verso est: la 21\u00aa, 28\u00aa e 38\u00aa Armata con i superstiti del 13\u00ba Corpo carri, del 22\u00ba Corpo carri e del 28\u00ba Corpo carri.\nIn realt\u00e0, in questa fase Hitler aveva concentrato la sua attenzione su una nuova complessa manovra di accerchiamento a Rostov sul Don, ammassando la maggior parte dei suoi carri armati nel Gruppo d'armate A del feldmaresciallo List (comprese la 4\u00aa \"Panzerarmee\" del generale Hoth ed il 40\u00ba \"Panzerkorps\" del generale von Schweppenburg); la 6\u00aa Armata del generale Paulus, con il solo 14\u00ba \"Panzerkorps\" del generale Gustav von Wietersheim, avrebbe dovuto proseguire autonomamente in direzione di Stalingrado, coperta sulla sua sinistra dal progressivo afflusso delle armate \"satelliti\" italiana e ungherese.\nLa nuova manovra di Rostov fu un altro fallimento; le truppe sovietiche sfuggirono ancora alla trappola, lasciando a difendere la citt\u00e0 le truppe fanatiche dell'NKVD, che si batterono accanitamente per rallentare l'avanzata tedesca e proteggere i grandi ponti sul Don. Il 23 luglio Rostov cadde in mano, dopo aspra lotta, della 125\u00aa Divisione di fanteria della 17\u00aa Armata; i ponti vennero alla fine conquistati dalla 13. Panzer-Division e dalla divisione motorizzata SS \"Wiking\": la \"porta del Caucaso\" era in possesso della Wehrmacht. I russi proseguirono la ritirata nel Kuban', mentre lo Stavka attivava frettolosamente il Fronte del Caucaso settentrionale (al comando del maresciallo Sem\u00ebn Bud\u00ebnnyj) e il Fronte Trans-caucasico (del generale I. V. Tjulenev) per cercare di difendere con mezzi insufficienti queste importanti regioni politico-economiche.\nMalgrado la riuscita delle manovre di ripiegamento sovietiche, in questa fase la situazione dell'Armata Rossa era veramente critica; si manifestarono segni di indebolimento della coesione e del morale tra le truppe, nel paese si diffuse il pessimismo, masse di civili abbandonarono nella disperazione le terre invase per cercare scampo all'est; si diffuse la sensazione di una \"minaccia mortale\" che incombeva sulla sopravvivenza stessa del paese. Stalin e lo Stavka intervennero per sostenere la resistenza rafforzando la disciplina con misure eccezionali, riorganizzando le strutture di controllo politico sull'esercito, organizzando una vasta campagna propagandistica per esaltare l'odio verso il nemico. Il dittatore il 28 luglio diram\u00f2 il famoso ordine (\"prikaz\") N. 227 in cui, dopo aver descritto realisticamente la situazione, esortava in termini ultimativi alla resistenza, alla disciplina ed alla lotta ad oltranza senza pi\u00f9 ripiegare senza combattere.\nIl 23 luglio Hitler, stabilitosi nel suo nuovo Quartier generale di Vinnycja, diramava la nuova Direttiva N. 45 \"Braunschweig\"; convintosi (per la continua e demoralizzante ritirata dei russi) della debolezza irreversibile del nemico, il F\u00fchrer era nuovamente preda di un eccesso di ottimismo, non condiviso dal generale Halder. Il nuovo piano prevedeva un'offensiva contemporanea sia verso Stalingrado (la cui conquista ora acquisiva un'importanza militare e anche propagandistica decisiva) da parte della 6\u00aa Armata del generale Paulus, rinforzata con il 24\u00ba \"Panzerkorps\" ed eventualmente anche con una parte della 4\u00aa \"Panzerarmee\" (\"Operazione Fischreiher\", \"Airone\"); sia verso i petroli del Caucaso e i porti del Mar Nero da parte del Gruppo d'Armate A (\"Operazione Edelweiss\"). La direttiva, inoltre, si accompagnava con una riduzione delle forze tedesche sul campo, dato che l'11\u00aa Armata del feldmaresciallo Erich von Manstein sarebbe stata diretta a Leningrado e che la 9. Panzer-Division e la Divisione motorizzata Grossdeutschland si sarebbero spostate nel settore centrale del fronte orientale, dove i sovietici continuavano i loro costosi attacchi di alleggerimento.\nLa nuova avanzata divergente, basata su un'erronea valutazione da parte di Hitler ed anche di alcuni generali tedeschi delle forze in campo e delle capacit\u00e0 di resistenza sovietiche, avrebbe portato alla decisiva battaglia di Stalingrado (iniziata gi\u00e0 il 17 luglio) e alla lunga e logorante battaglia del Caucaso, che avrebbero segnato il fallimento finale dell'Operazione Blu e la svolta decisiva a favore dell'Armata Rossa della guerra sul fronte orientale."}
{"id": "1067777", "revid": "1833487", "url": "https://it.wikipedia.org/wiki?curid=1067777", "title": "Donny the Punk", "text": "\u00c8 meglio conosciuto per il suo impegno nella riforma del sistema carcerario e per la sua partecipazione nella sottocultura punk.\nAnni giovanili.\nDonaldson era figlio di un ufficiale di marina e lui stesso divenne marinaio. Assunse il nome di \"Stephen Donaldson\" dopo il diploma presso le scuole superiori.\nPrimo attivismo ed esperienze in prigione.\nDopo aver preso parte alle organizzazioni studentesche ed omosessuali presso la Columbia University, Donaldson divenne attivista nella protesta contro la Guerra in Vietnam. Nel 1973, durante una marcia per la pace presso la Casa Bianca, molti dimostranti vennero arrestati dalla polizia. Molti di questi vennero rilasciati dietro corresponsione di una cauzione simbolica di 10 dollari, ma Donaldson rifiut\u00f2 di pagarla per questioni di principio.\nSu ordine del direttore del carcere, Donaldson venne trasferit\u00f2 presso il braccio ove risiedevano i criminali pi\u00f9 incalliti. Quella notte, Donaldson venne violentato analmente e oralmente dozzine di volte da uno stimato numero di 45 maschi afro-americani. Riport\u00f2 delle ferite al retto cos\u00ec severe che si richiese l'intervento dell'infermeria, e pass\u00f2 settimana in carcere dopo l'attacco. Dopo il suo ricovero, Donaldson raduno una conferenza stampa, e riport\u00f2 gli eventi vissuti ai reporters. Al processo a suo carico, fu prosciolto da tutti i capi d'accursa.\nDonaldson fin\u00ec per avere seri problemi emotivi, tornando in carcere pi\u00f9 volte, ma anche prendendo un certo numero di diplomi presso studi religiosi. Durante le successive incarcerazioni, volle essere messo in cella con altri detenuti in grado di difenderlo da tentativi di pestaggio ed altri attacchi; sebbene dovesse copulare in cambio di questa protezione. Da qui nasce il soprannome \"punk\". Con questo termine si usa riferirsi a persone deboli che danno in cambio prestazioni sessuali per essere incluse in un gruppo che garantisca la loro sicurezza fisica. Una spiegazione della teoria di Donny di essere punk \u00e8 reperibile in una lettera presente nel libro \"We're All Doing Time\" di Bo Lozoff.\nAttivismo successivo, scrittura e morte.\nFu presidente del Stop Prisoner Rape, Inc., un'organizzazione d'aiuto per i prigionieri che hanno avuto a che fare con traumi psicofisici dovuti a violenza, e per la prevenzione di questi eventi. Fu inoltre uno dei primi attivisti contro le violenze sessuali maschili che focalizz\u00f2 l'attenzione pubblica negli Stati Uniti.\nCome Donny il Punk, fu anche un rispettato scrittore ed una personalit\u00e0 nel movimento punk e degli skinhead anti-razzisti. I suoi lavori vennero pubblicati in svariate riviste quali \"Maximun RocknRoll\", \"Filpside\" e \"J.D.s\". A met\u00e0 degli anni ottanta. Fu assistente editore dell'Encyclopedia of Homosexuality (Enciclopedia dell'omosessualit\u00e0) (Garland Publishing, 1990) e fu editore capo di una edizione ridotta dell'enciclopedia, che per\u00f2 rimase non pubblicata.\nNel 1996, mor\u00ec di AIDS."}
{"id": "1067778", "revid": "400694", "url": "https://it.wikipedia.org/wiki?curid=1067778", "title": "LinkedIn", "text": "LinkedIn (pronuncia: /l\u026a\u014bkt\u02c8\u026an/) \u00e8 un servizio web di rete sociale, gratuito (con servizi opzionali a pagamento), impiegato principalmente nello sviluppo di contatti professionali (tramite pubblicazione e diffusione del proprio curriculum vitae) e nella diffusione di contenuti specifici relativi al mercato del lavoro (es. motore di ricerca del lavoro, pubblicit\u00e0 aziende, ecc.). La rete di LinkedIn, presente in oltre 200 paesi, a gennaio 2009 contava circa 30 milioni di utenti, ha superato i 100 milioni di utenti il 22 marzo 2011, i 200 milioni a gennaio 2013 , i 530 milioni nel 2017, ha raggiunto i 630 milioni nel giugno 2019 e gli 800 milioni nel 2021, di cui circa 16 milioni in Italia. \nDescrizione.\nIl 24 aprile 2017 ha toccato quota 500 milioni di utenti. Diffuso in tutti i continenti, cresce a una velocit\u00e0 di 1 milione di iscritti alla settimana.\nIl 56% degli iscritti risiede fuori dagli Stati Uniti d'America, mentre l'India, il Regno Unito e il Brasile sono i paesi con il maggior numero di iscritti (quest'ultimo \u00e8 anche quello che cresce pi\u00f9 velocemente). Gli utenti europei sono oltre e le nazioni che mostrano un maggiore interesse sono i Paesi Bassi, la Francia e l'Italia. LinkedIn copre circa 150 comparti economici e oltre 400 \"regioni economiche\". La societ\u00e0 che gestisce il servizio ha sede a Mountain View (California). \nLe principali acquisizioni di LinkedIn sono state: \nIl 13 giugno 2016 la societ\u00e0 ha annunciato di essere stata acquisita da Microsoft per una cifra di 26.2 miliardi di dollari.\nContenuti.\nLo scopo principale del sito \u00e8 consentire agli utenti registrati di mantenere una lista di persone conosciute e ritenute affidabili in ambito lavorativo. Le persone nella lista sono definite \"connessioni\": esse sono in effetti le connessioni di un nodo (l'utente) all'interno della rete sociale.\nL'utente pu\u00f2 incrementare il numero delle sue connessioni invitando chi di suo gradimento.\nLa rete di contatti a disposizione dell'utente \u00e8 costituita da tutte le connessioni dell'utente, tutte le connessioni delle sue connessioni (\"connessioni di secondo grado\") e da tutte le connessioni delle connessioni di secondo grado (\"connessioni di terzo grado\").\nGli obiettivi del sito sono molteplici e possono essere suddivisi in base alle due funzioni principali: carriera lavorativa e miglioramento del business.\nNel novero degli obiettivi lavorativi \u00e8 possibile:\nA livello di business, su LinkedIn \u00e8 possibile perseguire i seguenti obiettivi:\nNel mondo.\nLa diffusione di LinkedIn \u00e8 capillare negli Stati Uniti. Il tasso di penetrazione all'interno del mercato del lavoro \u00e8 consolidato negli Stati Uniti, in crescita in Europa e nel resto del mondo.\nA seguito della delicata situazione socio-politica in Cina, nel 2021 Microsoft annuncia il ritiro di Linkedin dal mercato Cinese; del social network rimarr\u00e0 attiva esclusivamente la funzione InJobs per la ricerca di un posto di lavoro, mentre non sar\u00e0 pi\u00f9 possibile utilizzare la piattaforma come mezzo \u201csocial\u201d per restare in contatto con colleghi e professionisti in tutto il mondo. \nGli uomini (59%) superano di gran lunga le donne e le fasce con pi\u00f9 membri sono quelle dei 25-34enni e dei 35-54enni (entrambe con il 36%). I settori con pi\u00f9 iscritti risultano essere l'high-tech (17%), la finanza (14%) e la manifattura (10%). Le funzioni maggiormente presenti sono quelle legate alla vendita (12%), all'insegnamento (10%) e all'amministrazione (10%).\nModello di business.\nLinkedIn ha raggiunto nel 2010 i 1500 dipendenti e, per i primi nove mesi del 2010, 161 milioni di dollari di fatturato e 1,9 milioni di profitti. Gli introiti provengono da tre fonti: la vendita di abbonamenti premium del servizio (27% dei ricavi), le hiring solution (41%) e le marketing solution (32%).\nLa prima tipologia di soluzioni racchiude servizi di consulenza (in particolare LinkedIn Corporate Solutions) e pubblicit\u00e0 (LinkedIn Jobs) che aiutano le aziende a individuare i migliori candidati da assumere; la seconda \u00e8 pensata per offrire ai marketer nuove occasioni per entrare in contatto con partner e consumatori (attraverso advertising, anche fai da te, sondaggi di opinione, emailing mirato, test di campagne su gruppi selezionati, ecc\u2026).\nFacendo leva su questi asset l'azienda, posseduta per la gran parte da venture capitalist, a gennaio 2011 ha iniziato la procedura per la quotazione in Borsa, nella speranza di raccogliere 175 milioni di dollari con i quali far fronte ai crescenti costi operativi.\nNel giugno 2016, Microsoft ha rilevato LinkedIn, per 196 dollari per azione in contanti, nell'ambito di un'operazione valutata 26,2 miliardi di dollari . Come si legge in una nota, LinkedIn \u00abmanterr\u00e0 il proprio brand distintivo, cultura e indipendenza\u00bb e l'amministratore delegato Jeff Weiner manterr\u00e0 il proprio incarico. Riferir\u00e0 direttamente a Satya Nadella, numero uno di Microsoft.\nReid Hoffman, presidente, cofondatore e azionista di controllo di LinkedIn, e lo stesso Weiner \u00absostengono completamente la transazione\u00bb.\nControversie.\nAccuse di spam.\nLinkedIn \u00e8 stata oggetto di critiche per l'invio indiscriminato di messaggi di posta che pubblicizzano i propri servizi o quelli degli inserzionisti, perch\u00e9 permette ai propri utenti di inviare inviti indiscriminatamente e per l'estrazione di indirizzi di posta dalle webmail dei propri utenti. Nell'estate del 2012, la blacklist SBL di Spamhaus ha aggiunto LinkedIn per l'invio di posta elettronica verso delle spam trap.\nViolazioni nella sicurezza.\nNel 2020 e nel 2021 ci sono state violazioni nella cyber-sicurezza e la divulgazione nel dark-web dei dati sensibili degli utenti."}
{"id": "1067782", "revid": "125331098", "url": "https://it.wikipedia.org/wiki?curid=1067782", "title": "Ubaldo Pantani", "text": "Biografia.\nLaureato in Scienze politiche all'Universit\u00e0 di Pisa, lavora come attore teatrale nella compagnia di Giorgio Albertazzi e successivamente esordisce in televisione nel programma \"Macao\" di Gianni Boncompagni del 1997. In seguito alterna teatro a televisione, guadagnando spazio in \"Convenscion\" dal 2000. Nel 2003 partecipa a \"Nessundorma\", programma satirico di Rai 2 condotto da Paola Cortellesi.\nLa sua carriera ha un'impennata quando debutta nella serie \"Mai dire...\" nel 2004. Tra i personaggi interpretati spiccano Gigi Buffon, Lapo Elkann, Francesco Sarcina, Massimo Giletti, Stefano Bettarini e vari partecipanti del Grande Fratello. Nel 2009 entra a far parte del cast di \"Quelli che il calcio e...\" dove ripropone l'imitazione di Lapo Elkann e crea nuovi personaggi, come il cantante Glabro e la parodia del cuoco della Nazionale italiana di calcio, Claudio Silvestri.\nPer la prima volta nella trasmissione \"Glob - L'osceno del villaggio\", in onda su Rai 3, imita il giornalista Marco Travaglio. Dal 26 maggio 2010 \u00e8 uno dei comici di \"Stiamo tutti bene\" condotto da Bel\u00e9n Rodr\u00edguez. Il 15 giugno 2013 conduce con la collega e allora compagna Virginia Raffaele, gli MTV Awards 2013 a Firenze.\nil 26 gennaio 2015 conduce su Rai 2 \"\u00c1rp\u00e1d Weisz, dallo scudetto ad Auschwitz\", uno speciale in occasione del Giorno della Memoria. Dal 29 aprile 2016 \u00e8 nel cast fisso della settima edizione de \"I migliori anni\". In estate \u00e8 a \"Il grande match\" su Rai 1 per il . "}
{"id": "1067787", "revid": "158064", "url": "https://it.wikipedia.org/wiki?curid=1067787", "title": "Pira\u00f1a - La morte viene dall'acqua", "text": ""}
{"id": "1067790", "revid": "64833", "url": "https://it.wikipedia.org/wiki?curid=1067790", "title": "Youssou N'dour", "text": ""}
{"id": "1067792", "revid": "2194088", "url": "https://it.wikipedia.org/wiki?curid=1067792", "title": "Caterina Guzzanti", "text": "Biografia.\n\u00c8 figlia del giornalista Paolo Guzzanti e della sua prima moglie, Germana Antonucci, che si separarono poco dopo la sua nascita. \u00c8 inoltre sorella degli attori Corrado e Sabina Guzzanti.\nTelevisione.\nIl suo esordio televisivo avviene nel popolare programma \"Pippo Chennedy Show\", ideato e condotto dal fratello Corrado con Serena Dandini, in onda su Rai 2 nella stagione 1997. La sua carriera segue spesso quella dei fratelli: sempre nella stessa rete, infatti, nel 1998 affianca la sorella Sabina nel programma La posta del cuore; mentre nei successivi programmi affianca Corrado, come ne \"L'ottavo nano\" del 2000 e \"Il caso Scafroglia\" del 2002 (quest'ultimo per\u00f2 su Rai 3). Nel 2003 prende poi parte a \"Bulldozer\", ritornando su Rai 2. Sempre nello stesso anno partecipa anche a \"Assolo\" su LA7, condotto, tra gli altri, da Riccardo Rossi. Si affranca dai fratelli e dalla Rai nel 2006 e 2007, per prender parte ai programmi della Gialappa's Band \"Mai dire luned\u00ec\", \"Mai dire marted\u00ec\" e \"Mai dire Grande Fratello\" su Italia 1.\nDal 2007 al 2010 interpreta il ruolo di Arianna in \"Boris\", affiancando Francesco Pannofino in un totale di tre stagioni. Nella stagione 2008 di \"Parla con me\", il programma firmato Dandini, \u00e8 protagonista delle parodie di Mariastella Gelmini e Sarah Palin. Nello stesso programma interpreta una \"ragazza facebook\", la cui vita ruota intorno al popolare social network, e una non meglio precisata giornalista di Sky TG24, indignata per l'aumento dell'IVA a Sky. Dal 18 settembre al 23 ottobre 2011 affianca il pianista Stefano Bollani nella conduzione delle sei puntate di \"Sostiene Bollani\", programma televisivo della seconda serata di Rai 3. Dal 21 gennaio 2012 presenta sempre su Rai 3, con Davide Demichelis, \"Nanuk - Prove d'avventura\".\nNella primavera 2012 partecipa al programma \"Un due tre stella\" della sorella Sabina, dove propone per la prima volta il personaggio di Vichi, parodia di una ragazza militante nel centro sociale di estrema destra CasaPound. Nel novembre 2013 torna a collaborare con Stefano Bollani nella puntata conclusiva della seconda serie del programma \"Sostiene Bollani\", sempre in seconda serata la domenica su Rai 3. Dal marzo 2013 su MTV conduce il programma \"La prova dell'otto\". Nel 2014 ha collaborato con il gruppo bolognese Lo Stato Sociale per l'uscita del loro secondo album \"L'Italia peggiore\", comparendo nel brano \"Instant classic\".\nNell'aprile 2021 partecipa come concorrente al comedy show di Prime Video \"LOL - Chi ride \u00e8 fuori\".\nRadio.\nPartecipa regolarmente alla trasmissione radiofonica \"610\" condotta da Lillo &amp; Greg su Radio Due, interpretando numerosi \"sketch\" e impersonando spesso, tra le altre cose, una svampita e fatua ex Miss Italia.\nFilm e telefilm.\nFa il suo esordio al cinema nel 1998, interpretando una piccola parte nel film \"Le faremo tanto male\", diretto da Pino Quartullo. Nel 2002 \u00e8 presente nel \"cast\" del primo lungometraggio diretto dalla sorella Sabina \"Bimba - \u00c8 clonata una stella\". Subito dopo prende parte al film di Marco Filiberti \"Poco pi\u00f9 di un anno fa - Diario di un pornodivo\". Nel 2006 interpreta una delle amazzoni nel film del fratello Corrado \"Fascisti su Marte\". Tra il 2007 e il 2010 \u00e8 tra i protagonisti della sit-com \"Boris\", diretta da Luca Vendruscolo, in onda sul canale satellitare Fox nel ruolo di Arianna Dell'Arti, l'assistente alla regia. Nel 2011 interpreta il medesimo ruolo anche nel film tratto dall'omonima serie televisiva. Nel 2014 interpreta su YouTube la parte di professoressa universitaria di storia dell'arte nella serie \"ESAMI\".\nVita privata.\nHa avuto un bambino, nato nel novembre del 2014, dal suo compagno Walter, di professione pilota. I due si sono conosciuti a Favignana nel 2013."}
{"id": "1067794", "revid": "30300", "url": "https://it.wikipedia.org/wiki?curid=1067794", "title": "Mai dire luned\u00ec", "text": ""}
{"id": "1067796", "revid": "4239", "url": "https://it.wikipedia.org/wiki?curid=1067796", "title": "Mai dire marted\u00ec", "text": ""}
{"id": "1067799", "revid": "124030963", "url": "https://it.wikipedia.org/wiki?curid=1067799", "title": "Round-robin", "text": "La locuzione inglese round-robin indica, in pi\u00f9 contesti, un'attivit\u00e0 in cui i partecipanti si alternano, in modo regolare, nel suo svolgimento.\nEtimologia.\nL'espressione deriva dal termine francese \u00abruban rond\u00bb (\"nastro rotondo\"), che in inglese assunse all'inizio del XVII secolo il significato metaforico di \"serie di firme disposte circolarmente intorno al testo firmato\", indicando l'usanza di disporre in cerchio le firme di un documento o una petizione inviata a un'autorit\u00e0, cos\u00ec da rendere impossibile l'identificazione di un capo o di un ordine gerarchico tra i firmatari.\nEra un'usanza comune anche tra i marinai della Royal Navy, che firmavano cos\u00ec le lettere di reclamo indirizzate agli ufficiali (il primo esempio certo \u00e8 del 1731).\nNello sport.\nUna competizione di sport di squadra con il formato del round-robin prevede che ogni squadra affronti tutte le altre; l'organizzazione \u00e8 basata su un apposito programma e su un'apposita classifica.\nNella narrativa.\nIn narrativa, una storia \"round-robin\" nasce dalla collaborazione degli autori che si alternano nella stesura di brani e capitoli: \u00e8 una caratteristica tipica dei romanzi di fantascienza, nati intorno al XIX secolo. L'accezione attuale indica invece le fan fiction in collaborazione, proprie di Internet."}
{"id": "1067802", "revid": "135224", "url": "https://it.wikipedia.org/wiki?curid=1067802", "title": "Le notti difficili (antologia)", "text": "Le notti difficili \u00e8 una raccolta di racconti ed elzeviri di Dino Buzzati pubblicata in prima edizione nel mese di settembre del 1971.\nStoria editoriale.\nL'antologia, pubblicata nel settembre del 1971 \u00e8 l'ultima opera di Dino Buzzati curata dallo scrittore prima della sua morte cui segu\u00ec, postumo, il libro \"Cronache terrestri\". Buzzati lavor\u00f2 alla raccolta scegliendo e correggendo racconti ed elzeviri gi\u00e0 pubblicati su riviste e quotidiani, la maggior parte su il \"Corriere della Sera\", e alcuni altri inediti. L'antologia \u00e8 permeata dalle tematiche maggiormente rappresentative dell'autore e fortemente autobiografiche.\nRacconti.\nIl sogno della scala.\nRiepilogo: un uomo (o uno spirito?) ha la capacit\u00e0 di inviare incubi alle vittime che sceglie. Racconta i suoi delitti dando un esempio tipico della sua attivit\u00e0, quello di un incubo inviato nel cuore della notte a Giulio Minervini, 45 anni, orafo e orologiaio.\nCrescendo.\nSommario: Il racconto \u00e8 composto da 11 paragrafi. L'autore presenta l'arrivo di un uomo alla signorina Motleri: in ogni paragrafo, viene descritto in modo diverso, e nel corso della narrazione, ciascuno degli 11 paragrafi lo descrive diversamente, rivelando in lui il mostro, o l'alieno , che \u00e8.\nRacconto a due.\nRiassunto: Due amici raccontano una storia: il primo inventa l'inizio, il secondo continua, il primo sviluppa la storia, il secondo aggiunge elementi. All'improvviso, in lontananza, un aereo subisce danni al motore e cade, prima di schiantarsi. Uno degli amici spiega all'altro che i personaggi che avevano appena inventato sono senza dubbio in questo aereo, e che comunque la loro vita assomiglia a questo aereo: lo schianto (la morte) \u00e8 sempre inevitabile.\nVelocit\u00e0 della luce.\nRiassunto: Il narratore evoca la creazione di una linea ferroviaria nella valle, segno di progresso e modernit\u00e0. I ferrovieri vengono assunti e faranno bene il loro lavoro. Poi, mezzo secolo dopo, parl\u00f2 della chiusura della ferrovia, segno di progresso e modernit\u00e0. Le speranze del passato sono svanite e i ferrovieri sono rimasti soli con i loro sogni, i loro ricordi e la loro follia.\nSmagliature del tempo / ???Magistrature del tempo???\nRiassunto: Il narratore indica tre strani eventi durante i quali passato, presente e futuro si fondono: un uomo che morir\u00e0 16 anni dopo; una persona sconosciuta che annuncia che la targa e una luce posteriore del veicolo saranno degradate; una nonna che sostiene di averlo gi\u00e0 conosciuto cinquant'anni fa.\nI vecchi clandestini.\nRiepilogo: Yamashita, un pittore giapponese che vive a Parigi, ha un paio di occhiali molto speciali... Ti permettono di vedere la \"vera\" et\u00e0 delle persone, cio\u00e8 il tempo che gli rimane da vivere.\nLa moglie con le ali.\nR\u00e9sum\u00e9: Una mattina, alle spalle di Lucina Venanzi, crescono le ali, con orrore del marito Georgio. Quest'ultimo ne parla alla madre, che gli consiglia di farsi consigliare dal parroco del paese. Il parroco pensa che sia un dono di Dio, e che forse Lucina si stia trasformando in un angelo. Georgio si rifiuta di rivelare il segreto di questa trasformazione ad altri membri della famiglia e amici intimi, e non desidera vedere un dottore ad ogni costo, in modo che il segreto sia il pi\u00f9 completo possibile. Lucina ne ha abbastanza di questa nuova vita di clausura e fatica a sopportare la gelosia di Georgio. Quando lui \u00e8 assente, lei scappa di casa e comincia a svolazzare nell'aria, ea fare scappatelle pi\u00f9 o meno lontane, il pi\u00f9 discretamente possibile. Un giorno incontra un uomo. Una cosa tira l'altra, si forma un idillio tra lei e l'uomo. Le sue ali poi scompaiono. Nota: questo racconto \u00e8 il racconto pi\u00f9 lungo della raccolta."}
{"id": "1067804", "revid": "287204", "url": "https://it.wikipedia.org/wiki?curid=1067804", "title": "Matrice di Walsh", "text": "In matematica, una matrice di Walsh \u00e8 una matrice quadrata, avente come numero delle righe e delle colonne una potenza di \u00a0formula_1,\u00a0 con i valori possibili degli elementi della matrice limitati a \u00a0formula_2\u00a0 e \u00a0formula_3, tale che il prodotto scalare fra due righe distinte (o fra due colonne distinte) sia zero.\nLa matrice di Walsh pu\u00f2 essere ottenuta a partire da una matrice di Hadamard \"ordinata naturalmente\" mediante la formula ricorsiva sotto riportata. Nella matrice di Hadamard \"ordinata sequenzialmente\" si risistemano le righe in modo che il numero dei cambiamenti di segno sia in ordine crescente. Ogni riga di una matrice di Walsh \u00e8 associata a una funzione di Walsh.\nLa matrice di Walsh e la funzione di Walsh sono usate per calcolare la trasformata di Walsh e hanno applicazioni nelle implementazioni efficienti di alcune operazioni che servono al processo dei segnali.\nFormule.\nOrdinata naturalmente.\nLe matrici di Hadamard di dimensione \u00a0formula_4\u00a0 per \u00a0formula_5\u00a0 sono ottenute mediante la seguente formula ricorsiva\ne in generale\nper \u00a0formula_10, \u00a0dove \u00a0formula_11\u00a0 denota il prodotto di Kronecker fra matrici.\nOrdinata sequenzialmente.\nL'ordinamento delle righe della matrice di Walsh pu\u00f2 essere ottenuto a partire dall'ordinamento della matrice di Hadamard applicando in primo luogo la permutazione a bit invertito e poi la permutazione del codice di Gray.\nUtilizzo nella tecnologia CDMA.\nTeorizzazione.\nNella tecnologia CDMA (\"Code Division Multiple Access\") che sta alla base di tecnologie pi\u00f9 conosciute come l'UMTS si fa uso delle matrici di Walsh a causa delle loro particolari propriet\u00e0. L'obiettivo \u00e8 quello di identificare in modo univoco quando un terminale sta iniziando una comunicazione, per far ci\u00f2 le opzioni sono due:\nLa seconda idea, per quanto controintuitiva, \u00e8 quella su cui si basano il CDMA e derivati. L'unico accorgimento necessario per far funzionare il tutto, \u00e8 quello di prendere dei codici ortogonali tra di loro. In questo modo, immaginando le comunicazioni come uno spazio multidimensionale dove ogni codice ha il suo asse, facendo il prodotto scalare su tutti gli assi disponibili, se il punto trovato sull'asse corrisponde all'origine, non c'\u00e8 stata comunicazione, viceversa c'\u00e8 stata comunicazione e il prodotto scalare del punto indica esattamente quale parola \u00e8 stata utilizzata. \nSemplifichiamo l'idea con un esempio tridimensionale dove ci sono le comunicazioni col codice \"x\", quello \"y\" e quello \"z\".\nSe invece di 3 dispositivi ne abbiamo \"n\", basta aumentare il numero degli assi passando da uno spazio tri-dimensionale ad uno spazio \"n-dimensionale\".\nSpostandoci quindi da questa rappresentazione \"spaziale\" dell'idea proposta all'effettivo utilizzo pratico, si \u00e8 pensato di utilizzare le matrici di Walsh. Era infatti necessario creare dei linguaggi ortogonali tra di loro in modo tale che tutte le loro parole di un codice si situino sul suo asse ma non in quello degli altri codici, per non interferire con la comunicazione di un altro dispositivo.\nLe matrici di Walsh hanno proprio la propriet\u00e0 fondamentale che ogni riga della matrice rappresenta un linguaggio che \u00e8 ortogonale rispetto ai linguaggi di tutte le altre righe e che il suo inverso (ovvero, scambiando gli uni con zeri e viceversa, quindi passando da 1 1 0 0 a 0 0 1 1 per esempio) fa ancora parte del linguaggio. Nelle matrici di Walsh si utilizza la cifra -1 invece che lo 0 per contraddistinguere il messaggio inverso all'uno. Esso torna utile per motivi computazionali, ma da un punto di vista del calcolatore essi rappresentano la medesima informazione (ovvero, il messaggio opposto a 1).\nUn altro vantaggio molto utile delle matrici di Walsh \u00e8 che sono particolarmente facili da \"aumentare\" se i nostri dispositivi aumentano come potenze di due. Nel paragrafo precedente si \u00e8 infatti visto come la matrice H1 abbia al suo interno solo un 1, mentre la matrice H2 siano tutti 1, tranne l'ultimo che \u00e8 -1. Induttivamente, basta infatti prendere la matrice di ordine immediatamente inferiore, metterla nei primi 2 campi e nel terzo cos\u00ec com'\u00e8 e invertirla nel quarto. Sempre nel paragrafo precedente si vede quindi la \"ovvia\" generazione della matrice H4 che \u00e8 generata da 3 matrici H2 \"normali\" pi\u00f9 la quarta invertita (ed \u00e8 presente la formula per generare matrici di Walsh grandi a piacere).\nIl problema principale che c'\u00e8 nell'utilizzare questo tipo di matrici \u00e8 che crescono come potenze di due. Se invece noi abbiamo solo 9 dispositivi (quindi non una potenza di due) la questione si complica. Infatti, con questo sistema l'unico modo \u00e8 utilizzare 16 codici, assegnarne 9 e lasciare che gli altri 7 codici rimangano inutilizzati (il che corrisponde ad avere 7 dispositivi che di fatto non comunicano). Per quanto questo sistemi funzioni, non \u00e8 economico da un punto di vista computazionale visto che spesso i dispositivi coinvolti non sono poche manciate, ma sono parecchi e per esempio la differenza tra 256 e 512 non \u00e8 poca.\nGli studi riguardo a questo tipi di matrici hanno portato ai seguenti risultati:\nUtilizzo pratico.\nLa domanda a questo punto \u00e8: come si utilizzano questo tipo di matrici nel protocollo CDMA? \nInnanzi tutto ricordiamo che ogni riga ha la propriet\u00e0 fondamentale che la sua inversa \u00e8 ancora una parola del linguaggio. Pertanto, per ogni codice abbiamo a disposizione 3 opzioni: trasmettere il codice dato dalla matrice di riferimento, trasmettere il suo inverso o non trasmettere.\nSpieghiamo l'utilizzo pratico tramite un esempio applicativo, anche questa volta utilizzando pochi dispositivi. Questa volta per semplicit\u00e0 ne useremo 4, utilizzeremo quindi la matrice vista in precedenza, ovvero la seguente:\nSaranno quindi disponibili 4 codici:\nSupponiamo quindi per esempio:\nSi sommano quindi le parole trasmesse (quindi solo quelle del primo, del secondo e del quarto dispositivo visto che il terzo non ha trasmesso) semplicemente mettendole una sopra l'altra e sommando per colonna, quindi:\n 1 1 1 1\n -1 1 -1 1\n 1 -1 -1 1\n \u2193 \u2193 \u2193 \u2193\n 1 1 -1 3\nPertanto il risultato, ovvero quello che verr\u00e0 trasmesso, \u00e8: 1, 1, -1, 3. A prima vista sembra impossibile risalire da questo numero al messaggio trasmesso. Invece dato che il provider sa quanti dispositivi sono connessi alla rete e che codice stanno utilizzando per comunicare, basta soltanto che la centralina controlli se i dispositivi che sta gestendo hanno trasmesso qualcosa o meno ogni volta che gli arriva un segnale.\n 1 1 -1 3\n 1 1 1 1\n 1 1 -1 3\nSe invece il valore trovato fosse stato negativo, la parola trasmessa sarebbe stata l'inversa, quindi (-1,-1,-1,-1). Se il valore fosse stato 0, allora il dispositivo non avrebbe trasmesso.\nVerifichiamo che \u00e8 veramente cos\u00ec: proviamo a vedere se riusciamo a desumere cos'hanno trasmesso anche altri due dispositivi, il secondo (che ha trasmesso la parola inversa) e il terzo che non ha trasmesso nulla.\nQuesto sistema funziona molto bene visto che non richiede calcoli complessi e visto che la moltiplicazione e l'addizione sono le operazioni base di qualsiasi calcolatore quindi sono quelle implementate nel modo pi\u00f9 veloce possibile. Questo sistema \u00e8 molto superiore ai precedenti per due motivi fondamentali:\nL'unico accorgimento che bisogna seguire per far funzionare il sistema correttamente, \u00e8 quello di calibrare la potenza del segnale del dispositivo in base alla distanza dalla centrale. Se la distanza \u00e8 alta la potenza sar\u00e0 maggiore e viceversa. In questo modo la centrale riceve i segnali tutti con la stessa potenza e i segnali si sommano correttamente nel modo visto precedentemente, altrimenti i segnali pi\u00f9 vicini avrebbero avuto un'influenza maggiore rispetto agli altri nel risultato finale. La centrale quindi, col suo segnale di potenza fissa di riferimento, \u00e8 l'unica stazione che pu\u00f2 decifrare i messaggi visto che il segnale dei dispositivi \u00e8 calibrato in base alla distanza da lei e da nessun altro."}
{"id": "1067807", "revid": "167951", "url": "https://it.wikipedia.org/wiki?curid=1067807", "title": "Istituto superiore di educazione fisica", "text": "L'Istituto superiore di educazione fisica (ISEF) era un istituto universitario italiano parificato che a partire dal secondo dopoguerra ha formato gli insegnanti di Educazione fisica tramite corsi triennali che rilasciavano un diploma post-secondario. A partire dal 1998, dopo la riforma che ha reso obbligatoria la laurea per insegnare nelle scuole, ne hanno assunto le funzioni i corsi di laurea in scienze motorie.\nStoria.\nIl primo ISEF nacque a Roma nel 1952, prendendo il posto della Reale accademia della GIL, istituita nel 1928 col nome di \"Accademia fascista maschile di educazione fisica\" e sciolta dopo la caduta del fascismo. L'ISEF ottenne in seguito il riconoscimento di grado universitario grazie alla legge n. 88 del 7 febbraio 1958.\nNel 1959 nacque una seconda sede ISEF a Torino, mentre negli anni successivi furono fondati numerosi altri istituti \"pareggiati\" Isef di Napoli e Bologna (1960), Firenze e Genova (1963), Milano Cattolica (1964), Palermo (1965), Urbino e Perugia (1967), Milano Lombardia e L'Aquila (1968).\nHanno cessato le funzioni con il d.lgs. 8 maggio 1998, n. 178, recante \"Trasformazione degli Istituti superiori di educazione fisica e istituzione di facolt\u00e0 e di corsi di laurea e di diploma in scienze motorie\", a norma dell'articolo 17, comma 115, della legge 15 maggio 1997, n. 127.\nLa legge statale 18 giugno 2002, n. 136, ha quindi previsto l'\"Equiparazione tra il diploma in educazione fisica e la laurea in scienze delle attivit\u00e0 motorie e sportive\"."}
{"id": "1067809", "revid": "919135", "url": "https://it.wikipedia.org/wiki?curid=1067809", "title": "Matrice di Toeplitz", "text": "In algebra lineare, una matrice di Toeplitz o matrice a diagonali costanti \u00e8 una matrice in cui ogni diagonale discendente da sinistra a destra \u00e8 costante. Ad esempio, la seguente matrice \u00e8 una matrice di Toeplitz:\nQueste matrici prendono il loro nome dal matematico tedesco Otto Toeplitz (1881-1940).\nOgni matrice formula_2 di ordine formula_3 della seguente forma\n\u00e8 una matrice di Toeplitz.\nIndicando con \u00a0formula_5 \u00a0l'elemento della matrice \u00a0formula_2\u00a0 della riga \u00a0formula_7\u00a0e della colonna \u00a0formula_8\u00a0si ottiene:\nUna matrice di Toeplitz non \u00e8 necessariamente quadrata.\nPropriet\u00e0.\nIn generale, un'equazione matriciale\nrappresenta un sistema di formula_3 equazioni lineari. Se formula_2 \u00e8 una matrice di Toeplitz, allora il sistema ricade in un caso particolare (ha solo formula_13 gradi di libert\u00e0, invece di formula_14). Ci si pu\u00f2 quindi aspettare che la soluzione di un sistema di Toeplitz sia ottenibile con un procedimento specifico e semplice.\nCi\u00f2 pu\u00f2 essere verificato dalla trasformazione:\nche ha due righe, dove formula_16 \u00e8 l'operatore di riduzione. Nello specifico, si pu\u00f2, con un semplice calcolo, dimostrare che\ndove si intende che gli spazi vuoti nella matrice contengano degli zeri.\nNote.\nPer matrici di tipo Toeplitz l'addizione pu\u00f2 essere fatta in un tempo formula_18, il prodotto per un vettore pu\u00f2 essere eseguito in un tempo formula_19. Anche la moltiplicazione di due matrici di Toeplitz pu\u00f2 essere eseguita in modo estremamente efficiente, essendo fattibile in un tempo formula_19.\nI sistemi di Toeplitz della forma \u00a0formula_10\u00a0 possono essere risolti con l'algoritmo di Levinson-Durbin in un tempo formula_22. \u00c8 stato dimostrato che le varianti di questo algoritmo sono debolmente stabili (ad esempio, esse presentano stabilit\u00e0 per sistemi lineari dipendenti).\nLe matrici di Toeplitz sono anche strettamente connesse con le serie di Fourier, perch\u00e9 l'operatore di moltiplicazione per un polinomio trigonometrico, ridotta a uno spazio a dimensione finita, pu\u00f2 essere rappresentato da una matrice di questo genere.\nSe una matrice di Toeplitz possiede anche la propriet\u00e0 che \u00a0formula_23\u00a0, allora \u00e8 una matrice circolante.\nLe matrici di Toeplitz sono matrici persimmetriche. Le matrici di Toeplitz simmetriche sono a simmetria centrale."}
{"id": "1067815", "revid": "201640", "url": "https://it.wikipedia.org/wiki?curid=1067815", "title": "Inventore", "text": "L'inventore \u00e8 colui o colei che inventa qualcosa, un dispositivo, uno strumento, un processo. Il suo contributo pu\u00f2 essere un'invenzione completamente nuova (\"invenzione principale\") o anche una modifica o miglioramento di un qualcosa di gi\u00e0 esistente (\"invenzione derivata\"). Per entrambi i casi, l'inventore pu\u00f2 tutelare la paternit\u00e0 dell'invenzione attraverso il brevetto, titolo legale che gli permette di mantenere il monopolio commerciale sul suo ritrovato per diversi anni.\nInventore o scienziato.\nQuesta figura, oggi assimilabile a quella del tecnologo (al tecnico o all'ingegnere) operante come ricercatore \"autonomo\" oppure operante nei centri di ricerca e sviluppo (R&amp;D, \"Research and Development\"), si differenzia da quello dello scienziato, che, invece, opera nel campo della ricerca pura e della scoperta. Naturalmente questa divisione \u00e8 del tutto teorica e sovrapposizioni e sconfinamenti sono possibili, ma, in generale, l'inventore rimane ancorato a una visione utilitaristica e commerciale della scienza (lo strumento, il prodotto), mentre lo scienziato dovrebbe essere interessato alle leggi che governano la natura, inventando e costruendo strumenti per indagarla e comprenderla. \nA questo proposito, durante la conferenza tenuta nel maggio 1901 alla Society of Arts di Londra Guglielmo Marconi, uno dei pi\u00f9 importanti inventori italiani della storia, dichiar\u00f2:\n\"\"Un'impresa commerciale come quella per cui io lavoro, non esiste soltanto per il progresso della scienza, bens\u00ec specialmente per assicurare un compenso economico a coloro i quali hanno sfidato rischi e compiuto sacrifici per aiutare e promuovere il lavoro sperimentale necessario\".\nAnche Thomas Alva Edison, altro grande inventore della storia, dichiar\u00f2 sulla rivista Scientific American nell'estate del 1893:\n\"Non mi considero uno scienziato puro, come hanno affermato in molti. Non ricerco le leggi della natura e non ho fatto grandi scoperte. Non studio la scienza come hanno fatto Newton, Keplero, Faraday e Henry solo allo scopo di imparare verit\u00e0. Sono solo un inventore di professione. I miei studi e i miei esperimenti sono stati condotti allo scopo di inventare ci\u00f2 che ha qualche utilit\u00e0 commerciale. Penso di poter essere definito un inventore scientifico\"\".\nL'inventore nella storia.\nPossiamo dividere la storia della figura dell'inventore in quattro grandi periodi. \nOgnuno di questi periodi ha visto nascere e svilupparsi una particolare tipologia di inventori. In particolare prima delle rivoluzioni industriali, l'inventore non era una figura professionale codificata nella societ\u00e0. Era una sorta di professione anonima. Le invenzioni potevano scaturire ovunque, nelle botteghe degli artigiani o nei laboratori degli scienziati. Tuttavia non si dava grande importanza e continuit\u00e0 all'atto dell'invenzione e dunque alla figura dell'inventore. Nell'antichit\u00e0 una figura di spicco come inventore fu Archimede, mentre nel Rinascimento fu Leonardo da Vinci. \nDurante la prima rivoluzione industriale, in Inghilterra, nasce la figura dell'inventore di stato. Scienziato o tecnico dedito al miglioramento sociale e industriale della propria nazione. Questo fenomeno \u00e8 accompagnato dalla nascita delle prime scuole tecniche della storia (progenitori dei moderni politecnici) in Inghilterra e in Francia. \nUn esempio di questa figura \u00e8 James Watt, celebrato inventore della macchina a vapore o, qualche decennio pi\u00f9 tardi l'ingegnere Isambard Kingdom Brunel, considerato un vero eroe e benefattore in Inghilterra. \nDurante la seconda rivoluzione industriale, quella dell'elettricit\u00e0 e della comunicazione, si registrer\u00e0 la nascita degli \"inventori imprenditori\", personaggi come Benjamin Franklin, Nikola Tesla, Thomas Alva Edison, Alexander Graham Bell e Guglielmo Marconi che sfruttano commercialmente la scienza e la tecnologia, facendo nascere veri e propri colossi commerciali. I loro nomi (Ford, Edison, Marconi, Bell) diverranno veri e propri marchi che, ancora oggi caratterizzano molti settori tecnologici e merceologici.\nInfine nella seconda parte del Novecento, l'inventore torna nell'anonimato, sparendo nelle fitte maglie della societ\u00e0 contemporanea che sfrutta tecnologia e scienza per produrre beni di consumo. I luoghi dell'invenzione sono le industrie e i centri di ricerca e sviluppo, dove lavorano centinaia, a volte migliaia, di ingegneri e tecnici."}
{"id": "1067817", "revid": "1370701", "url": "https://it.wikipedia.org/wiki?curid=1067817", "title": "Lago di Garlate", "text": "Il lago di Garlate (\"Lagh de Garlaa\" in lombardo) \u00e8 un lago situato nella provincia di Lecco, in Lombardia. \u00c8 situato a sud del lago di Como ed \u00e8 formato dal fiume Adda. Bagna i comuni di Lecco e Vercurago sulla sponda sinistra, di Pescate, Garlate e Olginate sulla sponda destra.\nIl lago ha una fama legata strettamente ai \"luoghi manzoniani\". Il paese dove Alessandro Manzoni immagina vivessero Renzo e Lucia (con qualche incertezza sull'esatta collocazione), . Per andare da tali posti a raggiungere la strada per Monza all'epoca era usuale attraversare il lago in barca. E appunto una barca aspettava Lucia alla foce del torrente Bione. L\"'addio monti sorgenti dalle acque\" si riferisce dunque al lago di Garlate."}
{"id": "1067818", "revid": "108875", "url": "https://it.wikipedia.org/wiki?curid=1067818", "title": "Tryphosa bates batcheller", "text": ""}
{"id": "1067828", "revid": "2178", "url": "https://it.wikipedia.org/wiki?curid=1067828", "title": "Jimmy 'Jinky' Johnstone", "text": ""}
{"id": "1067831", "revid": "229617", "url": "https://it.wikipedia.org/wiki?curid=1067831", "title": "EBTG", "text": ""}
{"id": "1067832", "revid": "92723", "url": "https://it.wikipedia.org/wiki?curid=1067832", "title": "Mario Galeani", "text": "\u00c8 stato allievo del pianista Aldo Ciccolini.\nCollabora con famose orchestre come la Royal Philharmonic Orchestra di Londra, i Solisti del Gewandhaus di Lipsia, con l'Orchestra del Teatro Massimo Bellini di Catania, con la S\u00fcdwestrundfunk-Orchester di Kaiserslautern, con quella del Teatro dell'Opera del Cairo, la London Chamber Orchestra, Virtuosi di Praga, Solisti di Mosca, Cappella Istropolitana di Bratislava, Kremerata Baltica, Edmonton Symphony Orchestra, Asheville Symphony Orchestra, Lithuanian National orchestra, Philharmonie de Lorraine, Erfurt Philharmonisches Orchester, Dvorak Symphony Orchestra, Orquesta Sinfonica del Estado de Mexico, Edmonton Symphony Orchestra, Vermont Philharmonic, Orchestra Sinfonica Italiana, Orchestra Sinfonica Siciliana, Orchestra Sinfonica di Sanremo, Orchestra Sinfonica Abruzzese, Orchestra filarmonica di Torino ed altre, collaborando con grandi artisti quali Salius Sondeckis, Yuri Bashmet, Peter Lukas Graf, Enrique Batiz, Vincenzo Mariozzi, Grzegorz Nowak, Vadim Brodsky, Franco Maggio Ormezowsky, Anton Nanut, Michael Sanderling, Walter Gugerbauer etc.\nNell'agosto del 2005 \u00e8 stato invitato al 54\u00ba Festival Internazionale di Santander dove si \u00e8 esibito con i solisti di Mosca sotto la direzione di Yuri Bashmet.\nNel luglio del 2006 si \u00e8 esibito al Teatro Greco di Taormina con la London Chamber Orchestra per il Festival Taormina Arte.\n\u00c8 stato invitato in tourn\u00e9e in tutta Europa, Nord e Centro America, Medio ed Estremo Oriente, e Nord Africa. Sin dal 1991 \u00e8 annualmente invitato in tourn\u00e9e negli Stati Uniti d'America, in Giappone, in Messico (rappresentando l'Italia al 32\u00ba Festival Internazionale Cervantino, insieme ad artisti come i Solisti veneti con Claudio Scimone,il Quartetto Amati e Uto Ughi), in Egitto, e altrove.\nMolte sue esecuzioni sono state registrate da radio e televisioni italiane e straniere tra cui la RAI Radiotelevisione Italiana, RTVE, France 3, NBC, CBC Canada, EURORADIO, Radio Classica, SWR Germania, RTVE Spagna, HRT Croazia, RTP Portogallo, RTV Romania e Bulgaria, RTM Mexico, ETV Egitto.\nNel 2005 viene pubblicato un cd dalla Phoenix Classics con le quattro ballate, l'opera 22 e 61 di Fryderyck Chopin, che riscuote grandi consensi dalla critica specialistica.\nNel 2008 viene pubblicato dalla RPO Records di Londra un cd in cui esegue il Quarto e Quinto concerto per pianoforte ed orchestra di L. Van Beethoven con la Royal Philharmonic Orchestra diretta da Grzegorz Nowak.\nIl cd viene recensito da \"Classical net review come una delle migliori incisioni degli ultimi decenni e paragonato all'incisione dei primi anni '70 di Barenboim con Klemperer. Nel 2010 sempre con la RPO sotto la direzione di Gregorz Nowak, viene pubblicato un secondo cd beethoveniano contenente il Primo e Secondo concerto. Nell'Aprile 2012 ha registrato a Londra il Terzo Concerto, completando cos\u00ec l'incisione dell'integrale dei concerti di Beethoven per pianoforte ed orchestra. Il cd che contiene anche la Sonata op 27 n 2 \"Al chiaro di luna\", \u00e8 stato pubblicato nel Novembre 2013 ed ha gi\u00e0 riscosso notevoli consensi della critica specialistica tra cui \"CD Classico\" e Radio Classica.\n\u00c8 l'unico pianista italiano vivente ad aver realizzato un'incisione integrale dei concerti di Beethoven con la RPO."}
{"id": "1067838", "revid": "441662", "url": "https://it.wikipedia.org/wiki?curid=1067838", "title": "Matrice di Hadamard", "text": "In matematica, una matrice di Hadamard \u00e8 una matrice quadrata le cui entrate sono formula_1 o formula_2 e le cui righe sono mutuamente ortogonali. Ci\u00f2 vuol dire che ogni coppia di righe diverse, in una matrice di Hadamard, rappresenta due vettori perpendicolari. Tali matrici sono utilizzate in codici di correzione degli errori, come il codice di Reed\u2013Muller.\nLe matrici di Hadamard sono anche usate nella replica a ripetizione bilanciata (\"Balanced Repeated Replication\", in sigla BRR), adoperata dagli statistici per stimare la varianza di un parametro indice.\nQueste matrici prendono il nome dal matematico francese Jacques Hadamard (1865-1963). Sono usate per rappresentare le porte di Hadamard in computazione quantistica.\nPropriet\u00e0.\nDalla definizione segue che una matrice di Hadamard formula_3 di ordine formula_4 soddisfa la relazione seguente\ndove \"In\" \u00e8 la matrice identit\u00e0 di ordine formula_4. Quindi, risulta formula_7.\nSupponiamo che formula_8 sia una matrice complessa di ordine formula_4, le cui entrate soddisfano le limitazioni |\"Mij\"| \u22641. Allora la diseguaglianza di Hadamard afferma che\nL'eguaglianza vale per una matrice reale formula_8 se e solo se formula_8 \u00e8 una matrice di Hadamard.\nL'ordine di una matrice di Hadamard deve essere formula_13, formula_14 o un multiplo di formula_15.\nCostruzione di Sylvester.\nEsempi di matrici di Hadamard furono in principio costruiti dal matematico inglese James Joseph Sylvester nel 1867 (cfr. Matrice di Sylvester). Sia formula_3 una matrice di Hadamard di ordine formula_4, allora la matrice di partizione\n\u00e8 una matrice di Hadamard di ordine formula_19. Questa osservazione pu\u00f2 essere applicata ripetutamente e porta alla successiva sequenza di matrici, dette anche matrici di Walsh.\ne\nper formula_23, dove formula_24 indica il prodotto di Kronecker di matrici.\nIn questo modo Sylvester costru\u00ec matrici di Hadamard di ordine 2\"k\", per ogni intero naturale formula_25.\nLe matrici di Sylvester hanno numerose propriet\u00e0 speciali: sono simmetriche e a traccia nulla; le entrate nella prima colonna e nella prima riga sono tutte positive; le entrate in tutte le altre righe e colonne sono equamente distribuite fra valori positivi e negativi; esse sono strettamente connesse alle funzioni di Walsh.\nCostruzione Alternativa.\nSe si mappano gli elementi della matrice di Hadamard usando l'omomorfismo di gruppi formula_26, si pu\u00f2 descrivere una costruzione alternativa delle matrici di Hadamard-Sylvester. In primo luogo si considera la matrice formula_27, la matrice formula_28 la cui colonna consiste tutta in numeri formula_28-bit sistemati in ordine crescente. Si pu\u00f2 definire formula_27 ricorsivamente mediante la seguente formula\nSi pu\u00f2 dimostrare per induzione che l'immagine della matrice di Hadamard sotto l'omomorfismo di cui sopra \u00e8 data da\nQuesta costruzione dimostra che le colonne della matrice di Hadamard formula_34 possono essere viste come una lunghezza formula_35 di un codice lineare di rango formula_4, e distanza minima formula_37 con matrice generatrice formula_38\nQuesto codice \u00e8 anche detto codice di Walsh.\nLa congettura di Hadamard.\nLa pi\u00f9 importante questione aperta nella teoria delle matrici di Hadamard \u00e8 quella di esistenza. La congettura di Hadamard afferma che esiste una matrice di Hadamard di ordine formula_39 per ogni intero positivo formula_25.\nLa costruzione di Sylvester del 1867 porta a matrici di Hadamard di ordine formula_13,formula_14,formula_15, formula_44,formula_45,formula_46,\u00a0... Le matrici di Hadamard di ordine formula_47 e formula_48 furono successivamente costruite da Hadamard nel 1893.\nIn seguito, nel 1933, Raymond Paley mostr\u00f2 come costruire una matrice di Hadamard di ordine formula_49, dove formula_50 \u00e8 una qualsiasi potenza prima uguale a formula_51 modulo formula_15.\nPaley costru\u00ec anche matrici di ordine formula_53 per potenze prime formula_50 che sono uguali a 1 modulo 4. Il suo metodo utilizza i campi finiti. La teoria di Hadamard potrebbe essere attribuita a Raymond Paley. Il pi\u00f9 piccolo ordine che non pu\u00f2 essere costruito mediante una combinazione dei metodi di Sylvester e Paley \u00e8 formula_55. Una matrice di Hadamard di questo ordine fu trovata nel 1962 mediante l'uso del computer da parte di Baumert, Golomb, e Hall, i quali usarono una costruzione, dovuta a Williamson, che port\u00f2 a ordini successivi. Oggi sono noti molti altri metodi per costruire matrici di Hadamard.\nHadi Kharaghani e Behruz Tayfeh-Rezaie annunciarono il 21 giugno 2004 di aver costruito una matrice Hadamard di ordine 428. Come conseguenza, il pi\u00f9 piccolo ordine per cui nessuna matrice di Hadamard \u00e8 ad oggi nota \u00e8 668. \nEquivalenza di matrici di Hadamard.\nDue matrici Hadamard sono considerate equivalenti se una pu\u00f2 essere ottenuta dall'altra attraverso negazione dalle righe, negazione delle colonne, scambio di righe e scambio di colonne. A meno dell'equivalenza relativa alle suddette trasformazioni, vi \u00e8 un'unica matrice di Hadamard di ordini formula_13, formula_14,formula_15,formula_44 e formula_47. Ci sono formula_61 matrici non equivalenti di ordine formula_45,formula_51 di ordine formula_48,formula_65 di ordine formula_66, e formula_67 di ordine formula_68. Sono noti milioni di matrici non equivalenti degli ordini formula_46,formula_70 e formula_71.\nMatrici diagonali di Hadamard.\nUna matrice di Hadamard formula_3 \u00e8 diagonale se formula_73.\nReid e Brown nel 1972 mostrarono che esiste un grafo torneo doppiamente regolare di ordine formula_4 se e solamente se esiste una matrice di Hadamard diagonale di ordine formula_75.\nGeneralizzazione e casi speciali.\nNella letteratura matematica sono state molte le generalizzazioni e i casi speciali di matrici di Hadamard su cui si \u00e8 studiato. Una generalizzazione fondamentale \u00e8 quella di matrice pesata per la quale come entrate della matrice sono permessi anche zeri e si richiede che il numero dei formula_1 e formula_2 costituisca una costante per tutte le linee della matrice.\nUn'altra generalizzazione sono le matrici complesse di Hadamard in cui le entrate sono numeri complessi di modulo unitario e per cui la matrice soddisfa la relazione\ndove \"H*\" denota la matrice trasposta coniugata di formula_3. Le matrici complesse di Hadamard sono presenti nello studio delle algebre degli operatori e della teoria del calcolo quantistico.\nLe matrici di Hadamard di tipo Butson sono un caso speciale di matrici complesse di Hadamard in cui le entrate sono \"q\"th radici dell'unit\u00e0. Il termine '\"matrici complesse di Hadamard'\" \u00e8 stato utilizzato da qualche autore per riferirsi nello specifico al caso in cui formula_80. Un caso particolare di matrici reali di Hadamard sono le matrici circolanti di Hadamard. Una tale matrice quadrata \u00e8 definita dalla sua prima riga, e ogni altra riga \u00e8 una permutazione ciclica della sua riga precedente. Le matrici Hadamard Circulant di ordini formula_13 e formula_15 sono note e si suppone che non ne esiste di alcun altro ordine."}
{"id": "1067843", "revid": "122926841", "url": "https://it.wikipedia.org/wiki?curid=1067843", "title": "Ra\u00fal Ruiz", "text": "Dal 1974 viveva e lavorava a Parigi. Cineasta eccentrico e prolifico, poco classificabile nel registro nei generi, noto per la velocit\u00e0 di realizzazione delle proprie opere e la grande libert\u00e0 creativa, pu\u00f2 oggi essere considerato uno dei registi pi\u00f9 atipici del panorama cinematografico internazionale. In bilico tra reale e fantastico, la sua opera \u00e8 un universo poetico di sensibilit\u00e0 barocca che intende rappresentare una riflessione continua sul linguaggio e le modalit\u00e0 narrative del cinema.\nLa difficile comprensibilit\u00e0 dei film di Ruiz ne ha reso per anni difficile la loro circolazione, rendendolo un regista apprezzato soltanto da una nicchia di estimatori. Alla fine degli anni novanta, alcuni attori di fama (tra gli altri Marcello Mastroianni, Catherine Deneuve e John Malkovich) hanno chiesto di lavorare con lui, dandogli modo di contare su budget pi\u00f9 consistenti e di una migliore distribuzione.\nBiografia.\nCompie studi di teologia prima di accettare un'offerta del dipartimento di cinema sperimentale di Santiago del Cile, che nel 1960 gli produce la sua prima opera: \"La maleta\". Nel 1962 si reca a Santa Fe, in Argentina, per seguire corsi di cinema. Nel 1965 \u00e8 in Messico, dove scrive serie televisive; tornato in Cile, adatta testi teatrali per la televisione. Nel 1968 dirige \"Tres tristes tigres\", adattamento dell'omonimo romanzo di Guillermo Cabrera Infante, con cui vince il Pardo d'oro al festival di Locarno. In quell'anno sposa Valeria Sarmiento, che sar\u00e0 la montatrice della maggior parte dei suoi lavori.\nNominato dal Partito Comunista del Cile consigliere per il cinema durante il governo di Salvador Allende, Ruiz \u00e8 costretto ad abbandonare il Cile dopo il colpo di Stato del generale Pinochet. Si rifugia in Francia, dove prosegue l'attivit\u00e0 cinematografica, finanziato, tra gli altri, dal Beaubourg; i suoi film sono proiettati nei principali festival europei. Tra le opere pi\u00f9 importanti \"Le tre corone del marinaio\" (1982) e \"La ville des pirates\" (1983), ispirato alla storia di Peter Pan.\nNel 1996 ha la prima occasione di dirigere un film ad alto budget: \"Tre vite e una sola morte\", con Marcello Mastroianni. Nel 1997 vince l'Orso d'argento al festival di Berlino per \"Genealogia di un crimine\", con Catherine Deneuve e Michel Piccoli. Il suo primo film hollywoodiano \u00e8 del 1998: \"Autopsia di un sogno\" (\"Shattered Image\"), con Anne Parillaud e William Baldwin, presentato al festival di Venezia. Nel 1999 dirige \"Il tempo ritrovato\", tentativo \"impossibile\" di portare sullo schermo l'ultimo volume di \"Alla ricerca del tempo perduto\" di Marcel Proust; gli interpreti sono John Malkovich, Emmanuelle B\u00e9art, Catherine Deneuve e Marcello Mazzarella. L'anno seguente dirige \"Il figlio di due madri\" con Isabelle Huppert. Nel 2006 dirige nuovamente John Malkovich in \"Klimt\", un film sulla vita del pittore Gustav Klimt.\nMuore a Parigi il 19 agosto 2011 all'et\u00e0 di 70 anni, a causa di un'infezione polmonare mentre stava lavorando al film \"As Linhas de Torres Vedras\", con John Malkovich, Catherine Deneuve e Isabelle Huppert. Il film \u00e8 stato portato a termine dalla moglie Valeria Sarmiento.\nCuriosit\u00e0.\nHa interpretato un piccolo ruolo nel film di Nanni Moretti \"Palombella rossa\", offrendo in seguito a Moretti una parte nel suo \"Tre vite e una sola morte\"."}
{"id": "1067844", "revid": "1494169", "url": "https://it.wikipedia.org/wiki?curid=1067844", "title": "Raul Ruiz", "text": ""}
{"id": "1067846", "revid": "6923", "url": "https://it.wikipedia.org/wiki?curid=1067846", "title": "Matrice di Hankel", "text": "Nell'algebra lineare, una matrice di Hankel \u00e8 una matrice quadrata con diagonali (a pendenza positiva) costanti, ad esempio;\nIn termini matematici:\nLa matrice di Hankel \u00e8 strettamente connessa alla matrice di Toeplitz: infatti si pu\u00f2 ottenere invertendo l'ordine delle sue righe o invertendo l'ordine delle sue colonne.\nUn operatore di Hankel su uno spazio di Hilbert \u00e8 un operatore rappresentato in una base ortonormale da una matrice di Hankel di dimensione infinita \u00a0formula_3, \u00a0dove \u00a0formula_4\u00a0 dipende solo da \u00a0formula_5. \nLa matrice di Hankel prende il nome dal matematico tedesco Hermann Hankel (1839-1873).\nTrasformata di Hankel.\nLa trasformata di Hankel \u00e8 il nome che spesso viene dato alla trasformazione di una sequenza, dove la sequenza trasformata corrisponde al determinante della matrice di Hankel, cio\u00e8 la sequenza \u00a0formula_6 \u00a0\u00e8 la trasformata di Hankel della sequenza formula_7 \u00a0dove\nOra, \u00a0formula_9 \u00a0\u00e8 la matrice di Hankel della sequenza \u00a0formula_7. La trasformata di Hankel \u00e8 invariante rispetto alla trasformata binomiale di una sequenza. Cio\u00e8, se si scrive\ncome trasformata binomiale della sequenza \u00a0formula_7, \u00a0allora risulta\nMatrici di Hankel per sistemi di identificazione.\nLe matrici di Hankel vengono formate quando, nota una sequenza di dati in uscita, si richiede la realizzazione di un sottostante spazio-condizione o di un modello di Markov nascosto. La scomposizione a singolo valore della Matrice di Hankel fornisce un mezzo per il calcolo delle matrici \u00a0formula_14, \u00a0 formula_15 \u00a0 e \u00a0formula_16, \u00a0 che definiscono la realizzazione dello stato."}
{"id": "1067847", "revid": "1534511", "url": "https://it.wikipedia.org/wiki?curid=1067847", "title": "Matrice di Cartan", "text": "In matematica, il termine matrice di Cartan ha due significati, entrambi ricondotti al matematico francese \u00c9lie Joseph Cartan (1869-1951). Tale termine viene assunto come esempio di legge dell'eponimia di Stigler: infatti le matrici di Cartan nel contesto delle algebre di Lie furono inizialmente studiate dal matematico tedesco Wilhelm Killing, mentre il cosiddetto modello di Killing \u00e8 dovuto ad \u00c9lie Cartan.\nAlgebre di Lie.\nUna matrice di Cartan generalizzata \u00e8 una matrice quadrata \u00a0formula_1\u00a0 con entrate numeri interi tali che:\nLa terza condizione non \u00e8 indipendente, poich\u00e9 \u00e8 una conseguenza della prima e della quarta condizione.\n\u00c8 sempre possibile scegliere una matrice formula_8 con entrate diagonali positive. In tal caso, se formula_9 nella summenzionata scomposizione \u00e8 una matrice definita positiva, allora formula_6 \u00e8 detta matrice di Cartan.\nLa matrice di Cartan di una algebra di Lie semplice \u00e8 la matrice i cui elementi sono i prodotti scalari\ndove formula_14 sono le radici semplici dell'algebra. Gli elementi sono interi per una delle propriet\u00e0 delle radici. La prima condizione segue dalla definizione, la seconda dal fatto che per formula_15, il vettore\n\u00e8 una radice che \u00e8 una combinazione lineare delle radici semplici formula_14 e formula_18 con un coefficiente positivo per formula_14 e quindi il coefficiente per formula_14 deve essere non negativo. \nLa terza \u00e8 vera perch\u00e9 l'ortogonalit\u00e0 \u00e8 una relazione simmetrica. E infine, siano formula_21 e formula_22. Poich\u00e9 le radici semplici si estendono in uno spazio euclideo, la matrice formula_9 \u00e8 definita positiva.\nRappresentazione delle algebre a dimensione finita.\nNella teoria delle rappresentazioni modulari, e pi\u00f9 in generale nella teoria delle rappresentazioni delle algebre di dimensioni finite formula_6 che sono non semisemplici, una matrice di Cartan viene definita considerando un numero (limitato) di moduli non scomponibili e scrivendo serie di componenti per essi in termini di moduli proiettivi, ottenendo una matrice di interi che contano il numero di eventi di un modulo proiettivo."}
{"id": "1067852", "revid": "477816", "url": "https://it.wikipedia.org/wiki?curid=1067852", "title": "International Tennis Hall of Fame", "text": "L'International Tennis Hall of Fame \u00e8 un'istituzione non-profit che ha sede nel \"Newport Casino\" di Newport (Rhode Island), negli Stati Uniti d'America. \u00c8 la Hall of Fame del tennis mondiale e celebra i tennisti pi\u00f9 forti di tutti i tempi, ovvero le leggende della storia del tennis, e altri personaggi che hanno contribuito a onorare il tennis mondiale. L'ammissione all'International Tennis Hall of Fame \u00e8 il maggiore riconoscimento in ambito tennistico.\nAll'interno della struttura si trova un museo dedicato alla storia del tennis e l'impianto tennistico dell'Hall of Fame Tennis Club, dove furono ospitate le prime 34 edizioni degli U.S. National Championships, il vecchio nome degli US Open. Sui suoi campi in erba si tiene l'Hall of Fame Open, torneo del circuito maggiore inaugurato nel 1976.\nStoria.\nIl Newport Casino fu inaugurato nell'estate del 1880, il primo proprietario fu James Gordon Bennett, Jr. \u2013 influente editore del \"New York Herald\" che aveva la residenza estiva a Newport \u2013 e divenne ben presto il principale punto di ritrovo per la ricca borghesia della citt\u00e0. Il nome Casino fu dato in riferimento al termine italiano casa, e non nacque come un casin\u00f2 ma come luogo di riunione, un \"social club\" prevalentemente estivo. All'interno del club vi erano tra le altre cose un teatro e l'impianto sportivo dedicato al tennis con campi in erba. Costruito con scandole, pietre e mattoni a vista secondo lo stile inglese di quel periodo, l'edificio fu riconosciuto come Monumento storico nazionale nel 1887 ed \u00e8 un mirabile esempio dello stile architettonico Shingle statunitense.\nAll'inizio degli anni 1950 il Newport Casino era in decadenza e l'allora presidente James Van Alen \u2013 ispirato dopo una visita alla National Baseball Hall of Fame \u2013 decise che anche il tennis avrebbe dovuto avere la sua Hall of Fame e che il Newport Casino, con la sua gloriosa tradizione, era il posto ideale per ospitarla. Coinvolse i vertici della Federazione tennistica nazionale e nel 1954 il Newport Casino divenne la \"National Lawn Tennis Hall of Fame and Museum\", che fu riconosciuta ufficialmente dalla International Tennis Federation nel 1986. Il teatro cadde in disuso negli anni 1980 e fu restaurato nel 2009.\nMuseo.\nIl museo \u00e8 uno dei pi\u00f9 grandi e raffinati musei del tennis al mondo, ospita una vasta collezione di oggetti e memorabilia (compresi video, fotografie, registrazioni audio, equipaggiamento da tennis, trofei e opere d'arte) evidenziando la storia del tennis dalle sue origini.\nTennis club.\nNell'agosto 1881 si svolse al Newport Casino la prima edizione degli U.S. National Championships, torneo di tennis che in seguito avrebbe preso il nome US Open. L'evento si tenne ogni anno nel club fino al 1914, l'affluenza del pubblico al torneo si era fatta sempre pi\u00f9 massiccia e la Federazione tennistica statunitense dispose che dal 1915 si disputasse al West Side Tennis Club di Forest Hills a New York. Altri tornei sono stati disputati in questo impianto, tra i quali l'Hall of Fame Open su campi in erba, torneo del circuito maggiore inaugurato nel 1976. All'interno del club si trovano 13 campi in erba, 6 in cemento (3 dei quali indoor) e uno in terra battuta.\nMissione.\n\"L'International Tennis Hall of Fame \u00e8 una istituzione no-profit dedicata a conservare la storia del tennis, ispirando e incoraggiando lo sviluppo del tennis giovanile, custodire gli eroi e le eroine del tennis e fornire un punto di riferimento per gli appassionati di tennis di tutto il mondo.\" - \"dal sito web ufficiale dell'International Tennis Hall of Fame\"\nI membri.\nPer l'ammissione alla Hall of Fame sono stati e sono considerati preminenti personaggi del mondo del tennis, addetti ai lavori e giocatori, che non sono pi\u00f9 in attivit\u00e0. I primi membri della Hall of Fame vennero introdotti nel 1955 e, a tutto il 2021, raccoglie 262 personalit\u00e0 del tennis, provenienti da 27 nazioni."}
{"id": "1067853", "revid": "767487", "url": "https://it.wikipedia.org/wiki?curid=1067853", "title": "Meristema", "text": "Il meristema \u00e8 un tessuto vegetale le cui cellule mantengono (o riprendono dopo il differenziamento) la capacit\u00e0 di dividersi per mitosi per originare nuove cellule. Ogni cellula meristematica deriva da un'altra cellula meristematica. La loro funzione \u00e8 paragonabile a quella delle cellule staminali negli animali. \nIl termine, dal greco \u03bc\u03b5\u03c1\u03af\u03b6\u03b5\u03b9\u03bd (mer\u00eczein= dividere), in riferimento alla sua funzione specifica, fu utilizzato per primo dal botanico svizzero Karl Wilhelm von N\u00e4geli (1817-1891) nel suo testo \u201cBeitr\u00e4ge zur Wissenschaftlichen Botanik\u201d nel 1858.\nSulla base della loro origine (ontogenesi) si distinguono:\nMeristemi primari.\nSono formati da cellule piccole (10-15 micrometri) che mantengono le caratteristiche \u201cembrionali\u201d: sono isodiametriche e si mantengono del tutto appressate tra loro (senza spazi intercellulari), hanno parete costituita dalla lamella mediana e dalla parete primaria, sono ricche di citoplasma, normalmente mancano di vacuoli e sono corredate di nuclei molto grandi.\nLe sostanze di riserva sono praticamente assenti, mentre numerosi sono i ribosomi e i mitocondri (100-150 mitocondri per cellula), piccoli (1-2 micrometri) e con creste poco sviluppate. Sono presenti proplastidi e non ancora plastidi differenziati. Il compito dei meristemi primari \u00e8 quello di far crescere la pianta in lunghezza (altezza).\nA seconda della loro localizzazione si definiscono:\nI meristemi apicali si differenziano originando dei tessuti ancora meristematici, che a seconda della loro posizione all'interno degli organi origineranno i tessuti adulti. Questi tessuti sono: \nMeristemi secondari.\nI tessuti meristematici secondari hanno in comune con quelli primari la capacit\u00e0 di moltiplicazione cellulare per mitosi e di produzione di cellule destinate a diventare adulte, ma struttura cellulare e disposizione sono molto diverse dai meristemi primari:\nLa divisione delle loro cellule avviene secondo piani che si mantengono paralleli alla superficie dell'organo (fusto o radice), dando origine a una sua crescita in spessore.\nDue sono i principali tipi di cambi secondari:\nAltri tessuti meristematici secondari non cambiali sono i meristemi avventizi e i \"meristemoidi\". I meristemi avventizi sono responsabili della formazione dei tessuti cicatriziali e delle radici avventizie, che si originano dal fusto. I meristemoidi originano, ad esempio, le cellule stomatiche nell'ambito dell'epidermide.\nUtilizzi.\nIn appropriate condizioni di coltura, i meristemi apicali (soprattutto quello del fusto) possono svilupparsi e originare una pianta completa che risulta un clone di quella di partenza. \nQuesta riproduzione, detta asessuale, \u00e8 una pratica di routine in agricoltura per ottenere repliche di un desiderato genotipo."}
{"id": "1067854", "revid": "39224", "url": "https://it.wikipedia.org/wiki?curid=1067854", "title": "Chiesa di S. Anna a Cagliari", "text": ""}
{"id": "1067856", "revid": "324090", "url": "https://it.wikipedia.org/wiki?curid=1067856", "title": "Progetto Archimede", "text": ""}
{"id": "1067857", "revid": "1075510", "url": "https://it.wikipedia.org/wiki?curid=1067857", "title": "Henri-Victor Regnault", "text": "Biografia.\nDi famiglia modesta, dovette fare grandi sacrifici per poter proseguire gli studi. La sua capacit\u00e0 e intelligenza lo port\u00f2 ancora giovane, nel 1840, alla nomina a professore di chimica all'\u00c9cole polytechnique ed in seguito alla cattedra di fisica del Coll\u00e8ge de France.\nRegnault si dedic\u00f2 pure all'attivit\u00e0 pratica e fu ingegnere capo delle miniere dal 1847 e direttore della fabbrica di porcellane di S\u00e8vres dal 1854.\nStudi e ricerche.\nLe sue ricerche di calorimetria lo portarono ad ideare il calorimetro delle mescolanze o calorimetro di Regnault ancora in uso fino a pochi decenni fa; esso si fonda sulla determinazione della quantit\u00e0 di calore ceduta da un corpo di massa nota portato ad una data temperatura ad una quantit\u00e0 nota di acqua, isolata termicamente nel calorimetro, attraverso la misura dell'innalzamento della temperatura dell'acqua; essendo quindi nota la massa del corpo, risulta semplice calcolarne il calore specifico.\nRegnault ide\u00f2 pure l'igrometro a condensazione per la misura dell'umidit\u00e0 dell'aria. Esegu\u00ec studi sulla propagazione del suono in tubi di diametro diverso ed i n alcuni casi utilizz\u00f2 a tale scopo le condutture per la distribuzione del gas illuminante dell'epoca.\nSperimentatore di grande abilit\u00e0, comp\u00ec anche molte ricerche sulla densit\u00e0 dei gas.\nCuriosit\u00e0.\nUn cratere lunare di 46\u00a0km di diametro sul lembo nord-occidentale, nei pressi del Sinus Roris porta il suo nome."}
{"id": "1067858", "revid": "31886", "url": "https://it.wikipedia.org/wiki?curid=1067858", "title": "Henri Victor Regnault", "text": ""}
{"id": "1067859", "revid": "31886", "url": "https://it.wikipedia.org/wiki?curid=1067859", "title": "Calorimetro di Regnault", "text": ""}
{"id": "1067861", "revid": "1543377", "url": "https://it.wikipedia.org/wiki?curid=1067861", "title": "Eqalugaarsuit", "text": "Eqalugaarsuit (Eqalug\u00e2rssuit prima della riforma ortografica del 1973) \u00e8 un piccolo villaggio della Groenlandia di 138 abitanti (gennaio 2005). Si trova su un'isoletta nelle acque del Mare del Labrador, a 60\u00b037'N 45\u00b054'O; appartiene al comune di Kujalleq."}
{"id": "1067866", "revid": "1573940", "url": "https://it.wikipedia.org/wiki?curid=1067866", "title": "Chiesa di Sant'Efisio", "text": "La chiesa di Sant'Efisio \u00e8 un edificio religioso della citt\u00e0 di Cagliari, fra le pi\u00f9 importanti dal punto di vista religioso perch\u00e9 legata al culto del santo pi\u00f9 venerato dai cagliaritani, il martire Efisio.\nSi trova salendo lungo la stretta via Sant'Efisio, che costeggia il fianco sinistro della parrocchiale di Sant'Anna, nel cuore del quartiere Stampace, poco oltre la chiesa di Santa Restituta.\nStoria e descrizione.\nLa piccola chiesa si presenta oggi in stile barocco: fu infatti riedificata alla fine del XVIII secolo su una costruzione cinquecentesca, a sua volta edificata su una chiesa duecentesca.\nLa chiesa di sant'Efisio, come quella poco lontana di santa Restituta, sorge su un ambiente ipogeico che la devozione popolare vorrebbe fosse il carcere dove fu imprigionato il santo, prima di essere tradotto presso la citt\u00e0 di Nora (presso l'odierna Pula), per esservi decapitato.\nL'edificio sacro \u00e8 a una navata con tre cappelle per lato. Il presbiterio si innalza di qualche gradino rispetto al pavimento dell'aula ed \u00e8 chiuso da una balaustra marmorea; sulla parete di fondo si innalza l'imponente altare maggiore, in marmi policromi, dove, in una nicchia entro un reliquiario ligneo, sono conservate le reliquie del martire Efisio.\nNella seconda cappella a destra si conserva la statua seicentesca del santo, che viene portata in processione sino a Nora, durante la festa nel mese di maggio."}
{"id": "1067869", "revid": "1573940", "url": "https://it.wikipedia.org/wiki?curid=1067869", "title": "Chiesa di Santa Restituta", "text": "Santa Restituta \u00e8 un luogo di culto cattolico della citt\u00e0 di Cagliari.\nSi trova nel quartiere Stampace, salendo lungo la stretta via Sant'Efisio, che costeggia il fianco sinistro della parrocchiale di Sant'Anna.\nStoria.\nLa chiesa venne costruita nel XVII secolo grazie al lascito del protomedico del Regno di Sardegna, Salvatore Mostallino (morto nel 1636), su un vasto ambiente ipogeico, che oggi ne costituisce la cripta, visitabile; questo ambiente, utilizzato dai punici e dai romani, fu dai primi secoli del cristianesimo una chiesa rupestre. La tradizione popolare identifica nella cripta il luogo di prigionia e martirio di santa Restituta, madre di sant'Eusebio, vescovo di Vercelli.\nEsistono 5 Santa Restituta ma solo 2 possono essere quelle di Cagliari: una di origine Cagliaritana la presunta madre di Sant'Eusebio che fu imprigionata e martirizzata nella cripta e un'altra di origine africana le cui reliquie sono a cagliari dal V secolo \nL'edificazione della nuova chiesa rientrava nel clima di fermento religioso di quell'epoca in Sardegna: nel Seicento era viva la disputa tra gli arcivescovi di Cagliari e di Sassari, che si contendevano il titolo di primate di Sardegna e Corsica. Allo scopo di dimostrare il primato di una diocesi sull'altra si organizzavano scavi nelle antiche necropoli e nei luoghi di culto dei martiri, al fine di ritrovarne le reliquie; si legano a questi fatti le origini di importanti monumenti, quali il santuario dei Santi Martiri, nella cattedrale di Santa Maria a Cagliari, e la cripta della basilica medievale di San Gavino a Porto Torres, vicino a Sassari.\nLa cripta fu frequentata un periodo s\u00ec e uno no: fu usata all'inizio come cava per estrarre il calcare, per deporci i morti, da una comunit\u00e0 di ortodossi che poi la abbandonarono e fu riusata in occasione dell'arrivo degli esuli dall'Africa che portarono le reliquie della Santa Restituta africana.\nDurante la seconda guerra mondiale, la cripta di Santa Restituta venne utilizzata come rifugio antiaereo.\nLa chiesa, non officiata dal dopoguerra al 2008, \u00e8 stata restaurata con il contributo della Regione Autonoma della Sardegna, il Ministero per i Beni e le Attivit\u00e0 Culturali ed il Comune di Cagliari ed \u00e8 stata riaperta al culto nel 2017. Il progetto principale (fondi RAS e MiBAC) \u00e8 stato redatto dall'arch. Stefano Montinari del MiBAC, mentre quello di completamento (finanziamento Comune di Cagliari) \u00e8 stato redatto dall'ing. Gonario Farci e dall'arch. Ketty Zaffino per conto della parrocchia di Sant'Anna.\nDescrizione.\nLa chiesa si affaccia nella piazzetta Santa Restituta, in un'area compresa tra l'omonima via e la via Sant'Efisio. La facciata si presenta con terminale a doppio inflesso, detto per la caratteristica forma \"a cappello di carabiniere\", tipico di molte chiese barocche.\nIl portale \u00e8 sormontato da un timpano curvo spezzato. L'interno si presenta a navata unica voltata a botte, con tre cappelle per lato e presbiterio rialzato.\nNella cripta di santa Restituta, alla quale si accede dalla via Sant'Efisio, si possono ammirare una statua raffigurante la santa, databile intorno al V secolo, tracce di un affresco medievale raffigurante san Giovanni Battista e alcuni altari scavati nella roccia."}
{"id": "1067870", "revid": "1543377", "url": "https://it.wikipedia.org/wiki?curid=1067870", "title": "Qassimiut", "text": "Qassimut (o Qagssimiut) \u00e8 un piccolo villaggio della Groenlandia di 47 abitanti (gennaio 2005). Si trova in un arcipelago nel Mare del Labrador poco ad est di Qaqortoq, a 60\u00b047'N 47\u00b010'O; appartiene al comune di Kujalleq."}
{"id": "1067879", "revid": "115314942", "url": "https://it.wikipedia.org/wiki?curid=1067879", "title": "Aleksej Michajlovi\u010d Remizov", "text": "Dopo aver studiato scienze naturali, filosofia ed economia, ed in seguito paleografia, pubblic\u00f2 dal 1908 al 1920, pi\u00f9 di trenta volumi fra racconti, romanzi, fiabe leggende e rifacimenti.\nCon questa sua opera, in modo analogo all'operazione condotta da Andrej Belyj, dal quale tuttavia egli si discosta, Remizov rinnov\u00f2 alla base il romanzo in quanto genere letterario, lasciando nella letteratura russa un'impronta profonda ancora oggi avvertibile.\nAccogliendo infatti l'esperienza del simbolismo e del decadentismo, Remizov la applica alla tradizione narrativa realista; la sua prosa, di andamento spesso lirico, \u00e8 tutta ricostruita su giustapposizioni, richiami, apparizioni e, fortemente stilizzata, mostra un sapiente impiego della lingua letteraria pi\u00f9 raffinata accanto ad espressioni tipiche del gergo e della poesia popolare.\nNel 1926 si trasfer\u00ec a Parigi dove prosegu\u00ec fino alla morte un'intensa attivit\u00e0 letteraria."}
{"id": "1067884", "revid": "78273", "url": "https://it.wikipedia.org/wiki?curid=1067884", "title": "Aleksey Remizov", "text": ""}
{"id": "1067897", "revid": "767487", "url": "https://it.wikipedia.org/wiki?curid=1067897", "title": "Pallavolo ai Giochi della XXII Olimpiade", "text": "Torneo maschile.\nvinsero molto"}
{"id": "1067901", "revid": "1437331", "url": "https://it.wikipedia.org/wiki?curid=1067901", "title": "Letto percolatore", "text": "I letti percolatori o filtri percolatori insieme alle vasche a fanghi attivati rappresentano uno dei metodi di trattamento biologico aerobico (ossidazione biologica) degli effluenti urbani, utilizzata nei comuni impianti di depurazione.\nI letti percolatori furono impiegati per la prima volta nel 1868.\nSistemi di ossidazione biologica.\nI sistemi di ossidazione biologica si suddividono in due categorie principali:\nQuesti ultimi sistemi si suddividono ulteriormente in: \nIl vantaggio dei sistemi a biomassa adesa \u00e8 quello di non aver bisogno del ricircolo dei fanghi per garantire l'idonea concentrazione di fanghi attivi nel bioreattore.\nPrincipi base dell'ossidazione biologica.\nI due principali sistemi di trattamento biologico dell'effluente delle vasche di sedimentazione primaria sono fondati sulla riproduzione di fenomeni biochimici naturali e la tecnica relativa consiste essenzialmente nel creare le condizioni necessarie affinch\u00e9 tali processi naturali possano compiersi in uno spazio limitato anzich\u00e9, come avviene in natura, estensivamente, e in un periodo di tempo molto pi\u00f9 breve.\nCos\u00ec nei sistemi a fanghi attivati si riproduce in limitato spazio il processo di trasformazione delle sostanze organiche che avviene naturalmente nei corsi d'acqua, nel mare nei laghi, ecc. mentre nei letti percolatori si compiono processi di trasformazione dei liquami del tutto simili a quelli che si verificano in un terreno naturale, ma, a parit\u00e0 di liquame trattato in uno spazio molto minore.\nInfatti in un terreno naturale, anche se molto poroso e ben drenato, e nei corsi d'acqua e similari, la quantit\u00e0 di aria occorrente alla massa batterica che elabora e trasforma la materia organica, \u00e8 relativamente piccola.\nMentre i suddetti sistemi sono realizzati in modo da rendere possibile, mediante un razionale e abbondante afflusso d'aria, un elevato sviluppo di microrganismi aerobi capaci di compiere la detta trasformazione in uno spazio assai minore e in un tempo ridotto.\nIl risultato della trasformazione, naturale o artificiale, \u00e8 pressoch\u00e9 identico, qualunque sia il mezzo impiegato per ottenerlo, percolatori, terreno naturale, fanghi attivati, diluizione in corsi d'acqua o mare.\nStruttura dell'impianto.\nUn impianto a letto percolatore \u00e8 costituito da una struttura in pietrame o calcestruzzo armato generalmente cilindrica, di altezza variabile da un metro ad alcuni metri.\nIl letto percolatore vero e proprio \u00e8 formato da una catasta, alta da 1,50 a 3 m, di vari materiali (pietrisco, materiale plastico, ecc.) della grandezza di 4-8 centimetri o con manufatti in materiale plastico che funge da supporto per lo sviluppo della biomassa batterica attiva e attraverso il quale percola il liquame. La struttura presenta numerosi fori per agevolare l'accesso dell'aria.\nIn particolare, l'impianto include:\nModalit\u00e0 di funzionamento.\nIl liquame da trattare, effluente dalle vasche di sedimentazione primaria, viene sparso a pioggia sul letto percolatore mediante distributori mobili.\nIl liquame percola attraverso il letto senza sommergerlo in modo da lasciare libera circolazione all'aria, e si raccoglie sul fondo.\nIl fondo dei letti percolatori \u00e8 costituito da una piastra in cemento armato realizzata con conveniente pendenza verso il sistema di drenaggio che convoglia l'effluente fuori dal percolatore.\nAdesa alla superficie di ciascun elemento costituente il letto filtrante, sopra il quale il liquame percola, si forma una pellicola biologica aerobica in cui sono presenti, oltre che al liquame in ingresso anche i batteri saprofiti capaci di degradare le sostanze organiche presenti.\nL'accrescimento dei batteri presenti porta alla formazione di una pellicola sempre pi\u00f9 spessa con conseguente formazione di zone anaerobiche nello strato pi\u00f9 interno e sviluppo di gas tipici delle reazioni metaboliche in condizioni anaerobiche, ad esempio N2 (azoto) e CH4 (metano).\nTali gas inducono il distacco dal materiale di riempimento della pellicola batterica che segue quindi il refluo fuori dal letto percolatore verso una sedimentazione secondaria, in cui il sistema liquame+pellicola decanta.\nIl liquido chiarificato viene disinfettato per eliminare i microrganismi patogeni presenti.\nAl principio del funzionamento dei percolatori, non ha luogo una depurazione biologica dei liquami poich\u00e9 sul materiale filtrante non si \u00e8 ancora formata la pellicola biologica che si forma normalmente dopo un periodo di maturazione che pu\u00f2 variare da alcune settimane o anche alcuni mesi se l'entrata in funzione dell'impianto avviene nel periodo invernale.\nIl liquame prima di essere inserito nel letto percolatore deve essere precedentemente pre-trattato con grigliatura, disoleatura e dissabbiatura oltre a essere sottoposto a una sedimentazione primaria, indispensabile per rimuovere quelle parti che ostruirebbero alcune zone del letto.\nVantaggi e svantaggi.\nI letti percolatori sono impianti dal basso costo di esercizio e possono sopportare una certa oscillazione di concentrazione e composizione dell'acqua reflua.\nRichiedono per\u00f2 un dislivello rispetto alla vasca di sedimentazione primaria, se si vuole inviare l'acqua dall'una all'altro, senza ricorrere a pompe.\nPresentano inoltre il difetto di attirare insetti ed emettere cattivo odore a causa dell'instaurarsi delle condizioni anaerobiche quando la pellicola organica si ispessisce.\nI solidi sospesi costituiti da specie di ferro ridotto o manganese possono passivare la matrice.\nUn'alta concentrazione di ioni Ca2+ o Mg2+ disciolti pu\u00f2 reagire con la CO2 atmosferica, formando carbonati.\nLa presenza di composti a bassa volatilit\u00e0 alla temperatura ambiente pu\u00f2 richiedere preriscaldamento dell'acqua da trattare."}
{"id": "1067912", "revid": "86599", "url": "https://it.wikipedia.org/wiki?curid=1067912", "title": "Museo internazionale della Riforma", "text": "Il Museo internazionale della Riforma, aperto il 15 aprile 2005 a Ginevra nella storica Maison Mallet accanto alla cattedrale di S. Pietro, presenta la storia della Riforma protestante di cui Giovanni Calvino \u00e8 uno dei principali iniziatori.\nAttraverso oggetti, libri, manoscritti, tavole, incisioni ed apparati audiovisivi moderni, si ripercorre la storia del movimento protestante iniziato nella citt\u00e0 di Ginevra nel XVI secolo e che \u00e8 divenuto una delle pi\u00f9 grandi famiglie confessionali del Cristianesimo.\nLa Maison Mallet, che ospita il Museo internazionale della Riforma, fu costruita nel 1723 dal banchiere francese Mallet al posto del chiostro di S. Pietro, dove nel 1536 venne votato il passaggio della citt\u00e0 di Ginevra alla Riforma protestante.\nIl museo comunica attraverso un sotterraneo con il sito archeologico situato sotto la cattedrale di Ginevra. L'intero sito, che comprende la cattedrale e le sue torri, il museo e l'Auditorio di Calvino, \u00e8 denominato \"l'\u00c9space Saint-Pierre\" ed \u00e8 una delle maggiori offerte culturali della citt\u00e0 di Ginevra.\nPremio del Consiglio d'Europa.\nNell'aprile 2007, il Museo internazionale della Riforma ha ricevuto un premio dal Consiglio d'Europa.\nIl Museo \u00e8 stato premiato per la qualit\u00e0 delle sue pubblicazioni sulla storia della Riforma, cos\u00ec come per l'uso appropriato di un luogo altamente simbolico, la Maison Mallet. La cerimonia di premiazione ha avuto luogo nel mese di aprile 2007 al Palazzo Rohan a Strasburgo durante la sessione primaverile dell'Assemblea parlamentare.\nSale espositive.\nNella Maison Mallet sono presenti 14 sale espositive, fornite delle moderne tecnologie museali, per uno spazio totale di circa 400 m2.\nBasandosi su un patrimonio di archivistica e ricco di documenti iconografici, il museo offre una cronaca dettagliata della Riforma protestante, dalle sue origini ad oggi. La collezione si compone di manoscritti, stampe, ritratti, vignette, Bibbie e libri antichi, il vero gioiello del museo \u00e8 la prima Bibbia stampata in francese nel 1535. Sono presenti inoltre alcuni dipinti dell'Ottocento, tra i pi\u00f9 famosi ci sono il \"ritratto di Calvino\" di Albert Anker e \"la morte di Calvino\" di Joseph Hornung.\nLa Bibbia.\nLa visita inizia con una sala dedicata alla Bibbia. Richiama la collocazione centrale che la Bibbia aveva nell'opera dei Riformatori del sedicesimo secolo. Essi vi trovano un importante messaggio: la salvezza per grazia mediante la fede. Al fine di rendere accessibile la Bibbia al pi\u00f9 grande numero di persone, la traducono il tedesco, francese, inglese, italiano ecc. Sono esposte copie molto rare della Bibbia per esemplificare questo movimento. L'invenzione della stampa a caratteri mobili gioca un ruolo di fondamentale importanza in questo progetto ambizioso, permettendo un'efficiente stampa e distribuzione degli scritti sacri.\nPolemiche.\nLa nascita della Riforma protestante \u00e8 segnata da lotte ed aspre polemiche. Le caricature mostrate in questa sezione del museo mostrano come entrambi i partiti (quello cattolico e quello protestante) difendevano la loro causa, rivolgendosi particolarmente ad una popolazione che non sapeva leggere. Le scene rappresentate parlano da sole, rendendo i testi quasi irrilevanti. I pannelli di questa sala mostrano gli attacchi condotti dai Cattolici ostili alla Riforma e dai Protestanti, come pure quelli delle diverse correnti del Protestantesimo. I disaccordi fra luterani e calvinisti sulla questione dell'Eucaristia, per esempio, conducono a violenti confronti.\nIl salone.\nNel salone principale del museo viene proposta una presentazione generale della Riforma protestante. Seduti comodamente in questo salone, con le sue belle decorazioni ottocentesche, i visitatori possono guardare un audiovisivo di 15' sulla storia della Riforma dalle origini al presente.\nSala Barbier-Mueller.\nNella sala Barbier-Mueller viene presentata la Riforma protestante in Francia e le guerre di religione attraverso una notevole collezione di libri rari con incisioni donate al museo dal collezionista d'arte Jean Paul Barbier-Mueller. Questi reperti documentano la diffusione del Calvinismo in Francia ed i conflitti particolarmente violenti che opposero cattolici e protestzanti fra il 1562 ed il 1598.\nIn questa sala viene pure commemorato l'infame massacro della Notte di San Bartolomeo come pure sono mostrati gli opuscoli di Antoine Marcourt che introducono il Calvinismo in Francia durante il regno di Francesco I.\nCalvino e Ginevra.\nLa vita di Giovanni Calvino che, sebbene francese, unir\u00e0 inseparabilmente il suo nome alla citt\u00e0 di Ginevra, \u00e8 collocata in prospettiva. La sala dedicata a Calvino e Ginevra mostra come Giovanni Calvino abbia trasformato la citt\u00e0 in un importante centro intellettuale europeo tanto da farla definire la \"Roma protestante\". La citt\u00e0 ospita ben presto innumerevoli rifugiati da tutta Europa che vi riparano fuggendo dalle persecuzioni nei loro paesi. Il loro notevole livello intellettuale arricchisce la citt\u00e0 che \u00e8 ben lieta di ospitarli anche se questo causa problemi di alloggiamento visto il loro numero e la ristrettezza dei confini in cui \u00e8 situata. Ritratti, incisioni ed oggetti mostrano come si svolgesse la vita in citt\u00e0 durante il XVI secolo.\nSala della musica.\nLa musica, in particolare il canto dei Salmi, assume per il Calvinismo un ruolo centrale nel culto evangelico riformato come espressione della fede del popolo credente. La saletta dedicata alla musica permette al visitatore di prendere visione di libri di canto e spartiti dell'epoca, come pure di udire frammenti musicali di Salmi e corali.\nIl banchetto teologico.\nI dibattiti e le dispute teologiche assumono nel movimento protestante un ruolo centrale. La sala rappresenta questo aspetto del movimento come la tavola di un banchetto attorno alla quale siedono idealmente diversi personaggi che presentano la loro posizione teologica, in particolare sul tema della predestinazione, tema biblico che ancora oggi fa discutere. L'ultimo a rispondere a Giovanni Calvino \u00e8 Jean-Jacques Rousseau.\nLa revoca dell'Editto di Nantes.\nL'editto di Nantes fu un decreto emanato dal re di Francia Enrico IV nel 1598 che pose termine alla serie di guerre di religione che avevano devastato la Francia dal 1562 al 1598, regolando la posizione degli ugonotti (calvinisti). Esso fu revocato nel 1685 da Luigi XIV che segna cos\u00ec il ritorno in Francia di misure anti-protestanti e la messa al bando della fede protestante. Molti Ugonotti lasciano la Francia ed emigrano in molti paesi del mondo. Altri scelgono la clandestinit\u00e0. La sala del museo dedicata a questo avvenimento racconta di questi tragici avvenimenti, sia per i protestanti francesi che per i valdesi e della loro vita quotidiana.\nLa Riforma nel XIX secolo.\nLa Riforma protestante ispira le opere di numerosi artisti, fra i quali Albert Anker, Joseph Hornung e Wolfgang-Adam T\u00f6pffer. In questa sala vengono esposte alcune fra le loro opere pi\u00f9 famose sull'argomento e altri ritratti di Giovanni Calvino.\nIl XX secolo.\nLo scantinato del museo \u00e8 dedicato al Protestantesimo nel ventesimo secolo. Rappresenta le missioni protestanti, il movimento ecumenico, il rinnovamento teologico, il socialismo religioso ed il ruolo della donna nel Protestantesimo. L'ultima sala presenta pure il rapporto fra le diverse religioni oggi.\n2009: Giubileo della nascita di Calvino.\nPer celebrare il 500\u00ba anniversario della nascita di Giovanni Calvino (1509 - 2009), il Museo internazionale della Riforma ha offerto vari eventi nel periodo compreso tra Pasqua a fine ottobre 2009. L'evento principale fu la mostra temporanea dal titolo \"Un giorno nella vita di Calvino\" che ha permesso ai visitatori di seguire una tipica giornata di Calvino in tre dimensioni. Questa mostra ha permesso di visualizzare per la prima volta una interpretazione virtuale delle principali occupazioni di Calvino e del mondo al tempo della Riforma protestante. La tridimensionalit\u00e0 della mostra ha permesso di capire meglio la sua vita e le azioni, come avviene in un documentario. La mostra si \u00e8 tenuta nel cortile del museo e nella sala della Compagnia dei Pastori del piano terra dal 24 aprile al 31 ottobre.\nAttraverso otto pannelli (2 m x 2 m), la vita di Calvino \u00e8 stata tracciata a partire dalla sveglia (alle 4 del mattino) fino al tramonto (alle 9 di sera), passando attraverso il culto alla Cattedrale di San Pietro, una seduta tempestosa del Concistoro, un incontro decisivo con Michele Serveto. In ogni padiglione, si sentiva la voce di Calvino, dei suoi amici, dei suoi avversari, il rumore della citt\u00e0 ed era possibile scoprire la vita quotidiana dell'epoca a Ginevra. \nGrazie al laboratorio tecnico del professor Nadia Thalmann (MIRALab), dell'Universit\u00e0 di Ginevra \u00e8 stato possibile osservare Calvino muoversi e parlare in 3D, circondato dallo scenario del tempo della Riforma. Inoltre vennero esposte alcune stampe, oggetti e libri del XVI secolo.\nAccesso al museo.\nIndirizzo: Mus\u00e9e international de la R\u00e9forme, 4, Rue du Cloitre, CH-1204 G\u00e9neve. Tel. 0041-22-3102431. Autobus: 36 (fermata Cattedrale), 2, 7, 12, 16 (fermata Molard). Parcheggio Saint-Antoine/Mont-Blanc. Accesso a disabili.\nApertura: dal marted\u00ec alla domenica dalle 10 alle 17; chiuso il 24, 25, e 31 dicembre. Apertura eccezionale: luned\u00ec di Pasqua, Pentecoste e giornata federale di preghiera."}
{"id": "1067922", "revid": "1543377", "url": "https://it.wikipedia.org/wiki?curid=1067922", "title": "Saarloq", "text": "Saarloq \u00e8 un piccolo villaggio della Groenlandia di 50 abitanti (gennaio 2005). Si trova su un'isoletta del Mare del Labrador, a 60\u00b032'N 46\u00b003'O; appartiene al comune di Kujalleq."}
{"id": "1067924", "revid": "486946", "url": "https://it.wikipedia.org/wiki?curid=1067924", "title": "Dialetto marchigiano", "text": ""}
{"id": "1067926", "revid": "4175", "url": "https://it.wikipedia.org/wiki?curid=1067926", "title": "Karlstad", "text": "Karlstad \u00e8 una citt\u00e0 della Svezia.\nDa essa derivano:"}
{"id": "1067927", "revid": "1013865", "url": "https://it.wikipedia.org/wiki?curid=1067927", "title": "Karlstad (Svezia)", "text": "Karlstad \u00e8 una citt\u00e0 svedese di abitanti. \u00c8 la localit\u00e0 principale, nonch\u00e9 sede delle istituzioni comunali, del comune omonimo ( abitanti). La citt\u00e0, nota nel mondo anche per l'Uddeholm Swedish Rally (gara del Campionato mondiale rally) \u00e8 inoltre capoluogo della contea di V\u00e4rmland.\nGeografia fisica.\nKarlstad \u00e8 situata nella Svezia meridionale e precisamente sul delta del fiume Klar\u00e4lven, il pi\u00f9 lungo della Svezia, che sbocca nel lago V\u00e4nern, anch'esso il pi\u00f9 ampio tra i bacini lacustri del Paese scandinavo.\nDista circa da Stoccolma e circa dal confine norvegese.\nStoria.\nKarlstad fu fondata nel 1584 da Carlo IX di Svezia da cui prende anche il nome, letteralmente Karlstad significa \"Citt\u00e0 di Carlo\". Ai tempi della sua fondazione poteva contare su circa 45 abitazioni.\nLo stesso Carlo, che al tempo della fondazione era ancora duca, affid\u00f2 a tale centro il rango di sede governativa della regione nonch\u00e9 un controllo giurisdizionale su un territorio piuttosto vasto.\nNello stesso periodo costru\u00ec la sua residenza nel territorio cittadino, questa fu poi denominata \"Kungsg\u00e5rden\" (Il giardino del Re). La cattedrale di Karlstad fu eretta nel medesimo luogo tra il 1724 ed il 1730.\nMedia.\nA Karlstad viene pubblicato dal 1879 il Karlstads-Tidningen, quotidiano di orientamento liberale.\nIstruzione.\nL'Universit\u00e0 di Karlstad (in svedese: Karlstads universitet) \u00e8 stata fondata nel 1977 e ha ottenuto lo status di universit\u00e0 nel 1999; originariamente era una sede distaccata dell'Universit\u00e0 di G\u00f6teborg.\nAmministrazione.\nGemellaggi.\nKarlstad \u00e8 gemellata con:"}
{"id": "1067933", "revid": "1305772", "url": "https://it.wikipedia.org/wiki?curid=1067933", "title": "Darkseed", "text": "Darkseed o Dark Seed \u00e8 un'avventura grafica dell'orrore, prodotta nel 1992 dalla Cyberdreams per MS-DOS (originale) e Amiga e successivamente uscita per Mac OS, Windows 3.1 e per le console Amiga CD32, PlayStation e Sega Saturn (quest'ultima versione \u00e8 uscita nel solo Giappone).\n\"Darkseed\" ha visto la collaborazione del celebre artista svizzero H. R. Giger per quanto riguarda la copertina, che riproduce con licenza una parte del suo dipinto \"Li II\" (1974). Giger non partecip\u00f2 direttamente alla creazione della grafica del gioco, ma forn\u00ec consulenza agli sviluppatori.\nIl gioco ha visto l'uscita di un seguito intitolato \"Dark Seed II\".\nTrama.\nIl protagonista, un uomo di nome Mike Dawson, \u00e8 alle prese con strani accadimenti che, man mano che si avanza nel gioco, si scopre essere dovuti alla presenza di un mondo parallelo al nostro, chiamato \"Mondo Oscuro\", di cui una razza aliena chiamata \"Antichi\" sta cercando di impadronirsi. Mike dovr\u00e0 cercare di salvare il Mondo Oscuro al fine di salvare anche il mondo normale.\nModalit\u00e0 di gioco.\n\"Darkseed\" rappresenta un caso abbastanza raro nel mondo dei videogiochi: Mike Dawson, uno dei due designer, ha prestato nome, voce e corpo al protagonista."}
{"id": "1067937", "revid": "38120", "url": "https://it.wikipedia.org/wiki?curid=1067937", "title": "Piranha - La morte viene dall'acqua", "text": "Piranha - La morte viene dall'acqua (\"Piranha\") \u00e8 un film per la tv del 1995 diretto da Scott P. Levy. \n\u00c8 il remake \"shot for shot\" di \"Pira\u00f1a\" del 1978.\nTrama.\nIndagando sulla misteriosa scomparsa di due ragazzi, il detective Maggie McNamara scopre che in una base militare abbandonata si trovano dei piranha geneticamente modificati creati nel corso di un esperimento ordinato dalla CIA.\nI pesci fuggono per un errore e distruggono chiunque incontrino sulla loro strada. Maggie cerca disperatamente di fermare i pesci carnivori prima che raggiungano una zona del fiume dove si sta inaugurando un parco acquatico con molti bambini.\nProduzione.\nIl film \u00e8 il remake televisivo del film \"Pira\u00f1a\" (1978) ed \u00e8 stato prodotto da Roger Corman. Tutte le scene in cui i piranha attaccano sono le stesse del film del 1978. All'inizio del film viene citato il film \"La creatura della laguna nera\", ma in realt\u00e0 il titolo del film \u00e8 \"Il mostro della laguna nera\"."}
{"id": "1067940", "revid": "1305772", "url": "https://it.wikipedia.org/wiki?curid=1067940", "title": "Dark Seed II", "text": "Dark Seed II \u00e8 un'avventura grafica per diverse piattaforme. Il gioco, prodotto dalla Cyberdreams, \u00e8 il prosieguo di \"Dark Seed\". In esso il protagonista, Mike Dawson, trasferitosi in una piccola cittadina per ricominciare una vita normale dopo le terribili esperienze del primo episodio, viene ricontattato da alcuni abitanti del Mondo Oscuro che richiedono il suo aiuto per scacciare nuovamente gli Antichi, esseri alieni che vogliono conquistare il Mondo Oscuro per poi passare nel Mondo Normale. Questa volta sar\u00e0 il Cambiaforma, un essere capace di attraversare i portali tra i due mondi, a dar filo da torcere al protagonista.\nIl gioco, dal finale inaspettato, si svolge in ambienti ispirati alle opere dell'artista del macabro Hans Ruedi Giger."}
{"id": "1067944", "revid": "51032", "url": "https://it.wikipedia.org/wiki?curid=1067944", "title": "The Ant Bully", "text": ""}
{"id": "1067945", "revid": "123171554", "url": "https://it.wikipedia.org/wiki?curid=1067945", "title": "Jules Renard", "text": "Biografia.\nTrascorse gran parte della vita tra Parigi, dove partecip\u00f2 nel 1889 alla fondazione del \"Mercure de France\", e il paese paterno di Chitry-les-Mines, nel Ni\u00e8vre, di cui fu sindaco dal 1904.\nSi profess\u00f2 dreyfusardo, repubblicano, anticlericale e socialista. Fu amico dello scrittore e critico d'arte Julien Leclercq.\nIl suo primo libro importante \u00e8 \"L'\u00e9cornilfeur\" (\"Lo scroccone\"), caustico romanzo di costume da alcuni considerato la sua opera migliore.\nPi\u00f9 celebre \u00e8 \"Poil de carotte\" (\"Pel di carota\"), che contiene una serie di scene narrative imperniate su una figura sobriamente patetica di ragazzo, ridotto nel 1900 per il teatro e pi\u00f9 volte per il cinema (nel 1925 e nel 1932 con la regia di Julien Duvivier)\nAltrettanto famose sono le \"Histoires Naturelles\" (\"Storie naturali\"), musicate da Maurice Ravel, nel 1906, dove l'osservazione naturalistica \u00e8 contenuta dallo \"humour\" e dalla stilizzazione. \n\"Journal\" (\"Diario\"), tenuto da Renard dal 1887 e uscito postumo nel 1925-27 e, in edizione rielaborata e accresciuta, nel 1935, \u00e8 l'espressione completa della sua arte amara e ironica di naturalista attardato e del suo temperamento timido, orgoglioso e ipercritico."}
{"id": "1067947", "revid": "1862310", "url": "https://it.wikipedia.org/wiki?curid=1067947", "title": "Ikamiut", "text": "Ikamiut \u00e8 un piccolo villaggio della Groenlandia di 88 abitanti (gennaio 2005). Si trova su una piccola penisola della Baia di Disko poco distante da Aasiaat, a 68\u00b038'N 51\u00b050'O; appartiene al comune di Qeqertalik."}
{"id": "1067949", "revid": "339392", "url": "https://it.wikipedia.org/wiki?curid=1067949", "title": "Iuno", "text": ""}
{"id": "1067951", "revid": "125703503", "url": "https://it.wikipedia.org/wiki?curid=1067951", "title": "Ant Bully - Una vita da formica", "text": "Ant Bully - Una vita da formica (\"The Ant Bully\") \u00e8 un lungometraggio d'animazione CGI del 2006 diretto da John A. Davis\nTrama.\nLucas Nickle \u00e8 un bambino di 10 anni, che vive in un quartiere residenziale di Las Vegas e non ha molti amici. Gioca sempre da solo e subisce le prepotenze di alcuni coetanei capeggiati per esempio dall'arrogante Steve e non solo viene trascurato dalla famiglia: i genitori sono poco presenti, la sorella Tiffany lo ignora costantemente senza sapere cosa gli \u00e8 successo e spesso \u00e8 perennemente al telefono, e la nonna \u00e8 un'eccentrica e goffa vecchietta ossessionata dagli alieni e ha una dentiera ingovernabile. Quando non \u00e8 impegnato coi videogiochi, Lucas sfoga le sue frustrazioni inondando il formicaio del giardino di casa e facendo continua strage nella comunit\u00e0 di insetti. Tuttavia le cose stanno per cambiare: le formiche, stanche delle distruzioni gratuite che subiscono, hanno deciso di vendicarsi con un piano ingegnoso. Una notte Zoc, lo sciamano del formicaio, si intrufola in casa di Lucas e versa nell'orecchio del cosiddetto \"Distruttore\"una pozione da lui creata. Svegliatosi di soprassalto, il bambino scopre attorno a s\u00e9 un mondo s\u00ec conosciuto, ma terribilmente inquietante, si \u00e8 infatti rimpicciolito fino a raggiungere le dimensioni di una formica.\nCondotto nel sottosuolo, Lucas viene processato dalla saggia Formica Regina e condannato a restare tra le formiche per vivere come loro fino a che non avr\u00e0 imparato a rispettarle. Con l'aiuto di Hova, la compagna di Zoc a cui \u00e8 stato affidato per essere rieducato, di Kreela, una formica istruttrice nonch\u00e9 un'amica di Hova, e di Fugax, una formica esploratrice spavalda, il bambino vivr\u00e0 avventure e peripezie e scoprir\u00e0 che nel mondo delle formiche ci sono l'amicizia, il coraggio, la collaborazione, il lavoro di squadra e la lealt\u00e0 verso il prossimo. L'esempio dato dalle formiche sar\u00e0 prezioso per Lucas che trover\u00e0 in s\u00e9 un inaspettato coraggio nell'aiutare la colonia contro la terribile minaccia rappresentata da Stan Beals soprannominato \u2018il Fabbricanuvole\u2019, un perfido disinfestatore che vorrebbe ripulire il giardino della famiglia Nickle non solo dalle formiche ma anche dagli insetti che ci vivono. Lucas lo sconfigge con molta difficolt\u00e0 in uno scontro lungo e difficile in cui all'inizio Stan sembra avere la meglio e sta sul punto di uccidere le formiche avvelenandole col gas ma il protagonista lo ferma iniettandogli attraverso il pungiglione di una vespa la pozione di Zoc per rimpicciorirlo, costringendolo a mettersi alla fuga.\nLucas riesce finalmente a riguadagnarsi la libert\u00e0 e ritornando nelle sue dimensioni originali, \u00e8 ora pi\u00f9 consapevole e rispettoso di ci\u00f2 che lo circonda; sapendo persino farsi valere di fronte al bulletto Steve e stringer\u00e0 subito una forte amicizia con i coetanei che lo hanno deriso, i quali si ribellano a Steve. Al termine del film, si vede Lucas gettare caramelle nei pressi del formicaio, come aveva promesso ai suoi amici prima di andarsene.\nPersonaggi.\nLucas Nickle: un ragazzino di 10 anni, spesso bersaglio di bullismo da parte dei suoi coetanei a causa della sua bassa statura. Per sfogare le frustrazioni dovute alle prepotenze subite, tende ad allagare costantemente il formicaio del suo giardino, distruggendo le scorte di cibo degli insetti, i quali di conseguenza lo hanno soprannominato \"Briciola il distruttore\". Ci\u00f2 \u00e8 dovuto al nomigliolo con cui la madre si riferisce spesso a lui, il che lo imbarazza solamente. Dopo mille peripezie vissute insieme alle formiche, imparer\u00e0 che essere pi\u00f9 grande di statura non da diritto di maltrattare chi \u00e8 pi\u00f9 piccolo.\nZoc: lo sciamano della comunit\u00e0 di formiche, compagno di Hova. \u00c8 animato da profondo astio nei confronti degli umani, infatti inizialmente non accetta la presenza di Lucas nel formicaio. Tuttavia, nonostante ci\u00f2, nasconde dentro di s\u00e9 un animo spontaneo e gentile, che manifesta soprattutto nei confronti della sua compagna. Alla fine, accetter\u00e0 l'amicizia di Lucas e interverr\u00e0 per salvarlo nel corso della battaglia finale contro Stan Beals.\nHova: la compagna di Zoc. A differenza di quest'ultimo, lei non odia gli umani, e ne \u00e8 particolarmente interessata. Sar\u00e0 lei a proporsi di insegnare a Lucas come diventare una vera formica, e sar\u00e0 sempre lei che far\u00e0 capire al suo compagno che Lucas non rappresentava pi\u00f9 un nemico.\nKreela: un'amica di Hova, istruttrice delle giovani formiche operaie. Inizialmente dubiter\u00e0 di Lucas, notando i suoi svantaggi a livello fisico, ma poi si ricreder\u00e0 grazie al suo ingegno. Al termine del film, inizier\u00e0 una relazione con Fugax.\nFugax: una formica esploratrice. Maschio aitante e spavaldo, dimostra sin da subito il suo interesse per Kreela, la quale ne resta semplicemente infastidita, per poi alla fine iniziare una relazione con lei.\nStan Beals: un disinfestatore. Soprannominato dalle formiche:\"il fabbricanuvole\", a causa dei gas velenosi che impiega nel suo mestiere. Dopo un'intensa battaglia contro Lucas, la colonia di formiche e uno sciame di vespe, verr\u00e0 sconfitto divenendo una sorta di ometto deforme che viene inseguito dalle vespe.\nTiffany Nickle: la sorella maggiore di Lucas. Una ragazza di 16 che ignora progressivamente suo fratello avendo sempre il cellulare a portata di mano, come le tipiche adolescenti. \nSteve: il bullo che perseguita continuamente Lucas. Un ragazzino di 11 anni alto e corpulento, il quale sfrutta queste caratteristiche fisiche per avere il sopravvento sugli altri e tiranneggiarli. Al termine del film, verr\u00e0 messo in fuga dalla sua stessa banda dopo che Lucas li ha spronati a ribellarsi alle sue prepotenze.\nCuriosit\u00e0.\nMolti attori famosi hanno prestato le loro voci per la versione in lingua originale. I principali sono Julia Roberts (Hova), Nicolas Cage (Zoc), Meryl Streep (la regina)."}
{"id": "1067952", "revid": "104485", "url": "https://it.wikipedia.org/wiki?curid=1067952", "title": "Europa continentale", "text": "L'Europa continentale, definita anche l'Europa sulla terraferma, o semplicemente il continente, \u00e8 il continente europeo, senza le isole europee e, a volte, le penisole. \nCome detto al termine vengono dati vari significati:"}
{"id": "1067954", "revid": "404449", "url": "https://it.wikipedia.org/wiki?curid=1067954", "title": "Vicarello (Collesalvetti)", "text": "Vicarello \u00e8 una frazione del comune italiano di Collesalvetti, nella provincia di Livorno, in Toscana.\n\u00c8 la seconda frazione del comune per numero di abitanti.\nStoria.\nIl nome \"Vicarello\" ha una etimologia discussa: sicuramente ha a che fare con \"vicus\", villaggio, ma da alcuni \u00e8 interpretato come \"piccolo vico\", da altri come \"vicus Aurelii\", villaggio di Aurelio. Sicuramente le sue origini possono comunque essere riportate al periodo romano. In epoca medievale Vicarello non era un castello, a differenza delle localit\u00e0 limitrofe, ma formava comunque un comune, uno dei 13 in cui era diviso l'attuale territorio del Comune di Collesalvetti.\nIl documento pi\u00f9 antico che ricorda Vicarello, se si esclude la sua primitiva denominazione di \"Vico Bruci\" (forse dal longobardo \"brugg\" tradotto in ponte) richiamata in una pergamena dell'archivio arcivescovile di Pisa del 26 giugno 750, \u00e8 un contratto di vendita rogato il 13 giugno 1283 dal notaio Persavalle da Valtriano, \"tra Donna Gherardesca, figlia del fu Puccio di Manetto da Vicarello e Alamanno detto Manuccio, cartolaio\". Vicarello era sede di una pieve il cui giuspadronato apparteneva alla nobile famiglia della Gherardesca, che vi possedeva anche vasti appezzamenti di terreno. Da alcuni documenti del 1338 risulta che i conti della Gherardesca avevano a Vicarello un palazzo con annessa torre, detta Colombaia, insieme ad una corte. Questa Colombaia era di fatto un podere, a cui facevano capo i possedimenti terrieri dei Della Gherardesca. Nell'anno 1409, dopo la vittoria di Firenze su Pisa, Vicarello e Collesalvetti divennero un solo comune, ed anzi erano confusi l'uno con l'altro come risulta da alcuni atti di vendita.\nNel periodo Mediceo anche Vicarello come Collesalvetti viene soggetto alla Podesteria di Rosignano prima e al Vicariato di Lari poi. Il 1476 \u00e8 una data importante perch\u00e9 la tenuta di Vicarello viene acquistata da Lorenzo e Giuliano de' Medici, e, insieme ai possedimenti della vicina Collesalvetti, essa diventer\u00e0 il nucleo della futura grande fattoria medicea di Collesalvetti. Vicarello rimase completamente circondato da boschi e paludi e soggetto alla malaria fino almeno alla met\u00e0 del XVI secolo, quando iniziarono i primi tentativi di bonifica della zona con lo scavo del Fosso Reale ad opera dell'Ufficio dei Fiumi e Fossi di Pisa, per volere di Cosimo I. Le bonifiche proseguirono in epoca lorenese con alcune colmate, metodo pi\u00f9 efficace di bonifica, con il prosciugamento dei vasti Paduli di Vicarello, della Chimerla che permisero di risanare i terreni della fattoria di Guinceri e il padule dell'Isola. Importante \u00e8 la colmata di Mortaiolo, avvenuta nel 1790, cui segu\u00ec la costruzione di tre importanti poderi: San Ferdinando, San Leopoldo, e Le Pollacce, in stile architettonico rurale \"leopoldino\". Queste case coloniche furono realizzate su committenza del primo proprietario di queste nuove terre bonificate, tale Eustachio Mospignotti di Livorno, cui si deve anche la costruzione dell'acquedotto delle Pollacce, che serviva questi tre poderi.\nVicarello non ha mai abbandonato la sua tradizione contadina: nel corso dell'Ottocento e del Novecento il lavoro dei campi ha contraddistinto la crescita del villaggio, divenuto un paese di quasi 3.000 abitanti. Ad oggi sul territorio di Vicarello non sono presenti industrie o attivit\u00e0 artigianali di rilievo; nei suoi paraggi, come nella vicinissima localit\u00e0 di Mortaiolo, si possono ammirare distese di campi coltivati e natura incontaminata, fattore che aumenta il pregio di questo paese. Ogni anno a Vicarello si svolge la Festa della Fienagione, che unita alla Festa Patronale diventa una sorta di rievocazione storica della tradizione contadina e barrocciaia del paese."}
{"id": "1067958", "revid": "287204", "url": "https://it.wikipedia.org/wiki?curid=1067958", "title": "Monte Cornetto", "text": "Il Cornetto (\"Hornberg\" in tedesco) \u00e8 una montagna delle Alpi alta 1899 m, appartenente alla Catena del Sengio Alto, nelle Piccole Dolomiti.\nConformazione.\n\u00c8 la cima pi\u00f9 elevata della catena del Sengio Alto, nelle Piccole Dolomiti, composto soprattutto di dolomia principale.\nSentieri.\nPer raggiungere la cima per il percorso pi\u00f9 facile parte dal Pian delle Fugazze (precisamente dietro all\"'Albergo al Passo\") si imbocca il sentiero che, passando per un bosco, arriva alla Forcella Nord-Ovest. Proseguendo a sinistra si prende un sentiero molto ripido. Si debbono superare alcuni brevi passaggi di I grado su roccia; dopo almeno 1 ora di cammino si arriva alla cima, dove \u00e8 situata una croce e un libro di vetta.\nAl contrario se invece vogliamo partire dal Passo di Campogrosso \u00e8 necessario imboccare la prima parte del sentiero della Pace, fare poi una svolta e raggiungere la Forcella Sud-Est (Passo delle Gane) dall'altra parte.\nAlpinismo.\nOltre alla via normale escursionistica (con un breve tratto attrezzato) che sale da Malga Boffetal, sono state tracciate anche alcune vie alpinistiche sui pilastri di questa cima:"}
{"id": "1067959", "revid": "827882", "url": "https://it.wikipedia.org/wiki?curid=1067959", "title": "Videogiochi Taito", "text": "Lista di videogiochi realizzati e/o pubblicati dalla Taito."}
{"id": "1067961", "revid": "6923", "url": "https://it.wikipedia.org/wiki?curid=1067961", "title": "Albano Corneli", "text": "Biografia.\nDirigente del Partito Comunista d'Italia, amico di Antonio Gramsci, sostiene con Gramsci la necessit\u00e0 dell'ingresso da parte delle squadre di autodifesa comuniste nel Fronte Unito Arditi del Popolo.\nPrende il diploma presso l'Istituto Tecnico \"Benincasa\" di Ancona e dopo si iscrive all'Universit\u00e0 di Bologna presso la facolt\u00e0 di Scienze Naturali, dove inizia la sua formazione politica con il sindacalismo rivoluzionario e scrive su \"L'Azione Sindacale\". Si stacca da tali posizioni influenzato dalla vicenda dell'ottobre Rosso del 1917 ed aderisce al PSI nell'ala massimalista prendendo contatti con il socialista, e dirigente della Camera del Lavoro di Ancona, Mario Alberto Zingaretti, con cui in seguito fonda il giornale \"Bandiera Rossa\", nel prosieguo partecipa alle lotte operaie in Ancona del 1920. Ancona \u00e8 citt\u00e0 di tradizione anarchica ed insurrezionalista, ricordiamo la rivolta dei Bersaglieri di Ancona ad esempio proprio del 1920, partita dalla Caserma Villarey dove i bersaglieri non volevano partire alla volta dell'Albania: \u00e8 ancora vivo il ricordo della Settimana Rossa, l'insurrezione popolare verificatasi in Ancona tra il 7 e il 14 giugno 1914 e partita proprio per una manifestazione antimilitarista e la rivolta, in seguito estesa in Romagna, Toscana e altre parti d'Italia (a fomentare la rivolta c'\u00e8 anche Antonio Cieri uno dei capi della difesa di Parma del 1922 che condivider\u00e0 con Corneli la scelta del Fronte Unito Arditi del Popolo) e nello specifico appoggia l'azione gli Arditi del Popolo organizzati e guidati da due figure di spicco ad Ancona: l'anarchico Erasmo Abate e il comunista Guido Molinelli che nel secondo dopoguerra diventer\u00e0 membro della costituente e parlamentare del PCI dal 1948 al 1953. Nel contempo la lotta politica all'interno delle frazioni del PSI raggiunge il suo culmine, \u00e8 delegato al convegno nazionale della frazione comunista di Imola il 28 novembre del 1920. Corneli ha fatto la sua scelta ed entrer\u00e0 nel Partito Comunista d'Italia: \u00e8 a Livorno con Antonio Gramsci ed Amadeo Bordiga nel gennaio del 1921 per la fondazione del P.C. d'I. Immediatamente dopo, alle elezioni del maggio 1921, \u00e8 eletto deputato alla Camera.\nNell'estate del 1922 gli squadristi attaccano in forza le roccaforti rosse delle Marche iniziando una caccia mirata anche ai dirigenti pi\u00f9 conosciuti, la casa di Corneli ad Ancona viene bruciata per ben due volte. Corneli fugge in Argentina e viene espulso dal Partito Comunista d'Italia; nel fuoriuscitismo locale organizza l'antifascismo militante e si occupa anche di legami storici fra Argentina ed Italia facendo trasformare la casa di Giuseppe Garibaldi di Montevideo in museo nazionale. \u00c8 promotore nel maggio del 1943 di \"l'Azione Italiana Garibaldina\" che raccoglie l'antifascismo italiano riparato in Argentina e nel 1954 torna in Italia. Si ferma temporaneamente a Camerano, ma i contatti col PCI sono difficili sia a causa del suo abbandono sia a causa delle posizioni che non sono pi\u00f9 \"consone\" alla linea del partito. Il Corneli \u00e8 attualmente rivalutato per le posizioni teoriche di attacco al riformismo degli anni venti e per l'organizzazione dell'antifascismo di quel periodo. Torna in Argentina, dove rimane fino alla sua morte.\nCarteggio di Albano Corneli.\nI carteggi di Albano Corneli fanno parte del patrimonio dell'istituto regionale per la storia del movimento di liberazione nelle Marche.\nIl fondo originale proveniente dall'Argentina, \u00e8 stato donato all'Istituto dalla vedova di Corneli, Armanda Ponseggi, tramite lo studioso Pietro Rinaldo Fanesi, nei primi anni Novanta. Nel 1998 \u00e8 stato riordinato da Roberto Lucioli . Il fondo onserva il carteggio con Alceste De Ambris, Filippo Turati, Paolo Prister, una raccolta di articoli di giornali dal 1920 al 1956, appunti su argomenti vari di storia e politica, carte sulla figura di Garibaldi, sull'Azione Italiana Garibaldi, sul Comitato pro-casa Garibaldi, alcuni scritti letterari, un romanzo, dei racconti , un dramma in quattro atti , diciotto cartoline e cinque fotografie ."}
{"id": "1067962", "revid": "599013", "url": "https://it.wikipedia.org/wiki?curid=1067962", "title": "Sigillo", "text": ""}
{"id": "1067964", "revid": "28592", "url": "https://it.wikipedia.org/wiki?curid=1067964", "title": "VI coalizione", "text": ""}
{"id": "1067965", "revid": "4155", "url": "https://it.wikipedia.org/wiki?curid=1067965", "title": "Campionato sudamericano di pallavolo", "text": ""}
{"id": "1067967", "revid": "1632387", "url": "https://it.wikipedia.org/wiki?curid=1067967", "title": "Schiaffo di Anagni", "text": "Lo schiaffo o oltraggio di Anagni fu l'umiliazione inflitta a Bonifacio VIII nella cittadina laziale il 7 settembre 1303. Si tratt\u00f2 in realt\u00e0 non tanto di uno schiaffo materiale, quanto piuttosto di un oltraggio morale, anche se la leggenda attribuisce a Giacomo Sciarra Colonna l'atto concreto di schiaffeggiare il papa.\nStoria.\nNel 1303 Guglielmo di Nogaret, membro del Consiglio di Stato di Francia, si trovava in Italia in missione diplomatica per conto di Filippo IV. L'esatto incarico di Nogaret \u00e8 ignoto anche se si ritiene che dovesse notificare al Papa la convocazione di un concilio dei vescovi francesi al Louvre, dove il Papa sarebbe stato sottoposto a un processo, a obbligarlo ad indire questo concilio, o addirittura ad arrestarlo e condurlo con la forza a Parigi.\nAvuta notizia il 2 settembre 1303 che ad Anagni il Papa avrebbe pubblicato la bolla papale \"Super Petri solio\", con lo scopo di scomunicare il re di Francia Filippo IV, Nogaret si diresse verso la citt\u00e0, unendosi alle forze di Giacomo Colonna, detto \"Sciarra\". Nogaret e Sciarra, a capo dei loro armati si introdussero ad Anagni poco prima dell'alba del 7 settembre, trovando le porte della citt\u00e0 aperte verosimilmente grazie alla complicit\u00e0 di alcuni abitanti della citt\u00e0. Il tradimento da parte degli anagnini sembrerebbe confermato anche dall'appoggio dato dalle autorit\u00e0 e dall'intera cittadinanza alle truppe di Nogaret e Sciarra; il popolo si riun\u00ec nella piazza principale per eleggere il proprio capitano, Adinolfo di Mattia, a sostegno degli oppositori del Papa. Nel frattempo i soldati guidati da Sciarra saccheggiarono il quartiere Caetani e assediarono il palazzo in cui si trovava il papa (ancora non identificato con precisione) e quello del nipote Pietro II Caetani, nel XXI secolo detto palazzo Bonifacio VIII.\nIl Pontefice fu trattenuto nell'episcopio annesso alla Cattedrale (non pi\u00f9 esistente) e sottoposto a varie angherie e privazioni. Sembra, a questo punto, che Guglielmo di Nogaret e Colonna cercassero di costringere il Papa, oltrech\u00e9 a ritirare la bolla, anche ad abdicare oppure a seguirli a Parigi; i due avrebbero per\u00f2 avuto dubbi ed esitazioni. Accadde cos\u00ec che, dopo due giorni di prigionia, Bonifacio VIII venisse liberato dagli anagnini, che presero le difese del pontefice loro concittadino, ribellandosi ai congiurati. Una volta liberato, il Papa, dopo aver benedetto e ringraziato gli anagnini, rientr\u00f2 rapidamente a Roma. In ogni caso la morte di Bonifacio, un solo mese dopo questo evento, dar\u00e0 poco tempo dopo il via libera al controllo della Francia sul papato e, di conseguenza, al trasferimento della sede papale ad Avignone.\nLa Commedia.\nL'oltraggio riemp\u00ec di sdegno anche molti avversari della politica di papa Bonifacio VIII, come Dante Alighieri, che, nella \"Divina Commedia\", consider\u00f2 l'offesa come rivolta a Cristo stesso."}
{"id": "1067968", "revid": "773636", "url": "https://it.wikipedia.org/wiki?curid=1067968", "title": "Radi\u0161\u010dev", "text": ""}
{"id": "1067970", "revid": "43530", "url": "https://it.wikipedia.org/wiki?curid=1067970", "title": "Patogeni", "text": ""}
{"id": "1067972", "revid": "43530", "url": "https://it.wikipedia.org/wiki?curid=1067972", "title": "Microorganismi patogeni", "text": ""}
{"id": "1067974", "revid": "122246", "url": "https://it.wikipedia.org/wiki?curid=1067974", "title": "Campionato sudamericano di pallavolo maschile", "text": "Il Campionato sudamericano di pallavolo maschile \u00e8 una competizione sportiva continentale a cadenza biennale organizzata dalla Confederaci\u00f3n Sudamericana de Voleibol (CSV), la federazione sud americana della pallavolo.\nSi tratta di un torneo tra nazionali, che assegna il titolo di campione sud americano alla nazionale vincitrice.\nLa prima edizione si tenne in Brasile nel 1951. La manifestazione venne ripetuta negli anni seguenti con frequenza variabile. Dal 1967 si tiene ogni due anni, negli anni dispari.\nQuesta competizione soffre moltissimo dello strapotere della nazionale brasiliana che ha vinto tutte le edizioni finora disputate tranne una, quella del 1964 alla quale non prese parte, mentre la nazionale argentina copre il ruolo di eterna seconda, spodestata saltuariamente dal Venezuela."}
{"id": "1067975", "revid": "117247873", "url": "https://it.wikipedia.org/wiki?curid=1067975", "title": "Giovanni Battista Libero Badar\u00f2", "text": "Biografia.\nStudi\u00f2 medicina all'Universit\u00e0 di Torino e all'Universit\u00e0 di Pavia. Nel 1826 emigr\u00f2 in Brasile, partendo da Genova, subito dopo che il Paese ottenne l'indipendenza dal Portogallo (1822), durante il regno dell'Imperatore Dom Pedro I (1822).\nIn Brasile and\u00f2 a vivere nella citt\u00e0 di San Paolo. Qui fond\u00f2 il giornale liberale \"O Observador Constitutional\" (L'Osservatore Costituzionale), nel 1829 e insegn\u00f2 in corsi su discipline giuridiche. Di idee repubblicane, us\u00f2 il giornale per criticare duramente la situazione politica e l'autoritarismo dell'Impero. Durante una manifestazione di studenti liberali fu assassinato. Dell'assassinio fu sospettato C\u00e2ndido Ladislau Japia\u00e7u, un membro della corte di giustizia accusato di sperperi dal giornale di Badar\u00f3, tuttavia nessuna prova confut\u00f2 tali sospetti. Alcuni storici pensano che il mandante dell'assassinio sia stato lo stesso Imperatore, ma neppure ipotesi ha mai trovato conferma.\nLa sua morte fu accolta da una rivolta pubblica contro l'Imperatore e pi\u00f9 di 5000 persone parteciparono al funerale. Questo episodio acceler\u00f2 la fine del regno di Dom Pedro I, che pochi mesi pi\u00f9 tardi abdic\u00f2 in favore del figlio, Dom Pedro II, di appena 5 anni d'et\u00e0.\nBadar\u00f3 \u00e8 considerato un martire della libert\u00e0 di stampa. Pochi giorni dopo la proclamazione della repubblica da parte del Generale Deodoro da Fonseca, il 15 novembre 1889, la memoria di Badar\u00f2 fu onorata in una pubblica cerimonia e le sue spoglie furono trasferite in un altro cimitero. Al suo nome fu intitolato un premio del giornalismo e la citt\u00e0 di San Paolo dedic\u00f2 una via del centro, la vecchia via S\u00e3o Jos\u00e9, dove aveva vissuto fino alla sua morte.\nA Badar\u00f2 \u00e8 attribuito il motto \nche sarebbe stato pronunciato in punto di morte.\nAl suo nome \u00e8 dedicata la specie \"Senecio badaroi\"."}
{"id": "1067976", "revid": "28592", "url": "https://it.wikipedia.org/wiki?curid=1067976", "title": "Kaliningrado", "text": ""}
{"id": "1067978", "revid": "78273", "url": "https://it.wikipedia.org/wiki?curid=1067978", "title": "Yemelian Ivanovich Pugachev", "text": ""}
{"id": "1067981", "revid": "228587", "url": "https://it.wikipedia.org/wiki?curid=1067981", "title": "Puga\u010d\u00ebv", "text": ""}
{"id": "1067987", "revid": "28592", "url": "https://it.wikipedia.org/wiki?curid=1067987", "title": "Strateghi", "text": ""}
{"id": "1067995", "revid": "212348", "url": "https://it.wikipedia.org/wiki?curid=1067995", "title": "Nuoto ai Giochi della XXVIII Olimpiade - 100 metri stile libero femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 7 batterie di qualificazione. I primi 16 atleti si sono qualificati per le semifinali."}
{"id": "1067997", "revid": "729019", "url": "https://it.wikipedia.org/wiki?curid=1067997", "title": "Battaglia di Heilsberg", "text": "La battaglia di Heilsberg (10 giugno 1807) ebbe luogo nell'ambito della Guerra della quarta coalizione anti-francese e vide fronteggiarsi le truppe dei generali francesi Gioacchino Murat e Jean Lannes contro quelle russe del generale Levin August von Bennigsen.\nNel giugno 1807 il generale russo Bennigsen cerc\u00f2 di avanzare verso ovest ma fu respinto da Napoleone e si ritir\u00f2 verso Heilsberg ove si trincer\u00f2. Il 10 giugno (quattro giorni prima della decisiva battaglia di Friedland) ebbe luogo la battaglia fra le truppe dell'armata francese e quelle russe. I comandanti francesi Murat e Lannes attaccarono i russi di Bennigsen asserragliati in Heilsberg, citt\u00e0 fortificata, sita in posizione strategica sulla riva sinistra del fiume \u0141yna.\nBennigsen respinse l'attacco francese e tenne la posizione ma il giorno successivo dovette ritirarsi verso Friedland (Prawdinsk) per evitare l'accerchiamento e l'interruzione delle linee di rifornimento da parte di Napoleone. Il successo nella battaglia non pot\u00e9 essere sfruttato da Bennigsen. Il tentativo dei francesi di scacciare i russi da Heilsberg fall\u00ec ma questa sconfitta non ebbe conseguenze sulla successiva battaglia di Friedland."}
{"id": "1067999", "revid": "158234", "url": "https://it.wikipedia.org/wiki?curid=1067999", "title": "Civilt\u00e0 Minoica", "text": ""}
{"id": "1068005", "revid": "1951004", "url": "https://it.wikipedia.org/wiki?curid=1068005", "title": "Jahandar Shah", "text": "Biografia.\nAlla morte del padre Bah\u0101dur Sh\u0101h I, Jah\u0101nd\u0101r Sh\u0101h e suo fratello \u02bfA\u1e93\u012bm al-Sh\u0101n () governatore del Bengala, si autoproclamarono entrambi Imperatori Moghul e intrapresero una lotta dinastica come era uso nella dinastia Moghul, che non si fondava sul diritto ereditario. Nello stesso anno Jah\u0101nd\u0101r assal\u00ec suo fratello a Lahore e lo fece uccidere mentre fuggiva sul suo elefante. Jah\u0101nd\u0101r Sh\u0101h riusc\u00ec quindi a salire sul trono sul quale per\u00f2 rimase soltanto per pochi mesi. Il nuovo Imperatore Moghul aveva uno stile di vita frivolo e la sua corte era un continuo susseguirsi di festini e balli.\nNel 1713 suo nipote Farrukh Siyar, secondogenito di \u02bfA\u1e93\u012bm al-Sh\u0101n, si autoproclam\u00f2 a sua volta Imperatore Moghul, e strinse alleanza con dei cospiratori della Fratellanza Sayyid, avanzando con il suo esercito in una localit\u00e0 chiamata Kh\u0101jwah dove si era barricato uno dei figli di Jah\u0101nd\u0101r Sh\u0101h, di nome \u02bfAz\u012bz al-D\u012bn. Costui non diede prova di essere un guerriero e di fronte alla minaccia di un assedio fugg\u00ec prontamente verso Agra dove si trovava anche suo padre. Il 10 gennaio 1713 dopo un'aspra battaglia che volse subito a suo favore, Farrukh Siyar sconfisse il signore Moghul e suo figlio, succedendogli cos\u00ec al trono come imperatore dell'Impero Moghul, ormai in piena decadenza.\nDurante il suo breve regno, Jah\u0101nd\u0101r Sh\u0101h aveva manifestato un enorme talento per il commercio, ed intraprese personalmente a tal fine la circumnavigazione dell'Oceano Indiano. Lasci\u00f2 tre figli, tra i quali il futuro Gran Mogol \u02bf\u0100lamg\u012br II."}
{"id": "1068006", "revid": "16861", "url": "https://it.wikipedia.org/wiki?curid=1068006", "title": "Stato Federale", "text": ""}
{"id": "1068007", "revid": "174852", "url": "https://it.wikipedia.org/wiki?curid=1068007", "title": "Elio Aristide", "text": ""}
{"id": "1068008", "revid": "158234", "url": "https://it.wikipedia.org/wiki?curid=1068008", "title": "Impero romano d'oriente", "text": ""}
{"id": "1068009", "revid": "111319", "url": "https://it.wikipedia.org/wiki?curid=1068009", "title": "Megan Jendrick", "text": ""}
{"id": "1068010", "revid": "2208340", "url": "https://it.wikipedia.org/wiki?curid=1068010", "title": "Suffissi onorifici giapponesi", "text": "La lingua giapponese utilizza una vasta gamma di suffissi onorifici per riferirsi alle persone, per esempio il \"-san\". Questi suffissi sono spesso neutri, ma alcuni vengono usati per un contesto femminile (ad esempio il \"-chan\") mentre altri indicano un contesto maschile (come il \"-kun\"). Queste onorificenze sono utilizzate come suffissi che si attaccano in fondo ai nomi delle persone e possono essere applicate per il nome o il cognome a seconda di chi si ha di fronte. Nelle situazioni in cui si usa sia il nome che il cognome, il suffisso viene sempre usato in fondo per ultimo. Mentre queste onorificenze vengono usate esclusivamente sui nomi propri, questi suffissi possono trasformarsi da nomi comuni a nomi propri se collegati tra loro. Questo pu\u00f2 essere visto su parole come \"neko-chan\" che trasforma la parola neko (gatto) in un nome proprio per riferirsi unicamente a quel particolare gatto aggiungendo il titolo onorifico \"-chan\" col significato di \"carino\" o \"piccolo\". Queste onorificenze vengono usate spesso in combinazione con i suffissi parlati come ad esempio il Keigo che si trova nella coniugazione dei verbi.\nUtilizzo.\nAnche se i suffissi non fanno parte delle basi della grammatica della lingua giapponese, sono una parte fondamentale della sociolinguistica dei giapponesi, e l'uso corretto \u00e8 essenziale per un discorso competente e appropriato. Significativamente usare un titolo onorifico per riferirsi a se stessi o non usare un titolo onorifico quando necessario \u00e8 un grave passo falso e in entrambi i casi si verr\u00e0 visti come goffi e arroganti.\nUn titolo onorifico \u00e8 generalmente usato quando ci si riferisce alla persona con cui si sta parlando (l'interlocutore), o quando ci si riferisce a una terza persona in un discorso. Un titolo onorifico viene usato per riferirsi a un superiore, quando si parla di uno che \u00e8 in un gruppo, e in scrittura formale, e non viene mai usato per riferirsi a se stessi, tranne che per creare un effetto drammatico o per casi eccezionali.\nOltre al suffisso per riferirsi all'interlocutore, \u00e8 noto anche lo \"yobisute\", che implica un grado di intimit\u00e0 generalmente riservato per un coniuge, i membri pi\u00f9 giovani della famiglia, persone socialmente inferiori (come un insegnante che si rivolge agli studenti), e amici molto stretti. All'interno delle squadre sportive o tra compagni di classe, dove gli interlocutori hanno circa lo stesso grado di anzianit\u00e0, pu\u00f2 essere accettabile usare nomi familiari senza titoli onorifici. Alcune persone di generazione pi\u00f9 giovane preferiscono essere indicate senza un titolo onorifico e usare i suffissi come segno di formalit\u00e0 ma solo con occasionali conoscenti.\nQuando si fa riferimento a una terza persona, le onorificenze vengono usate tranne quando si parla dei membri della propria famiglia con un estraneo o quando ci si riferisce a un membro della propria azienda e si parla con un cliente o con un altro collega viene conosciuto come uchi-soto. I suffissi non sono utilizzati per riferirsi a se stessi, tranne se si \u00e8 arroganti (\"ore-sama\") o si \u00e8 carini (\"ore-chan\") o talvolta quando si parla con bambini piccoli per insegnare loro come affrontare l'interlocutore.\nL'uso dei suffissi \u00e8 correlato ad altre forme del linguaggio onorifico giapponese, in particolare l'uso delle forme educate (\"-masu\" e \"desu\") rispetto a (\"sama\" e \"san\") pu\u00f2 apparire stridente se usato con un titolo onorifico cortese.\nTraduzione.\nQuando si traducono i suffissi onorifici, i pronomi e gli aggettivi separati devono essere utilizzati al fine di trasmettere lo stesso significato. Poich\u00e9 questi suffissi possono indicare lo status sociale e i livelli di educazione, si possono utilizzare anche alcuni aggettivi per indicare le persone. Mentre alcuni suffissi quali \"-san\" sono molto spesso utilizzati per la loro neutralit\u00e0 di genere e indicano familiarit\u00e0 e contesti informali, altri suffissi quali \"-chan\" o \"-kun\" sono pi\u00f9 specifici del contesto in cui sono utilizzati. Queste sfumature possono essere tradotte utilizzando sia aggettivi che intere frasi.\nSuffissi comuni.\nSan.\n , derivato dal \"sama\", \u00e8 il titolo onorifico pi\u00f9 comune, ed \u00e8 un titolo di rispetto usato praticamente fra persone di tutte le et\u00e0. Anche se la traduzione pi\u00f9 vicina \u00e8 il \"signor\" o \"signora\", \"-san\" \u00e8 quasi universalmente aggiunto al nome di una persona; \"-san\" pu\u00f2 essere utilizzato sia in contesti formali che informali e per qualsiasi genere. Poich\u00e9 \u00e8 il suffisso pi\u00f9 comune \u00e8 anche quello utilizzato pi\u00f9 spesso per convertire i nomi comuni in propri.\n\"San\" pu\u00f2 essere utilizzato per combinare i nomi sul posto di lavoro, in modo che un libraio possa essere affrontato e indicato come \"Honya-san\" (\"signore della libreria\") e un macellaio come \"Nikuya-san\" (\"signore della macelleria\").\n\"San\" \u00e8 talvolta usato con i nomi di societ\u00e0. Ad esempio, gli uffici o i negozi di una societ\u00e0 chiamata \"Kojima Denki\" potrebbero essere indicati come \"Kojima Denki-san\" da un'altra societ\u00e0 vicina. Questo pu\u00f2 essere visto sulle piccole mappe spesso utilizzate in rubriche e biglietti da visita in Giappone, dove i nomi delle aziende circostanti sono scritti utilizzando il \"San\".\n\"San\" pu\u00f2 anche essere collegato ai nomi degli animali o anche a oggetti inanimati. Ad esempio, un coniglio da compagnia potrebbe essere chiamato \"Usagi-san\" e il pesce utilizzato per la cottura come \"Sakana-san\". Entrambi gli usi sarebbero considerati infantili e si eviterebbero in un discorso formale. Anche le persone sposate spesso fanno riferimento ai loro coniugi con il \"San\".\nOnline, i giocatori giapponesi spesso aggiungono un numero 3 al nome di un altro giocatore per indicare \"San\" (esempio: Taro3 significa Taro-san) , dal momento che il numero tre \u00e8 anche pronunciato \"San\".\nSama.\n \u00e8 una versione decisamente pi\u00f9 rispettosa di \"San\" e pu\u00f2 essere utilizzato per qualsiasi genere. Viene utilizzato principalmente per riferirsi a persone di grado pi\u00f9 elevato rispetto a se stessi a livello sociale\\lavorativo (come un dipendente verso il capo), verso i propri clienti (come ad esempio un annunciatore sportivo che si rivolge ai membri del pubblico), a persone con titoli nobiliari (come membri della famiglia reale o l'imperatore) e talvolta nei confronti di persone che si ammirano molto. Le divinit\u00e0, sia i Kami nativi che Dio dei cristiani vengono indicati come \"Kami-sama\" che significa \"Dio-sama\". \nQuando viene usato per riferirsi a se stessi, \"Sama\" esprime estrema arroganza ed \u00e8 considerato estremamente scortese (a meno che non sia usato come auto ironia), come ad esempio \"ore-sama\" (\u4ffa\u69d8 Oresama, \"il grande me\") che unisce il pronome \"Ore\" (tradotto come \"io\" considerato mascolino ma informale) ed il suffisso \"Sama\", ma \u00e8 raramente usato, l'unica eccezione nel significato \u00e8 negli anime, i personaggi che usano Oresama per riferirsi a se stessi sono molto mascolini e seguono lo stereotipo del \"ribelle arrogante\".\n\"Sama\" segue abitualmente il nome del destinatario sui pacchi postali e sulle lettere e sulle e-mail aziendali.\n\"Sama\" appare anche in frasi di ringraziamento come \"o-machido sama\" (\"grazie per l'attesa\") o \"o-tsukare-sama\" (\"grazie per il buon lavoro\").\nDono.\n quando collegato a un nome significa approssimativamente \"signore\" o \"padrone\". Non equivale a uno status nobiliare e si trova al di sotto del \"-sama\" come livello di rispetto. Questo suffisso non \u00e8 comunemente usato nelle conversazioni quotidiane, ma \u00e8 ancora usato in alcuni tipi di scritti di corrispondenza commerciale nonch\u00e9 sui certificati e sui riconoscimenti e in corrispondenze scritte del \"cha no yu\". \u00c8 anche usato per indicare come referente la persona di uno stesso valore ma con comandi diversi rispetto al parlante.\nQuando \u00e8 usato nelle conversazioni al giorno d'oggi, \u00e8 spesso utilizzato per scherzo per indicare una esagerazione di et\u00e0. Questo \u00e8 anche comunemente usato in manga e anime, soprattutto da parte di stranieri, anziani e persone di bassa condizione, soprattutto in manga e anime Sh\u014dnen.\nShi.\n viene utilizzato in una scrittura formale e talvolta in un discorso molto formale per indicare una persona che non \u00e8 familiare a chi parla, di solito una persona conosciuta tramite pubblicit\u00e0 che l'oratore non ha mai realmente incontrato. Ad esempio il titolo \"Shi\" \u00e8 pi\u00f9 comune in un discorso di Newsgroup e viene preferito in documenti legali, riviste accademiche e alcuni scritti formali. Una volta che il nome di una persona viene indicato con il \"Shi\", la persona pu\u00f2 venire chiamata solo con il \"Shi\" senza il nome purch\u00e9 sia riferito a una sola persona.\nFamiglia.\nPer tutti questi suffissi esistono anche le varianti con il -chan o il -sama al posto del -san, utilizzate a seconda del grado di cortesia e di confidenza. Per esempio oniisama e oneesama sono molto formali e in genere si utilizzano in famiglie di rango elevato con una ferrea educazione.\nVa notato che molti bambini utilizzano questi termini verso qualsiasi persona pi\u00f9 grande anche al di fuori del contesto familiare, piuttosto che utilizzando il cognome seguito dal -san, basandosi sull'et\u00e0 \"apparente\" della persona in questione. Ad esempio, una donna adulta \u00e8 probabile che venga chiamata \"zia\", un anziano \"nonno\" (senza connotazioni dispregiative come potrebbe risultare in italiano), una ragazza pi\u00f9 grande \"sorellona\" (\"neesan\" o \"neechan\", preceduto o meno dal nome).\nIn alcuni casi sporadici anche degli adulti possono utilizzarli in maniera analoga, ma in base a precisi rapporti che spesso dipendono dal contesto particolare e da quello che sarebbe il punto di vista di un bambino. Per esempio, un adulto che entra in un negozio nel quale ha una certa familiarit\u00e0 potrebbe chiamare \"zio\" il gestore. In altri casi potrebbe essere vista come una forma di scortesia, ed \u00e8 sempre meglio utilizzare il normale suffisso -san di seguito al nome, oppure -sensei in caso di persone specializzate in una professione.\nDa notare inoltre che per riferirsi ai propri familiari mentre si parla con altri, sono usati altri termini, come \"haha\"=\"mia madre\", mentre quelli elencati qui sopra sono usati sia per chiamare direttamente i propri familiari (es. \"Ot\u014dsan!\"=\"pap\u00e0!\") sia per parlare dei familiari degli altri."}
{"id": "1068011", "revid": "287204", "url": "https://it.wikipedia.org/wiki?curid=1068011", "title": "Megan Quann", "text": "Specializzata nella rana ha vinto due medaglie d'oro ai Giochi olimpici di .\nDopo il matrimonio con Nathan Jendrick, ha preso il suo cognome e ora gareggia con il nome di Megan Jendrick."}
{"id": "1068014", "revid": "38120", "url": "https://it.wikipedia.org/wiki?curid=1068014", "title": "Sole ardente", "text": ""}
{"id": "1068016", "revid": "38120", "url": "https://it.wikipedia.org/wiki?curid=1068016", "title": "Pira ardente", "text": ""}
{"id": "1068017", "revid": "1115371", "url": "https://it.wikipedia.org/wiki?curid=1068017", "title": "Penelope Heyns", "text": "Specializzata nella rana ha vinto due medaglie d'oro ai Giochi olimpici di Atlanta 1996 ed \u00e8 conosciuta per essere l'unica donna nella storia dei Giochi Olimpici ad aver vinto sia i 100 metri sia i 200 metri stile rana, conquistando la prima medaglia d'oro dalla fine dell'apartheid. Si \u00e8 ritirata dall'attivit\u00e0 agonistica nel 2001 e, insieme alla campionessa australiana Leisel Jones, viene riconosciuta come la pi\u00f9 grande nuotatrice stile rana nella storia.\nCarriera.\nHeyns \u00e8 stata la pi\u00f9 giovane componente della squadra olimpica del Sud Africa alle Olimpiadi estive di Barcellona del 1992. Fece anche parte della squadra sudafricana ai Giochi del Commonwealth del 1994, dove vinse la medaglia di bronzo nei 200 metri rana.\nBatt\u00e9 il suo primo record del mondo, nei 100 metri rana a Durban nel Marzo del 1996. Penny fu di nuovo parte della squadra olimpica ad Atalanta nel 1996, dove vinse la medaglia d'oro per i 100 metri rana (battendo il record mondiale) e vinse anche la medaglia d'oro nei 200 metri rana (battendo il record olimpico). Questo fece di lei l'unica donna nella storia dei Giochi Olimpici ad aver vinto sia nei 100 metri rana che nei 200 metri.\nDurante i Goodwill Games del 1998 a New York, Heyns fiss\u00f2 il record del mondo per i 50 metri stile rana.\nNel 1999, Heyns batt\u00e9 undici record mondiali in tre mesi, nuotando in tre continenti differenti. Questo la rese possessore simultaneamente di cinque record mondiali su sei disponibili, un record che non \u00e8 mai stato eguagliato da nessuno nella storia del nuoto.\nHeyns \u00e8 stata nominata dalla rivista Swimming World come nuotatrice dell'anno nel 1996 e nel 1999.\nLei \u00e8 stata anche membro della squadra olimpica nei Giochi Olimpici di Sydney nel 2000 dove vinse una medaglia di bronzo nei 100 metri rana.\nHeyns si \u00e8 ritirata dallo sport nel 2001. Attualmente \u00e8 parte della commissione della Federazione Internazionale Nuoto (FINA).\nHeyns \u00e8 stata votata 52\u00aa nei Top 100 Grandi sudafricani nel 2004."}
{"id": "1068019", "revid": "1410376", "url": "https://it.wikipedia.org/wiki?curid=1068019", "title": "Luciano Pettinari", "text": "Biografia.\nEsponente del Partito di Unit\u00e0 Proletaria, del Partito della Rifondazione Comunista, del Movimento dei Comunisti Unitari, dei Democratici di Sinistra, di Sinistra Democratica.\n\u00c8 stato eletto deputato europeo alle elezioni del 1994 per la liste del PRC. \u00c8 stato membro della Commissione per lo sviluppo e la cooperazione; dell'Assemblea paritetica della convenzione fra gli stati dell'Africa, dei Caraibi e del Pacifico e l'Unione europea (ACP-UE); della Delegazione per le relazioni con i paesi dell'America centrale e con il Messico; della Commissione per lo sviluppo e la cooperazione. Ha aderito al gruppo della Sinistra Unitaria Europea/Sinistra Verde Nordica e poi al Gruppo del Partito del Socialismo Europeo. Resta europarlamentare fino al 1999.\nNel 2001 si candida alla Camera nel collegio della Basilicata con i DS, ma \u00e8 primo dei non eletti. Nel 2005 diviene deputato alla Camera per i Democratici di Sinistra, in sostituzione di Gian Luigi Boiardi. Nel 2006 viene riconfermato alla Camera per l'Ulivo ed \u00e8 presidente della commissione Esteri. Vicepresidente dei DS alla Camera dal 29 novembre 2007. Resta a Montecitorio fino al 2008.\nVita privata.\nIl figlio Stefano \u00e8 un calciatore professionista."}
{"id": "1068022", "revid": "1543377", "url": "https://it.wikipedia.org/wiki?curid=1068022", "title": "Bulgogi", "text": "Il bulgogi (, letteralmente \"carne al fuoco\") \u00e8 un piatto tipico della cucina coreana, consistente in sottili fette di carne di manzo marinate e grigliate, ed \u00e8 forse il piatto di carne pi\u00f9 rinomato in Corea.\nPreparazione.\nLa carne di manzo, solitamente lombo o comunque tagli pregiati, viene tagliata a fette sottili e lasciata marinare insieme a vari ingredienti quali salsa di soia, zucchero, pepe nero macinato, cipolle, aglio, scalogno, zenzero, funghi (champignon o matsutake), olio di sesamo e semi di sesamo per esaltarne il sapore. Pere e cipolle ridotte in purea sono spesso utilizzate per aumentarne la tenerezza, mentre gli spaghetti di soia vengono aggiunti al piatto se previsti dalla ricetta, che varia da regione a regione. Successivamente la carne viene cotta tradizionalmente su di una griglia, oppure anche in padella; il piatto viene talvolta accompagnato da riso e verdure.\nVarianti.\nIl \"bulgogi\" pu\u00f2 essere preparato anche con carne di maiale (), mentre l\"'osam bulgogi\" () si cucina con calamari e pancia di maiale, grigliati e serviti con verdure. Nel villaggio di Eonyang (Ulju-gun), invece, ha avuto origine il \"bassak bulgogi\" (): la carne viene tagliata finemente, marinata, compattata come un hamburger e cotta in padella fino all'evaporazione dei liquidi, poi rotta a bocconcini prima di essere consumata.\nStoria.\nSi crede che il \"bulgogi\" abbia avuto origine a Goguryeo, dove veniva chiamato \"maekjeok\" () e la carne di manzo si grigliava una volta infilzata su uno spiedino. Durante la dinastia Joseon si chiamava \"neobiani\" (), che significa \"[carne] sottilmente disposta\", ed era un piatto servito ai ricchi e ai nobili.\nIl nome \"bulgogi\" \u00e8 una parola composta unendo \"bul\" (\"fuoco\") e \"gogi\" (\"carne\"), che trae la sua origine dal dialetto della regione di Pyongan (successivamente entrata nel territorio della Corea del Nord), dove il piatto \u00e8 nato. In seguito alla liberazione della penisola coreana dall'occupazione giapponese nel 1945, il piatto venne reso popolare a Seul e in Corea del Sud dai rifugiati provenienti da Pyongan, e inserito nel 1947 nel dizionario della lingua coreana come \"carne grigliata direttamente sul fuoco di carbone\"."}
{"id": "1068024", "revid": "182193", "url": "https://it.wikipedia.org/wiki?curid=1068024", "title": "Raimondo Fassa", "text": "Biografia.\nLaureato in Filosofia nel 1981 e in Giurisprudenza nel 1987 presso l'Universit\u00e0 Cattolica del Sacro Cuore di Milano, esercita la professione di avvocato a Gallarate e di docente presso l'A.S.E.R.I. (Alta Scuola di Economia e Relazioni Internazionali) della stessa Universit\u00e0 Cattolica di Milano, nonch\u00e9 lettore d'Italiano presso il Campus Universitaire Manouba di Tunisi.\nSindaco di Varese.\nImpegnatosi politicamente nelle file della Lega Nord, dal 1993 al 1997 \u00e8 stato sindaco di Varese, dapprima a capo di una giunta politica in coalizione con i Repubblicani e con l'appoggio esterno del PDS, successivamente con una compagine tecnica detta \"giunta degli uomini di buona volont\u00e0\", composta da diversi esponenti apartitici e la fiducia \"esterna\" del consiglio comunale.\nEuroparlamentare.\nEletto deputato europeo nelle liste leghiste alle elezioni del 1994, \u00e8 stato vicepresidente della commissione parlamentare per lo sviluppo e la cooperazione, nonch\u00e9 membro della delegazione per le relazioni con la Svizzera, l'Islanda e la Norvegia e dell'assemblea paritetica della convenzione fra gli Stati dell'Africa, dei Caraibi e del Pacifico e l'Unione europea. Dal punto di vista politico, ha aderito al Gruppo del Partito Europeo dei Liberali, Democratici e Riformatori.\nDopo la sindacatura.\nDopo aver abbandonato la Lega Nord nel 1998, nel 2002 (dopo che era stata finanche ventilata una sua ricandidatura con il centrosinistra) si ripresenta alle elezioni amministrative di Varese a capo della lista civica \"Progetto citt\u00e0 con Fassa per Varese\", raccogliendo il 13,91% di consensi. Nel 2006 aderisce all'UDC ed entra a far parte della giunta comunale di Gallarate con l'incarico di assessore alla cultura per il triennio 2006-2008. Successivamente, lasciato il movimento centrista, si ritira dalla politica attiva.\n\u00c8 autore di articoli relative a problematiche artistico-letterarie e a tematiche di filosofia del diritto e della politica, rispettivamente pubblicati su \"Il Domenicale\" e varie riviste specializzate (quale ad esempio \"Fenomenologia e Societ\u00e0\"), nonch\u00e9 dei libri \"Le prospettive liberal del Paese in Europa\" (1997) e \"Dalla Lega di Stato alla Lega di Citt\u00e0\" (1999). Ha collaborato con la rivista culturale online \"Dissensi e Discordanze\" ideata e diretta da Mauro della Porta Raffo."}
{"id": "1068025", "revid": "2128848", "url": "https://it.wikipedia.org/wiki?curid=1068025", "title": "Carlino (razza canina)", "text": "Il carlino \u00e8 una razza canina molossoide originaria della Cina riconosciuta dalla Federazione Cinofila Internazionale (Standard N. 253, Gruppo 9, Sezione 11).. \n\u00c8 un'antica razza canina che \u00e8 stata raffigurata in numerosi dipinti e sculture cinesi sin dal 400 a.C. Si \u00e8 poi diffusa nel Seicento in Europa occidentale, in particolare nei Paesi Bassi e in Gran Bretagna, grazie al successo ottenuto nella Casa d'Orange e nel Casato degli Stuart. Il carlino ha tratti fisici peculiari che lo rendono unico nel suo genere e differente da tutti gli altri cani. Sin dalla sua origine \u00e8 considerato un cane da compagnia.\nOrigine.\nSecondo la maggioranza degli storici e la Societ\u00e0 zoologica di Londra, la razza ha origine nell'Asia orientale: antichi documenti, provenienti dalla Cina, identificano il carlino come \u00abcane a muso e zampe corte\u00bb, particolarmente popolare nella corte imperiale durante la Dinastia Song. Questa specie canina inizia a diffondersi nell'Impero mongolo; i cavalieri di Gengis Khan lo portano nell'Europa orientale intorno al Cinquecento. Nel 1553 la flotta turca giunge a Tolone con questi piccoli cani come \u00abdoni ambiti e preziosi\u00bb.\nSuccessivamente la razza si espande nei Paesi Bassi dove diviene una \u00abmascotte\u00bb per via del suo pelo color arancione (che \u00e8 colore nazionale della Casa d'Orange) e, infine, anche nel resto dell'Europa occidentale. In poco tempo, il carlino diventa quasi un simbolo per i borghesi nonch\u00e9 un privilegio per le donne nobili nell'epoca rococ\u00f2.\nNei secoli successivi il carlino continua ad ottenere successo da parte della nobilt\u00e0 inglese, tanto da raggiungere il massimo della popolarit\u00e0 nell'Et\u00e0 vittoriana. L\"'American Kennel Club\", registro dei cani di razza con pedigree degli Stati Uniti, dal 1885 riconosce la razza nel \"quinto gruppo\", quello dei \u00abcani toy\u00bb (letteralmente \u00ab\"cani giocattolo\"\u00bb) caratterizzati da piccole dimensioni.\nEtimologia.\nL'origine del nome della razza \u00e8 sconosciuto e d\u00e0 quindi adito a varie interpretazioni: in Inghilterra, ad esempio, il carlino \u00e8 conosciuto come \"Pug\" che potrebbe derivare dalla parola latina \"pugnus,\" che significa \u00abpugno chiuso\u00bb (con chiaro riferimento all'aspetto del muso tipico della specie). Secondo altri studiosi, il termine \"Pug\" deriverebbe dalla parola \u00abfolletto\u00bb o semplicemente dall'espressione \u00abpiccolo cane\u00bb.\n\"Mops\", \"MopsHond\", \"MopsHund\" e \"Mopsi\" \u00e8 il nome con cui \u00e8 conosciuta la razza rispettivamente in Svezia, nei Paesi Bassi, in Germania e in Finlandia: la radice comune a tutti e quattro i casi (\"mops\") deriva dalla parola in lingua olandese \"moppen,\" che significa \u00abaspetto arcigno\u00bb, e da quella inglese e tedesca \"mops,\" che significa \u00abannoiarsi\u00bb e \u00abbrontolone\u00bb.\n\u00c8 certa, invece, l'origine del nome in Francia (\"Carlin\") ed in Italia (\"Carlino\"): la razza deve il proprio nome all'attore Carlo Bertinazzi per via della sua interpretazione di Arlecchino al \"Th\u00e9\u00e2tre de la com\u00e9die italienne\", con indosso una maschera nera ritraente tratti simili al muso del cane.\nIn Cina, suo luogo d'origine, il cane \u00e8 conosciuto col nome di Ba \"Ge Quan\" (\u5df4\u54e5\u72ac). In Giappone \u00e8 chiamato \"Chin\", in quanto il nome della razza non rientra nel termine generale \"inu\" ( \u00abcane\u00bb in giapponese).\nMorfologia.\nIl carlino \u00e8 un cane da compagnia molossoide di piccola taglia brachicefalo, ovvero col muso schiacciato. In generale, questa razza presenta un aspetto piuttosto robusto e compatto ed \u00e8 solita muoversi con le gambe parallele ed un passo dondolante. Il mantello \u00e8 corto, liscio, morbido e lucente. In particolare, queste due ultime caratteristiche si ravvisano negli esemplari la cui alimentazione \u00e8 equilibrata.\nLa testa \u00e8, nel complesso, grande, rotonda e massiccia mentre il muso \u00e8 corto, rugoso, rotondo e presenta un tartufo nero sporgente. Le orecchie, sempre nere, piccole e sottili, vellutate al tatto, possono essere \"a bottone\" o \"a rosa\". Gli occhi sono sporgenti, espressivi, rotondi, grossi e di colore scuro lucente. Il naso \u00e8 corto e molto schiacciato, mentre la coda \u00e8 arricciata e arrotolata sul dorso.\nGli arti sono di media lunghezza, diritti e forti. L'altezza al garrese, ridotta nel tempo tramite accurate selezioni, \u00e8 compresa tra i 25 e i 30 centimetri e non supera i 32. Il suo peso ideale oscilla tra i 6,3 e gli 8,1 kg. \nSesso.\nTra un carlino maschio e uno femmina non vi sono grandi differenze, oltre alla presenza del rispettivo apparato genitale. I carlini maschi di solito sono leggermente pi\u00f9 grandi e possenti rispetto alle femmine. La maturit\u00e0 sessuale viene raggiunta dopo il primo anno di et\u00e0. Il parto pu\u00f2 risultare difficoltoso a causa dell'impossibilit\u00e0 al passaggio dei cuccioli nell'apposito canale, ed \u00e8 spesso necessario il taglio cesareo.\nLa speranza di vita \u00e8 di tredici anni e due mesi negli esemplari di sesso femminile, di dodici anni e otto mesi in quelli maschili.\nColorazione del pelo.\nI primi esemplari di carlino giunti in Europa presentano il manto color argenteo con strisce nere sul dorso: da essi derivano i soggetti fulvi. Il termine \"fulvo\" copre una vasta gamma di sfumature di colore, che varia da crema ad un'albicocca molto chiaro. Il colore nero \u00e8, invece, pi\u00f9 recente e la sua origine \u00e8 incerta: l'ipotesi pi\u00f9 probabile \u00e8 che una viaggiatrice, Anna Brassey, dopo un viaggio in Cina nel 1877, abbia portato con s\u00e9 una coppa di carlini neri, contribuendo quindi a diffondere questa variante.\nLa Federazione Cinofila Internazionale riconosce quattro differenti colori: fulvo, nero, albicocca e argento. I carlini color argento sono estremamente rari e non presentano peli neri sul corpo ad eccezione della maschera e delle orecchie. Quelli fulvi e albicocca presentano peli neri anche nella linea mediana del dorso che si spinge dal garrese alla radice della coda.\nTemperamento.\nIl carlino \u00e8 un cane molto attivo, esuberante, vivace e per nulla aggressivo. Questa razza canina ama far parte del nucleo familiare in quanto necessita di affetto e calore e, per questo motivo, odia essere esclusa. Si stanca facilmente (specie nel periodo estivo) e propende ad ingrassare. \u00c8, inoltre, un esempio molto raro di \u00abcane da grembo\u00bb e possiede un codice comunicativo comprendente una serie di sbuffi, grugniti e versi nasali (per via della canna nasale molto corta).\n\u00c8 noto per la fedelt\u00e0 che dimostra, giorno per giorno, al proprio padrone tanto da diventarne quasi l'\u00abombra\u00bb: ci\u00f2 rende il carlino particolarmente indicato per persone anziane, che possono trovare vantaggio terapeutico nella sua compagnia. Pu\u00f2 essere estremamente geloso, se non irascibile, quando il proprietario coccola altri cani in sua presenza. Malgrado questo aspetto, il carlino non \u00e8, tuttavia, di indole nervosa ma anzi \u00e8 decisamente allegro e costante.\nProblemi di salute.\nIl carlino \u00e8 un cane molto delicato e necessita di numerose accortezze, specie nel periodo pi\u00f9 caldo. Il problema pi\u00f9 diffuso tra questi esemplari \u00e8 l'obesit\u00e0: per contrastarla occorre badare costantemente al moto e all'alimentazione.\nEssendo una razza brachicefala, il carlino pu\u00f2 soffrire di problemi respiratori, specie nelle estati molto calde e umide. Il carlino ha una capacit\u00e0 respiratoria sotto la media, che lo rende meno resistente agli sforzi: occorre limitare l'attivit\u00e0 fisica nelle ore pi\u00f9 calde per evitare un colpo di calore, che porterebbe la temperatura interna del cane tra i 41 e i 42\u00a0\u00b0C.\nAltri problemi di salute diffusi tra i carlini sono infezioni cutanee e congiuntiviti: \u00e8 necessario pulire cute e pelo, al livello delle pieghe cutanee. Possono presentarsi problemi ortopedici (come la displasia dell'anca) e disordini cardio-respiratori, quali respirazione rumorosa (soprattutto nella fase di inspirazione), russare rumorosamente durante il sonno e la scarsa resistenza all'esercizio fisico e agli sbalzi di temperatura improvvisa.\nQuando \u00e8 eccitato, o come risposta ad un qualcosa di irritante, il carlino \u00e8 incline ad \"invertire lo starnuto\" e inizia ad ansimare e sbuffare ad intermittenza. Gli episodi di \"starnuto inverso\", malgrado l'accumulo di saliva sotto il palato molle che irrita la gola e ne limita la normale respirazione, non sono dannosi per il carlino e possono essere ridotti nella durata attraverso un massaggio alla gola o permettendogli di respirare tramite la bocca.\nL'albinismo nel carlino \u00e8 estremamente raro. Questi esemplari hanno la pelle molto sensibile: non hanno maschera n\u00e9 orecchie di colore scuro e sono spesso afflitti da problemi di salute a causa della loro mancanza di pigmentazione.\nLa malattia pi\u00f9 seria che affligge questa razza \u00e8 la meningoencefalite, scoperta in California negli anni sessanta del secolo scorso e riconosciuta anche nel Maltese, che porta alla morte del cane pi\u00f9 o meno rapidamente dopo frequenti attacchi convulsivi."}
{"id": "1068032", "revid": "122246", "url": "https://it.wikipedia.org/wiki?curid=1068032", "title": "World League di pallavolo 1990", "text": "La I World League di pallavolo maschile si svolse dal 27 aprile al 15 luglio 1990. Dopo la fase a gironi, la fase finale, a cui si qualificarono le prime due squadre classificate nei due gironi di qualificazione, si disput\u00f2 dal 14 al 15 luglio a Osaka, in Giappone. La vittoria finale and\u00f2 per la prima volta all'Italia.\nPodio.\nCampione.\nItalia(Primo titolo)\nSecondo posto.\nPaesi Bassi\nTerzo posto.\nBrasile"}
{"id": "1068033", "revid": "767487", "url": "https://it.wikipedia.org/wiki?curid=1068033", "title": "\u00d6rn Arnarson", "text": "Specializzato nel dorso, ha gareggiato alle Olimpiadi di e ."}
{"id": "1068034", "revid": "899609", "url": "https://it.wikipedia.org/wiki?curid=1068034", "title": "Videogiochi Konami", "text": "Lista di videogiochi realizzati dalla Konami."}
{"id": "1068039", "revid": "599013", "url": "https://it.wikipedia.org/wiki?curid=1068039", "title": "Viscoelasticit\u00e0", "text": "La viscoelasticit\u00e0 \u00e8 un modello matematico che descive un materiale che si comporta in modo intermedio tra un \"solido elastico\" e un \"fluido\". Costituisce un modello ampiamente studiato in reologia. Uno dei modelli pi\u00f9 semplici di materiale viscoelastico \u00e8 il fluido alla Boger, in cui la viscosit\u00e0 \u00e8 costante.\nL'individuazione del comportamento viscoelastico viene svolta misurando la variazione della viscosit\u00e0 \u03b7 in funzione della velocit\u00e0 di deformazione formula_1. \nNel caso di un fluido viscoelastico la viscosit\u00e0 dipende sia dalla temperatura che dalla velocit\u00e0 di deformazione, mentre per un fluido puramente viscoso la viscosit\u00e0 dipende esclusivamente dalla temperatura.\nStoria.\nNel XIX secolo, i fisici James Clerk Maxwell, Ludwig Boltzmann, Woldemar Voigt e William Thomson Kelvin studiarono i fenomeni di scorrimento viscoso (anche detto \"creep\") e recupero di vari materiali, tra cui: vetro, metalli e gomme. \nIl modello della viscoelasticit\u00e0 fu ulteriormente elaborato alla fine del XX secolo in occasione della sintesi dei primi polimeri sintetici, che manifestano comportamento viscoelastico.\nDefinizione.\nI materiali puramente viscosi rispondono ad una sollecitazione tangenziale manifestando un comportamento coerente con la legge di Newton, cio\u00e8 originando al loro interno uno sforzo tangenziale pari al prodotto della velocit\u00e0 di deformazione e della viscosit\u00e0; se sono invece sottoposti ad una sollecitazione normale non si oppongono in alcun modo.\nI materiali elastici rispondono ad una sollecitazione normale manifestando un comportamento coerente con la legge di Hooke, cio\u00e8 originando al loro interno uno sforzo normale pari al prodotto del modulo di Young e della deformazione (espressa in termini di allungamento percentuale) e ritornando al loro stato originario quando queste sollecitazioni cessano; se sono invece sottoposti ad una sollecitazione tangenziale non si oppongono in alcun modo.\nI materiali viscoelastici si oppongono sia alle sollecitazioni tangenziali sia alle sollecitazioni normali, generando quindi al loro interno sia sforzi tangenziali sia sforzi normali.\nEsempi di materiali viscoelastici.\nSebbene alcuni materiali seguano abbastanza bene la legge di Newton oppure la legge di Hooke, tutti i materiali mostrano una deviazione pi\u00f9 o meno marcata dal comportamento elastico e dal comportamento puramente viscoso, per cui dal punto di vista pratico tutti i materiali sono viscoelastici.\nDi solito i metalli e le leghe (quali ad esempio l'acciaio o l'alluminio) e il quarzo (a temperatura ambiente e per piccole deformazioni) hanno un comportamento pressoch\u00e9 elastico. I polimeri sintetici, il legno, i tessuti umani e i metalli ad alta temperatura mostrano invece effetti viscoelastici significativi.\nAlcuni esempi di materiali viscoelastici includono: polimeri amorfi, polimeri semicristallini, biopolimeri, metalli ad elevate temperature, e materiali bituminosi.\nComportamento reologico dei materiali viscoelastici.\nNel caso dei materiali viscoelastici, la viscosit\u00e0, intesa come costante di proporzionalit\u00e0 tra sforzo e velocit\u00e0 di deformazione, dipende dalla velocit\u00e0 di deformazione e quindi dal tempo.\nLa viscosit\u00e0 di un materiale viscoelastico \u00e8 costituita da due contributi:\nAlcune propriet\u00e0 dei materiali viscoelastici sono le seguenti:\nModulo dinamico.\nLa viscoelasticit\u00e0 viene studiata usando l'analisi meccanica dinamica (DMA), applicando una piccola deformazione oscillatoria e misurando la tensione risultante.\nA seconda della natura del materiale, si possono avere i seguenti casi:\nIl modulo dinamico complesso \"G\" pu\u00f2 essere usato per rappresentare le relazioni tra lo sforzo e la deformazione in una prova dinamica:\ndove:\nViscoelasticit\u00e0 lineare e non lineare.\nLa viscoelasticit\u00e0 lineare si ha quando la funzione \u00e8 un'equazione differenziale ordinaria separabile nei confronti sia della risposta allo scorrimento viscoso sia del carico applicato. Tutti i modelli viscoelastici lineari possono essere rappresentati dall'equazione di Volterra, che lega lo sforzo e la deformazione:\noppure:\ndove:\nLa viscoelasticit\u00e0 lineare di solito \u00e8 applicabile solo nel caso di piccole deformazioni.\nLa viscoelasticit\u00e0 non lineare si ha quando la funzione non \u00e8 separabile; in genere ci\u00f2 accade quando le deformazioni sono grandi o se il materiale cambia le sue propriet\u00e0 durante la deformazione.\nValutando il modulo elastico durante un esperimento di stress relaxation, si noter\u00e0 un valore costante al variare della deformazione iniziale applicata nel caso in cui ci si trovi in regime di viscoelasticit\u00e0 lineare, viceversa nel caso in cui il regime fosse di viscoelasticit\u00e0 non lineare si otterrebbero diversi valori del modulo elastico al variare della deformazione iniziale; un analogo discorso pu\u00f2 essere condotto nel caso in cui ad essere valutato fosse il modulo di compliance J(t) durante un esperimento di creep in regime di viscoelasticit\u00e0 lineare.\nEquazioni costitutive dei materiali viscoelastici.\nDetti formula_15 lo sforzo, formula_16 \u00e8 la deformazione, formula_17 \u00e8 il modulo elasticit\u00e0 di Young, formula_18 il modulo di cedevolezza e formula_19 il tempo.\nModelli a 2 elementi.\nModello di Maxwell.\nIl modello di Maxwell descrive bene i materiali viscoelastici che si comportano in modo elastico su intervalli di tempo brevi e in modo viscoso su intervalli di tempo lunghi. In genere il modello di Maxwell viene impiegato per prevedere il comportamento dei materiali viscoelastici liquidi.\nTale modello \u00e8 rappresentato da un dissipatore viscoso collegato in serie a una molla e l'equazione costitutiva ad esso associata \u00e8 la seguente:\nin cui:\nImponendo come condizioni al contorno:\nsi ottiene\nModello di Kelvin-Voigt.\nIn genere il modello di Kelvin-Voigt viene impiegato per prevedere il comportamento dei materiali viscoelastici solidi.\nTale modello \u00e8 rappresentato da un dissipatore viscoso collegato in parallelo a una molla e l'equazione costitutiva ad esso associata \u00e8 la seguente:\nin cui:\nImponendo come condizioni al contorno:\nsi ottiene\nModelli a 3 elementi.\nModello lineare standard di Zener.\nIl modello lineare standard, proposto per la prima volta da Clarence Zener, \u00e8 un modello ideato per risolvere le problematiche dei modelli a due elementi. Pu\u00f2 essere rappresentato da una molla collegata in parallelo ad dissipatore viscoso e una molla collegati a loro volta in serie, secondo la rappresentazione di Maxwell, o da una molla in serie a un pistone e una molla posti in parallelo, secondo la rappresentazione di Kelvin-Voigt.\nModelli Multi-elemento.\nModello di Maxwell-Weichert.\nIl modello di Maxwell-Weichert \u00e8 rappresentato da una molla collegata in parallelo a pi\u00f9 dissipatori viscosi e molle collegate a loro volta in serie. Il modello di Maxwell generalizzato \u00e8 rappresentato da pi\u00f9 elementi disposti in parallelo, ciascuno a sua volta costituito da una molla e da un dissipatore viscoso disposti in serie.\nModello di Kelvin-Voigt-Weichert.\nIl modello di Kelvin-Voigt generalizzato \u00e8 rappresentato da pi\u00f9 elementi disposti in serie, ciascuno a sua volta costituito da una molla e da un dissipatore viscoso disposti in parallelo.\nIl modello di Kelvin-Voigt generalizzato coincide con il modello di Maxwell generalizzato nel caso in cui il numero di elementi tende ad infinito.\nRilassamento viscoelastico.\nIn materiali come i polimeri termoplastici si osserva un rilassamento delle tensioni, detto anche rilassamento viscoelastico, portate a seguito di una certa deformazione imposta, il fenomeno si spiega con lo sgrovigliamento delle catene macromolecolari, sgrovigliamento che necessita di un certo tempo per compiersi."}
{"id": "1068042", "revid": "1442080", "url": "https://it.wikipedia.org/wiki?curid=1068042", "title": "Ermengol IV d'Urgell", "text": "Origine.\nCome ci conferma la \"Historia de los condes de Urgel, Tomo I\" fu il figlio primogenito ed unico maschio del conte di Urgell, Ermengol III di Barbastro e della sua prima moglie, Adelaide di Besal\u00fa, (? -ca. 1055), figlia del conte di Besal\u00fa e Ripoll Guglielmo I ( \u2020 1052) e della moglie, Adelaide ( \u2020 dopo il 1036), di cui non si conoscono gli ascendenti.Ermenegol III di Barbastro, come ci conferma le \"Ex Gestis Comitum Barcinonensium\", era il figlio maschio primogenito del Conte d'Urgell, Ermengol II il Pellegrino e di Velasquita ( \u2020 dopo il 1066), di cui non si conoscono gli ascendenti, che viene citata assieme al figlio in due documenti, uno del 1048 e uno del 1049.\nBiografia.\nDal documento n\u00b0 18 del \"Diplomatari de Santa Maria de Poblet Tomo I 960-1177\" (non consultato), del 19 giugno 1063, risulta che Ermengol si era sposato in giovane et\u00e0, in quanto in quella data risultava gi\u00e0 sposato con Lucia (o Luciana), assieme alla quale, con quel documento fece dono di un castello a una coppia di sposi (\"Arnald Dalmad et uxori tua Ermengards\").\nNel febbraio/marzo 1065, suo padre, Ermengol III, fu ucciso in battaglia, a Barbastro, combattendo contro i Mori e dal nome di quella localit\u00e0, gli fu dato il soprannome. Ermengol IV eredit\u00f2 allora la contea di Urgell e, secondo la \"COL\u00b7LECCI\u00d3 DIPLOM\u00c0TICA DE SANT PERE D'\u00c0GER\" il 12 aprile di quello stesso anno, assieme alla contessa vedova, Sancha d'Aragona, terza moglie di suo padre, fecero una donazione alla chiesa d'\u00c0ger, dove Ermengol III, ucciso dai Saraceni, fu sepolto.Secondo la \"Historia de los condes de Urgel, Tomo I\", oltre al titolo, Ermengol eredit\u00f2 dal padre anche i tributi che i re Mori pagavano alla contea di Urgell ed inoltre i primi anni di governo furono calmi e tranquilli.\nNell'aprile del 1073, ancora secondo la \"Historia de los condes de Urgel, Tomo I\", Ermengol, assieme alla moglie, Luciana (\"Ermengaudus comes Urgelensis et Luciana comitissa uxor eius\") confermarono la matrigna, Sancha, figlia del re d'Aragona, Ramiro I (\"Sancti\u00e6 comitiss\u00e6 fili\u00e6 Ranimiri regis\"), nel possesso del castello di Pilzano, che aveva ricevuto in dono dal proprio marito e padre di Ermengol IV, Ermengol III di Barbastro (\"pater meus Ermengaudus comes\").\nErmengol fu un conte molto attivo; nel 1076, cominci\u00f2 la sua personale Reconquista, occupando il bacino del fiume Si\u00f3 si al fiume Segre, conquistando il villaggio di Agramunt ed il suo sobborgo Almenara Alta.Sempre secondo la \"Historia de los condes de Urgel, Tomo I\", Ermengol IV, nella vicinanze della citt\u00e0 di Balaguer, citt\u00e0 in mano ai Mori, vicino alla confluenza del Sio nel Segre, costru\u00ec il castello di Gerb (da cui deriva il suo soprannome), con la prospettiva di poter conquistare Balaguer, Dopo aver accerchiato la citt\u00e0 costrinse il suo re Almudafar a riconoscersi battuto e a pagare un tributo al conte di Urgell.\nVerso il 1079, secondo la \"Historia de los condes de Urgel, Tomo I\" Ermengol IV, prima del 1080, Ermengol era rimasto vedovo di Lucia ed aveva sposato, in seconde nozze, la Contessa di Forcalquier, Gap ed Embrun, Adelaide (? - 1129), figlia unica del conte di Forcalquier, Guglielmo Bertrando II e della sua seconda moglie, Adelaide di Cavenez (citata assieme alla figlia nel \"Gallia Christiana Novissima, Tome I, Aix, Instrumenta, Sisteron\"), sorella di Guido Conte di Cavenez.Un documento del 1087 certifica che il marito le don\u00f2 una propriet\u00e0 al monastero di Santa Maria a La Seu d'Urgell.\nPrima del 1086, ancora secondo la \"Historia de los condes de Urgel, Tomo I\", Ermengol IV fece testamento, nel quale disponeva che se il suo erede fosse morto, nella contea gli sarebbero subentrati i suoi fratelli, Raimondo, Guglielmo e Berengario, e nel caso che anche questi ultimi fossero mancati, il suo titolo sarebbe andato a suo nipote, Pietro, figlio (erede al trono) del re d'Aragona, Sancho Ram\u00edrez; ma nel 1090, probabilmente su richiesta della seconda moglie, Adelaide, redasse un nuovo testamento, in cui disponeva che la contea di Forcalquier, alla morte di Adelaide andasse al loro figlio, Guglielmo.\nErmengol fu un fermo sostenitore della Riforma gregoriana, voluta da papa Gregorio VII, della Chiesa, che introdusse nella contea di Urgell.\nNel 1091 infine, ancora secondo la \"Historia de los condes de Urgel, Tomo I\", Ermengol sottomise la citt\u00e0 di Balaguer, rinforzando la sua posizione nelle valli del Si\u00f3 e del Segre, occupando Linyola e Bellcaire, rese tributario il re di Lerida e avanzando nella valle del Segre, arriv\u00f2 al fiume Ebro e raggiunse la citt\u00e0 di Tortosa, e prima di morire rese tributario anche il re di Saragozza.\nErmengol mor\u00ec, nel castello di Gerb (oggi nella Comarca di Noguera), nel 1092. La morte di Ermengol IV viene ricordata, nell'anno 1092, anche dal volume XLVI della \"Espa\u00f1a Sagrada\". Fu sepolto nel monastero di Ripoll.A rmengol IV, dopo ventotto anni di governo di vittorie e di conquiste, succedette il figlio Ermengol V di Mayeruca\nDiscendenza.\nErmengol dalla prima moglie, Lucia o Luciana ebbe un figlio:\nmentre dalla seconda moglie, Adelaide di Provenza, ne ebbe due:"}
{"id": "1068047", "revid": "6923", "url": "https://it.wikipedia.org/wiki?curid=1068047", "title": "Milorad \u010cavi\u0107", "text": "Considerato il nuotatore serbo pi\u00f9 forte di sempre, \u00e8 il pi\u00f9 vittorioso di tutti i tempi per la sua nazione. Specializzato nello stile libero e nella farfalla ha partecipato alle Olimpiadi di , di di e di . \nL'unico, insieme a Michael Phelps e Caeleb Dressel ad aver abbassato il suo tempo nei 100\u00a0m farfalla sotto i 50 secondi, registrando 49\"95 ai Mondiali di Roma 2009\".\""}
{"id": "1068055", "revid": "767487", "url": "https://it.wikipedia.org/wiki?curid=1068055", "title": "Nancy Wilson (musicista)", "text": "Biografia.\nCon la sorella maggiore Ann, Nancy Wilson ha fondato negli anni settanta il gruppo rock Heart, di cui Nancy, inizialmente tastierista e chitarrista acustica solo occasionale, si \u00e8 ritagliata nel corso della carriera uno spazio maggiore, diventando la chitarrista elettrica e la cantante principale in alcune canzoni (come in \"These Dreams\", \"Stranded\", \"There's The Girl\" e \"Will You Be There (In The Morning)\"). Il gruppo assurge al successo nel 1976, con l'uscita dell'album d'esordio \"Dreamboat Annie\", in particolare con il singolo campione di vendite \"Crazy On You\". A partire dagli anni 2010 diventa la principale chitarrista della band.\nNel 1986 ha sposato il giornalista musicale e regista Cameron Crowe, dal quale ha avuto due gemelli nel 2000. Nel 1999 la Wilson ha pubblicato il suo unico album solista dal vivo, intitolato \"Live at McCabe's Guitar Shop\". Ha inoltre composto le colonne sonore di molti dei film del marito Cameron Crowe, tra cui \"Quasi famosi\", \"Vanilla Sky\" ed \"Elizabethtown\". \u00c8 apparsa anche in piccoli ruoli nei film \"The Wild Life\" e \"Fuori di testa\", entrambi sceneggiati da Crowe."}
{"id": "1068056", "revid": "599013", "url": "https://it.wikipedia.org/wiki?curid=1068056", "title": "Camilo Becerra", "text": "Specializzato nello stile libero, ha partecipato alle Olimpiadi di e ."}
{"id": "1068060", "revid": "339392", "url": "https://it.wikipedia.org/wiki?curid=1068060", "title": "Nikita Kruschev", "text": ""}
{"id": "1068062", "revid": "614011", "url": "https://it.wikipedia.org/wiki?curid=1068062", "title": "Frei Betto", "text": "Come scrittore \u00e8 stato insignito del Premio Jabuti e ha pubblicato pi\u00f9 di 50 volumi. Viene considerato uno degli esponenti della Teologia della Liberazione e l'autore del \"Nuevo Credo\" (Nuovo Credo).\nImpegno politico.\nFrei Betto, assieme al confratello Frei Tito, fu imprigionato e torturato nel 1969 dalla dittatura militare brasiliana per il suo impegno politico. Politicamente si ritiene un socialista cristiano ed \u00e8 attivo nei programmi contro la fame nel mondo; \u00e8 un forte sostenitore della politica di Fidel Castro e condivide con il castrismo la critica al capitalismo. \u00c8 stato assessore del programma \"Fome Zero\" (Fame Zero) del primo Governo Lula.\nIl 26 gennaio 2006 Frei Betto ha rivendicato la sovranit\u00e0 di Porto Rico insieme a molte figure di spicco della cultura latino americana: Gabriel Garc\u00eda M\u00e1rquez, Mario Benedetti, Ernesto Sabato, Thiago de Mello, Eduardo Galeano ed altri. Frei Betto ha collaborato con la rivista italiana e comboniana \"Nigrizia\" fino al mese di dicembre 2009. Dal 2010 ha iniziato a collaborare con la rivista \"In Dialogo\", notiziario della Rete Radi\u00e8 Resch di Quarrata. Attualmente \u00e8 la sua unica collaborazione con realt\u00e0 italiane: la stessa Rete cura e organizza le conferenze di Frei Betto in Italia. Durante la sua presenza in Italia dal 7 al 12 aprile 2014 ha incontrato anche papa Francesco.\nIl 16 luglio 2020 ha indirizzato agli amici di ogni nazione una lettera aperta, nella quale ha criticato duramente il presidente brasiliano Jair Bolsonaro per la gestione della pandemia di COVID-19 in Brasile, ritenendo che il presidente abbia rinunciato deliberatamente alla chiusura delle attivit\u00e0 economiche non essenziali e al distanziamento sociale che avrebbero contrastato il contagio, definendo \u00abun genocidio\u00bb l'effetto delle sue politiche e sollecitando una pressione dall'estero e dagli organismi internazionali per far cessare quello stato di cose."}
{"id": "1068063", "revid": "1869172", "url": "https://it.wikipedia.org/wiki?curid=1068063", "title": "Roddy Doyle", "text": "Molti dei suoi libri sono diventati film di successo, ad esempio, \"The Commitments\", diretto da Alan Parker o \"The Snapper\", di Stephen Frears. \u00c8 cresciuto a Kilbarrack, Dublino. Si \u00e8 laureato in lettere all'University College Dublin e prima di diventare scrittore a tempo pieno, nel 1993, ha fatto l'insegnante di inglese e geografia.\nNel 1993 ha vinto il Booker Prize con il romanzo \"Paddy Clarke ah ah ah!\"."}
{"id": "1068068", "revid": "198277", "url": "https://it.wikipedia.org/wiki?curid=1068068", "title": "World League di pallavolo 1991", "text": "La II World League di pallavolo maschile si svolse dal 17 maggio al 27 luglio 1991. Dopo la fase a gironi, la fase finale, a cui si qualificarono le prime due squadre classificate nei due gironi di qualificazione, si disput\u00f2 dal 26 al 27 luglio a Milano, in Italia. La vittoria finale and\u00f2 per la seconda volta all'Italia.\nPodio.\nCampione.\nItalia(Secondo titolo)\nSecondo posto.\nCuba\nTerzo posto.\nUnione Sovietica"}
{"id": "1068070", "revid": "765341", "url": "https://it.wikipedia.org/wiki?curid=1068070", "title": "Via dei Servi", "text": "Via dei Servi \u00e8 una delle principali vie di Firenze, che collega due importanti piazze: piazza del Duomo e piazza della Santissima Annunziata. Vi innestano la piazzetta San Michele Visdomini (che ne \u00e8 una sorta di micro-propaggine), via Bufalini, via de' Pucci, via del Castellaccio e via degli Alfani. Suggestiva \u00e8 la veduta da entrambi i lati, con la statua equestre di Ferdinando I de' Medici e la Cupola del Brunelleschi alle estremit\u00e0.\nStoria.\nGi\u00e0 fuori della cerchia romana di Florentia esisteva almeno dal 1120 un agglomerato di case fuori dalla postierla dove transitavano quotidianamente i sacchi della lana grezza (le \"balle\") che venivano importati e giungevano tramite la via Cassia, detto \"Borgo di Balla\", corrispondente al primo tratto di via dei Servi.\nCon la prima cerchia comunale questo \"borgo\" di case fu inglobato, e venne costruita all'altezza di via Bufalini/via de' Pucci la porta di Balla. Il prosieguo della via attuale non esisteva, e il tracciato si snodava tortuosamente sulle attuali via del Castellaccio/via dei Fibbiai e poi continuava verso Fiesole, ricalcando quello che un tempo era stato il corso del Mugnone ad alimentare i fossati delle mura, prima che venisse deviato. Fuori dalle mura era aperta campagna, infatti la zona era detta del \"Cafaggio\", che equivale a zona di pascolo (pi\u00f9 anticamente foresta, riserva di caccia).\nProprio nelle vicinanze della porta di Balla la tradizione vuole che un fanciullino, nel vedere due religiosi di ritorno dal Monte Senario, li apostrofasse \"servi di Maria\", nome che poi venne adottato dai sette giovani fiorentini poi diventati i sette santi fondatori, i quali fino ad allora si erano fatti chiamare i \"compagni di Maria Addolorata\". Il piccolo oratorio dell'Annunziata (fondato nel 1241), che era il loro ritrovo cittadino, andava costituendosi in progetto come una grande basilica, per cui nel 1255/1256 si decise di tracciare una via pi\u00f9 ampia e rettilinea tra Duomo e questo nuovo polo religioso, che potesse essere comodamente percorsa da pellegrini, religiosi in processione e, pi\u00f9 in generale, da tutto il traffico diretto alle colline fiesolane e oltre.\nNel 1284 tutta la zona fu inclusa nell'ultima cerchia muraria, ricevendo un notevole sviluppo edilizio, coronato nei grandi progetti di edilizia privata tra Quattro e Seicento. Pi\u00f9 che mai l'arte laniera caratterizz\u00f2 questa zona di Firenze, con la presenza dei tiratoi dell'Arte della Lana: il tiratoio della Pergola, quello del Gallo, quello dell'Aquila e quello della Colonna, tra i maggiori. \nBen note erano inoltre lungo la strada le botteghe dei ceraioli, che producevano candele di cera e di sego (necessarie si paer l'illuminazione domestica che per le pratiche religiose), ma anche immagini ed ex-voto in cera per i quali era famosa Firenze, e che popolavano ad esempio il vicino chiostrino dei Voti. \nLungo la strada esistevano due architetture religiose: la prima, ancora esistente, \u00e8 la \"nuova\" chiesa di San Michelino Visdomini, ricostruita dal 1364 dopo che il vecchio oratorio era stato demolito per far spazio all'abside della cattedrale, e tecnicamente affacciata sulla piccola \"piazza di San Michele Visdomini\" o \"piazzetta dei Visdomini\"; la seconda \u00e8 l'oratorio della Concezione, cinquecentesco, soppresso nel 1780 e ridotto ad uso di abitazione.\nIl primo tratto della strada si chiamava anticamente via de' Tedaldi, dal nome degli antichi proprietari di case nella zona, che erano state in larga parte abbattute per far posto all'abside del duomo. Il successivo, fino a via Alfani, via dei Melognani, dal nome di un'altra famiglia, e solo l'ultimo tratto, che sbuca in piazza della Santissima Annunziata, era chiamato via de' Servi, nome che fin\u00ec poi per essere intitolato all'intero rettifilo.\nDurante gli anni di Firenze Capitale, in questa via aveva sede l\u2019Ambasciata Britannica in Italia, come riportato da una guida dell\u2019epoca (1867).\nNegli anni trenta a palazzo Niccolini ebbe sede la Federazione fascista: via dei Servi venne allora soprannominata la \"via dei Padroni\".\nDescrizione.\nEdifici.\nIn via dei Servi sono presenti il consolato del Belgio, il consolato della Danimarca e il consolato della Spagna.\nLapidi.\nSulla chiesa di San Michele Visdomini si trova una memoria della sepoltura del pittore Filippino Lippi, che aveva abitato non distante, in via Alfani:\nSu palazzo Pasqui, all'8, sopra al negozio col numero civico 32r, un ricordo del pittore Empoli:\nPoco pi\u00f9 avanti, sullo stesso palazzo, sopra la vetrina al 44 rosso, un'altra lapide, legata allo scultore Benedetto da Maiano:\nAl 17 il ricordo di un altro artista, Masaccio, su una lapide accompagnata da un rilievo in un medaglione, che riprende il presunto autoritratto del pittore nel \"San Pietro in cattedra\" della Cappella Brancacci con sul bordo inciso \"Omaggio a Masaccio 1401 * 2001:\"\nAl 28 la lapide per Alessandro Manetti:\nAl numero 32 una targa ricorda Enrico Poggi, senatore del Regno d'Italia:\nAl 42 \u00e8 stata apposta nel 2016 una lapide allo scrittore Bruno Cicognani, gi\u00e0 ricordato anche in via Laura 56:\nTabernacoli.\nAll'angolo con piazza Duomo, sulla casa Ghiberti, si trova una nicchia che contiene un'immagine otto-novecentesca della \"Madonna del Buonconsiglio\", opera in ceramica bianca smaltata a fondo blu della Manifattura Ginori, come se ne trovano su altri edifici cittadini.\nAl 30 un'altra semplice cornice in pietra serena, che contiene un'annunciazione incisa sul marmo riferibile al 1876: in realt\u00e0, pi\u00f9 che di un'immagine devozionale, si tratta di un'insegna per la farmacia della Santissima Annunziata."}
{"id": "1068071", "revid": "117369806", "url": "https://it.wikipedia.org/wiki?curid=1068071", "title": "Monumento a Corrado Alvaro", "text": "Il monumento a Corrado Alvaro sorge in piazza Indipendenza a Reggio Calabria, nei pressi del Museo nazionale della Magna Grecia.\nIl monumento, opera dello scultore Alessandro Monteleone, fu realizzato nel 1965. L'opera fu donata dal Lions Club Reggio Calabria Host alla citt\u00e0 ed \u00e8 costituito da tre distinti blocchi a forma di cubo, in marmo travertino, sulle cui facciate sono scolpiti personaggi, pensieri e frasi dalle opere, con il busto dello scrittore stesso; riconoscimento della citt\u00e0 e della provincia di Reggio a Corrado Alvaro, che diede vanto alla cultura italiana. "}
{"id": "1068075", "revid": "287204", "url": "https://it.wikipedia.org/wiki?curid=1068075", "title": "Irreversible", "text": ""}
{"id": "1068077", "revid": "2051852", "url": "https://it.wikipedia.org/wiki?curid=1068077", "title": "Peter Manko\u010d", "text": "Specializzato nei misti, ha partecipato alle Olimpiadi di Sydney 2000 e Atene 2004, gareggiando nelle staffette. Ha vinto nove titoli consecutivi nei 100\u00a0m misti agli Europei di nuoto in vasca corta."}
{"id": "1068090", "revid": "36426", "url": "https://it.wikipedia.org/wiki?curid=1068090", "title": "Radio Citt\u00e0 Futura", "text": "Radio Citt\u00e0 Futura \u00e8 un'emittente radiofonica fondata a Roma nel 1975.\nTrasmette 24 ore a Roma e provincia sulla frequenza Fm 97.7 con una programmazione orientata all'informazione locale, nazionale ed internazionale. Momenti della sua programmazione sono riproposti in etere da diverse emittenti radiofoniche di altre regioni italiane. Sul suo sito web \u00e8 presente lo streaming audio/video.\nNata come Radio di movimento facente capo alle formazioni del Partito di Unit\u00e0 Proletaria e di Avanguardia operaia \u00e8 oggi vicina al Partito Democratico, \"Radio Citt\u00e0 Futura\", ai sensi dell'art. 4 della legge n. 250 del 7 agosto 1990, \u00e8 organo del movimento politico \"Roma Idee\". Nel 2008 ha percepito dal Dipartimento per l'Informazione e l'Editoria della Presidenza del Consiglio dei ministri un contributo di 2.113.139,80 euro (2,2 milioni nel 2007, 1,81 milioni nel 2006, 1,71 milioni nel 2005). Assieme a Radio Padania, Radio Radicale, Ecoradio, Veneto Uno, Radio Galileo e Radio Onda Verde, RCF \u00e8 una delle sette radio italiane che fanno direttamente riferimento a un partito o a un movimento politico. Secondo un articolo apparso sul Corriere della Sera in sei anni Radio Citt\u00e0 Futura avrebbe incassato dallo Stato oltre 10 milioni di euro\nStoria della radio.\nNacque in fase sperimentale nel 1975 durante la prima ondata delle \"radio libere\", ma inizi\u00f2 le trasmissioni regolari il 15 marzo 1976 dalla sede di via Buonarroti n.47, vicino a Piazza Vittorio Emanuele, con una programmazione giornaliera di 16 ore; ai microfoni al tempo si alternavano Ernesto Bassignano, Marcello Berengo Gardin e Sergio Spada.\nL'idea di Radio Citt\u00e0 futura nacque da quattro persone: Adriano Mordenti, Mimmo Frassineti, Carlo di Renzo e Paolo Melara, che in diversi incontri arrivarono a delinearne le caratteristiche essenziali, come il nome, che fu mutuato dal maggio francese, la sigla \"Take Five\" per i notiziari e ne abbozzarono il primo palinsesto. La creazione di questa radio della sinistra fu proposta in un primo tempo al Pci, dove trov\u00f2 alcuni consensi ma, poi, qualcuno decise che non era politicamente praticabile. Quindi, Paolo Melara propose di sentire Giulio Savelli, allora editore della sinistra. Questi fece sua l'idea e, insieme a Renzo Rossellini, mise i primi soldi necessari. Parteciparono in seguito al lancio della nuova radio il Partito di Unit\u00e0 Proletaria (PdUP) e Avanguardia Operaia, mentre Sandro Provvisionato si occupava della direzione; ben presto (gennaio 1977), Savelli usc\u00ec dal progetto editoriale, seguito pochi mesi dopo dai redattori del PdUP, per dissensi di natura ideologica mentre i quattro ideatori e fondatori della radio erano stati quasi subito estromessi dal progetto.\n\"Radio Citt\u00e0 Futura\", alla stregua di Radio Alice a Bologna, si contraddistinse per le dirette radio di tutti i cortei e le manifestazioni del Movimento del '77 a Roma, raggiungendo picchi di ascolto impressionanti.\nIl 12 novembre 1977 l'emittente venne chiusa per \"motivi di ordine pubblico\" assieme a Radio Onda Rossa. Il provvedimento, per\u00f2, fu presto ritirato.\n\"Radio Citt\u00e0 Futura\" fu coinvolta nelle indagini sul caso Moro per una presunta rivelazione anticipata dell'agguato di via Fani: infatti, mentre secondo le ricostruzioni investigative, il rapimento dell'allora presidente della Democrazia Cristiana fu effettuato dalle Brigate Rosse alle ore 9:00, alcune testimonianze asseriscono che circa mezz'ora prima, dai microfoni dell'emittente, sarebbe stata data notizia dell'accaduto; annunciatore dell'evento lo stesso fondatore Renzo Rossellini. Alla fine degli anni ottanta, in un'intervista per il programma di Raiuno \"La notte della Repubblica\", quest'ultimo dichiar\u00f2 che il suo coinvolgimento nelle indagini sulle note vicende era stato determinato da un fraintendimento di fondo, sorto dalla testimonianza di una domestica dell'allora senatore Vittorio Cervone (DC). Secondo tale ricostruzione, la donna infatti aveva inizialmente dichiarato al suo datore di lavoro, di aver appreso del rapimento dello statista democristiano, ancor prima che avvenisse realmente, ascoltando la radio; secondo Rossellini in realt\u00e0 si trattava molto probabilmente solo della divulgazione da parte sua di un'analisi politica, che ipotizzasse un'assai prevedibile azione brigatista, come reazione all'imminente insediamento del nuovo governo: nelle ore successive, sull'onda emotiva suscitata dal tragico evento, la domestica avrebbe potuto erroneamente associare tale ipotetica previsione al rapimento del fautore del Compromesso storico. Inoltre in tale occasione, l'ex fondatore di \"Radio Citt\u00e0 Futura\" aggiunse che, come risult\u00f2 successivamente in sede processuale, nel periodo del sequestro Moro, il Ministero dell'Interno non aveva cessato di registrare quotidianamente le trasmissioni di numerose emittenti del Movimento, tra le quali ovviamente la sua; per\u00f2 al momento della presentazione in tribunale delle bobine incise il 16 marzo 1978, inspiegabilmente queste ultime risultavano monche, a partire da circa i dieci minuti precedenti la strage di via Fani.\nIl 9 gennaio 1979 un commando dei NAR guidato da Giusva Fioravanti irruppe negli studi della radio durante la registrazione della trasmissione femminista \"Radio Donna\", dando fuoco ai locali e sparando alle conduttrici. Cinque di esse furono gravemente ferite.\nLa radio oggi.\nRadio Citt\u00e0 Futura ha trasmesso a Roma e nel Lazio sui 97,7 mhz. Dal 19 aprile 2019 sono terminate le trasmissioni sulla banda FM. \u00c8 ascoltabile in streaming audio sul sito www.radiocittafutura.it/stream.html\nSede.\nDalla sede storica di piazza Vittorio, nel 2001 la radio si trasferisce nei prestigiosi studi di piazza Del Ges\u00f9 46 a Roma. Nell'ottobre del 2015 si trasferisce in via Angelo Bargoni 78, sempre a Roma. \u00c8 presente su Facebook, su YouTube e su Twitter, con pagine ufficiali.\nMusica.\nI programmi di Radio Citt\u00e0 Futura sono:\n\"Il Ciclista\", con Alex Righi, dal lunedi al venerd\u00ec dalle 10 a mezzogiorno ed in replica la sera dalle 18\n\"Le Strade Di Roma\", con Marco Moretti e Giada Valdannini, dal lunedi al venerd\u00ec dalle 9,30 alle 12\n\"Primo Spettacolo\", con Fabio Luzietti, Federica Manzitti e Miriam Mauti, dal luned\u00ec al venerd\u00ec dalle 16 alle 18,30\n\"I Ragazzi Stanno Bene\" (Classic Rock 60/70/80), con Gianpaolo Castaldo, il sabato dalle 12,30 alle 14,00 e la domenica dalle 15,30 alle 17.\n\"Round Midnight\", tutte le sere dopo la mezzanotte.\n\"Bufalo Bill\", con Jonathan Giustini, il sabato alle 14 la domenica alle 20\n\"Mind The Gap\", con Michele Luches, la domenica alle 13,30\n\"Afric-kan\", con Sekou Djabate, la domenica alle 20,30\n\"Il Decamerino Radio Show\", il sabato e la domenica dalle 12 alle 12,30\n\"Pensando Roma\", con Paolo Masini, il venerd\u00ec alle 9,00\n\"Alta Fedelt\u00e0\", con Fabio Luzietti, il sabato alle 18,30\n\"Carta Vetrata\", con Alberto Gaffi e Flaminia Naro, il sabato alle 16,30 e la domenica alle 10,30\n\"Mojo Station\", la domenica alle 21.30, con Gianluca Diana e Pietropaolo Moroncelli\n\"Pijipedia\", il sabato e la domenica alle 9,30, con Piji Siciliani\n\"IndieLand - Il Parcogiochi Dell'Indipendenza\", tutti i venerd\u00ec a mezzogiorno. \u00c8 un format radiofonico realizzato e condotto da Simone Mercurio. Un viaggio di 60 minuti intorno alla cosiddetta musica indie, indipendente che propone ogni puntata il live acustico di artisti emergenti della scena italiana e internazionale, musicisti intervistati dal conduttore con differenti giornalisti/addetti ai lavori del mondo della musica di volta in volta ospiti del programma. Sito del programma: www.indielandradio.com"}
{"id": "1068092", "revid": "599013", "url": "https://it.wikipedia.org/wiki?curid=1068092", "title": "Manouche", "text": "Con il termine manouche si pu\u00f2 indicare:"}
{"id": "1068099", "revid": "277947", "url": "https://it.wikipedia.org/wiki?curid=1068099", "title": "Santuario di Montesenario", "text": "Il santuario di Monte Senario \u00e8 uno dei pi\u00f9 importanti santuari della Toscana e si trova sulla collina omonima a nord della citt\u00e0 di Firenze, nel comune di Vaglia. Nel dicembre 1917 papa Benedetto XV lo elev\u00f2 al rango di basilica minore.\nStoria.\nIl convento fu eretto nel 1234 da sette nobili fiorentini, fondatori dell'ordine dei Servi di Maria, e perci\u00f2 detti \"i Sette santi fondatori\"; fu ampliato nel XV secolo, e di nuovo nel 1594 dal granduca Ferdinando I, per essere poi in parte modificato nel XVIII e nel XIX secolo.\nIl complesso.\nVi si giunge da un viale fittamente alberato, al termine del quale sono poste le due statue di \"San Bonfiglio Monaldi\" e di \"San Filippo Benizi\", di Pompilio Ticciati (1754), che introducono al piazzale antistante al complesso: a sinistra, il grande Ospizio (1603), a fianco del quale una scalinata sale in una piazzetta.\nAlla destra della chiesa \u00e8 l'ingresso al Convento, fino all'Ottocento aperto a pianterreno da un porticato di cui rimangono visibili le colonne e gli archi, inglobati nel muro di facciata, la torretta-orologio \u00e8 del 1834.\nDopo un primo ambiente (sulla porta a destra, lunetta con i \"Pellegrini di Emmaus\" di Giovanni da San Giovanni, si passa in un atrio ornato da medaglioni affrescati in parte da Antonio Nicola Pillori (1750 circa). A lui e a Stefano Fabbrini si devono anche le lunette del chiostrino quattrocentesco (tamponato) adiacente alla chiesa, parte del nucleo pi\u00f9 antico del convento.\nNel refettorio, \"Cenacolo\" di Matteo Rosselli (1634) e due tele di Francesco Curradi con \"Cristo in preghiera\" e \"Annunciazione\". Intorno al convento corre una terrazza panoramica; il pavimento, a lastroni di pietra, copre una grandiosa cisterna per l'acqua piovana voluta dai Medici (1697-1722).\nLa chiesa.\nA sinistra si affaccia la chiesa dell'Addolorata, dedicata anche a San Filippo Benizi, edificata nel 1412 dai della Stufa sul preesistente oratorio; completamente ristrutturata nel 1717, probabilmente sotto la direzione di Giovan Battista Foggini, con aggiunte e modificazioni successive; preceduta da un portico, \u00e8 fiancheggiata dal campanile eretto nel 1648 e rinnovato alla fine del secolo XVIII.\nL'interno, a una navata con cappelle laterali, presenta una ricca decorazione barocca in stucco dovuta a Giovan Martino Portogalli (1717), realizzata sulla volta a botte a incorniciare un affresco di Antonio Domenico Gabbiani con la \"Vergine che porge l'abito dei Servi ai sette Fondatori\". A destra della porta di ingresso, monumento sepolcrale di Sigismondo della Stufa, dell'inizio del XVI secolo; nell'abside, Crocifisso ligneo del XVIII secolo, circondato da un gruppo di figure in stucco del Portogalli; ai lati, due tele di Tommaso Redi con \"Storie di Filippo Benizi\".\nNel coro retrostante, \"Maria assunta in cielo\" di Giuseppe Bezzuoli (1849 circa), e sulla parte destra, affresco di Pietro Annigoni con i Sette Fondatori che salgono il Monte Senario. Alla destra del coro si apre la porta d'ingresso alla \"cappella dell'Apparizione\", la parte pi\u00f9 antica del convento, dove nel 1240 la Vergine sarebbe apparsa ai fondatori dei Serviti e dove San Filippo Benizi celebr\u00f2 la sua prima messa; completamente restaurata nel 1983, se ne \u00e8 cancellata la decorazione settecentesca, presente soltanto nella tipologia dell'altare (1723), sopra il quale \u00e8 ospitata una \"Piet\u00e0\" in terracotta di Giovannangelo Lottini, sacerdote servita (inizi del secolo XVII).\nSulla sinistra del coro, la \"cappella del Santissimo Sacramento\", edificata nel 1726 per legato di Domenico dell'Antella su disegno di Giovan Battista Foggini, decorata da stucchi del Portogalli e da tele dedicate a \"Storie della vita del beato Manetto\", eseguite da artisti fiorentini del primo Settecento.\nAncora a sinistra si passa nella Sagrestia, decorata e arredata nel secolo XVIII, con notevoli dipinti alle pareti; inserito nel coronamento di un armadio, il \"Salvatore\" di Matteo Rosselli, una \"testa di San Pietro Crisologo\" di Pietro Benvenuti, \"San Giovanni Battista decollato\" di Cesare Mussini (1851), due tele a monocromo attribuite a Matteo Rosselli, due grandi paesaggi di Antonio Morghen (1846).\nSi esce dalla sagrestia dalla porta a sinistra (sopra la quale, tavola del Maestro di San Jacopo a Mucciana con la \"Madonna, il Bambino e quattro santi\")e si passa nella \"cappella dei Santi Fondatori\", costruzione moderna (1933) in stile neogotico, decorata da Giuseppe Cassioli. Rientrando in chiesa, a destra \"Cristo con i simboli della Passione \"di artista fiorentino della met\u00e0 del XVII secolo, e a sinistra la \"Madonna con i sette santi\" di Antonio Pillori.\nCuriosit\u00e0.\nIl numero civico del Santuario \u00e8 stato cambiato dal n. 1 al n. 3474.\nLa croce monumentale.\nUsciti dalla chiesa, dopo aver percorso circa trecento metri, si giunge alla Croce di ferro che fu illuminata \"per radio comando\" da Pio XI il 1\u00ba aprile 1933, all'inizio del Giubileo straordinario, concesso nel diciannovesimo centenario della Redenzione. La croce originale fu costruita dai fratelli Pieri Artigiani Fiorentini. Degli stessi Artigiani Due cancellate in ferro battuto all'interno della Chiesa.\nGrotte.\nLe grotte di Montesenario sono tre:\nNei pressi delle grotte si trova anche un altro Romitorio, edificato nel 1606 a spese di Filippo Salviati e dedicato a san Filippo. Nell'orto di questo romitorio c'\u00e8 ancora la propaggine di una vite ritenuta miracolosa, che produsse tralci nel cuore dell'inverno.\nDistilleria.\nI frati Servi di Maria di Monte Senario producono alcuni liquori nella distilleria del convento, erede dell'antica farmacia attiva per secoli a beneficio della popolazione locale e dei pellegrini. In particolare dal 1865 producono un liquore con estratti di Abete bianco (Abies alba), chiamato \"Gemma d'Abeto\" e ideato da fra Agostino Martini da Sant'Agata di Mugello, speziale del convento. Altri liquori prodotti nella distilleria sono: l'Amaro Borghini, ideato dallo speziale fra Stanislao Borghini nel 1870, l'Elisir di China e l'Alchermes, ideati dallo speziale fra Pietro Berni nel 1889."}
{"id": "1068104", "revid": "287204", "url": "https://it.wikipedia.org/wiki?curid=1068104", "title": "Michele Scarica", "text": "Carriera.\nVanta due partecipazioni agli europei giovanili del 1999 a Mosca e del 2000 a Dunkerque; in quest'ultima ha vinto anche la medaglia d'argento nei 50\u00a0m stile libero. Nel 2001 \u00e8 stato convocato per i Giochi del Mediterraneo di Tunisi, dove \u00e8 entrato in finale nei 100\u00a0m e soprattutto ha vinto l'oro nella staffetta 4\u00d7100\u00a0m stile libero con Mauro Gallo, Matteo Pelliciari e Simone Cercato.\nNell'agosto 2002 agli europei in vasca lunga di Berlino \u00e8 stato finalista nei 50\u00a0m ed \u00e8 arrivato terzo con la staffetta 4\u00d7100\u00a0m, risultato ottenuto con Lorenzo Vismara, Christian Galenda e Cercato. Sempre in Germania, agli europei in vasca da 25 metri di dicembre a Riesa, vince la sua seconda medaglia europea: argento nella 4\u00d750\u00a0m in compagnia di Vismara, Galenda, e Domenico Fioravanti. L'anno dopo la staffetta \u00e8 arrivata sesta in finale ai campionati mondiali di Barcellona, questa volta con Vismara, Galenda e Filippo Magnini. Ha avuto meno successo agli europei in corta di dicembre a Dublino, dove non \u00e8 entrato in nessuna finale.\nHa vinto ancora l'oro in staffetta agli europei di Madrid del 2004, anche se ha nuotato solo in batteria, ed \u00e8 arrivata quindi la convocazione per i Giochi di Atene, dove la 4\u00d7100\u00a0m di Vismara, Magnini, Scarica e Galenda \u00e8 arrivata quarta in finale, a pari merito con la Russia. Ha nuotato in batteria anche nella 4\u00d750\u00a0m degli europei in vasca da 25 metri di Vienna, ma la squadra \u00e8 stata squalificata in finale dopo essere arrivata prima. Nel 2005 ha partecipato ancora ai mondiali di Montr\u00e9al e ai Giochi del mediterraneo di Almer\u00eda.\nHa dato il suo addio al nuoto (in sordina) nel maggio del 2007.\nScheda Tecnica.\nPrimati italiani detenuti\nvasca 25 m: 4\u00d750\u00a0m st.libero 1'26\"63 2002\nPersonali vasca 25 m\n50\u00a0m st.libero 21\"86 2004\n100\u00a0m st.libero 48\"92 2005\nPalmar\u00e8s.\nCampionati italiani.\n3 titoli individuali e 5 in staffette, cos\u00ec ripartiti:\n\"nd = non disputata\"\nAltri risultati.\nGiovent\u00f9 mondiale 1998:\nCuriosit\u00e0.\nAi tempi della nazionale e degli allenamenti a Verona al circolo federale era fidanzato con Chiara Boggiatto sorella del pi\u00f9 noto Alessio.\nNel periodo 1\u00ba gennaio 2003 - 14 maggio 2003, Michele era al 20\u00ba posto nel ranking mondiale FINA (top 20) in vasca da 50 metri.\nDetiene tuttora, col tempo di 24\"44, il record italiano dei 50 stile libero per ragazzi di 14 anni, stabilito nel 1996."}
{"id": "1068105", "revid": "36426", "url": "https://it.wikipedia.org/wiki?curid=1068105", "title": "Monte Senario", "text": ""}
{"id": "1068115", "revid": "36426", "url": "https://it.wikipedia.org/wiki?curid=1068115", "title": "Santuario di Monte Senario", "text": ""}
{"id": "1068128", "revid": "8160742", "url": "https://it.wikipedia.org/wiki?curid=1068128", "title": "Liceo Henri-IV", "text": ""}
{"id": "1068136", "revid": "27723", "url": "https://it.wikipedia.org/wiki?curid=1068136", "title": "S/2004 S 8", "text": ""}
{"id": "1068143", "revid": "111433", "url": "https://it.wikipedia.org/wiki?curid=1068143", "title": "Fornj\u00f3tr", "text": "Fornj\u00f3tr \u00e8 un personaggio della mitologia norrena. Descritto come un gigante, e associato alle tempeste, fu padre di \u00c6gir, K\u00e1ri e Logi. Il significato del nome non \u00e8 chiaro, potrebbe derivare da \"forn\" \"vecchio\" e \"j\u00f3tr\" gigante, o potrebbe essere \"for\" \"antico\" e \"nj\u00f3tr\" \"distruttore\". Fornj\u00f3tr \u00e8 anche, secondo una particolare genealogia, il pi\u00f9 antico antenato conosciuto di Guglielmo I d'Inghilterra e antenato di molte famiglie nobili europee e islandesi."}
{"id": "1068145", "revid": "90900", "url": "https://it.wikipedia.org/wiki?curid=1068145", "title": "S/2006 S 5", "text": ""}
{"id": "1068156", "revid": "1745361", "url": "https://it.wikipedia.org/wiki?curid=1068156", "title": "Esione", "text": "Esione () \u00e8 un personaggio della mitologia greca. Fu una principessa di Troia.\nGenealogia.\nFiglia di Laomedonte e di Strimo o Placia (figlia di Otreo) o Leucippe, ebbe da Telamone il figlio Teucro e in seguito partor\u00ec Trambelo.\nMitologia.\nFu una principessa troiana, figlia di un uomo crudele e irrispettoso degli dei. Laomedonte offese infatti gli dei Apollo e Poseidone che avevano innalzato le mura di Troia, rifiutando di versare il compenso pattuito e fu punito in modo tale che un mostro marino devastasse i raccolti del suo regno rovesciando acqua marina nei campi e divorasse gli abitanti.\nLaomedonte consult\u00f2 l'oracolo di Zeus Ammone e seppe che il suo regno avrebbe ritrovato la pace se avesse offerto la propria figlia Esione in pasto alla bestia ma si rifiut\u00f2 di ascoltare il consiglio e pretese che fossero i nobili troiani a sacrificare per primi le loro figlie ed essi consultando a loro volta l'oracolo di Apollo videro che era irato non meno di Poseidone e che s'astenne dall'emettere responsi.\nLaomedonte cerc\u00f2 allora di appropriarsi delle tre figlie di un certo Fenodamante e lo istig\u00f2 a esporle sulla spiaggia ma questi sbott\u00f2 sollevando i presenti all'assemblea contro Laomedonte e url\u00f2 che il re era l'unico responsabile delle loro disgrazie e che quindi dovesse sacrificare Esione esponendola al mostro.\nLa discussione si risolse con un sorteggio e la sfortunata fu la stessa Esione che fu cos\u00ec incatenata in lacrime a una roccia completamente nuda e adornata solo da gioielli e qui fu scorta da Eracle in cammino dopo essersi battuto con le Amazzoni.\nL'eroe la liber\u00f2 dai ceppi e si rec\u00f2 in citt\u00e0 per offrirsi di stroncare il mostro marino in cambio di una coppia di bellissimi cavalli, dono di Zeus a Laomedonte per risarcirlo del ratto di Ganimede.\nIl re premi\u00f2 poi l'eroe dandogli in sposa la stessa Esione, ma lo invit\u00f2 ad andarsene lasciando sia la fanciulla sia i cavalli in citt\u00e0.\nEracle torn\u00f2 a Troia anni dopo radunando un imponente esercito ed espugnandola, uccidendo Laomedonte e i suoi figli maschi, eccetto Podarce e poi concesse a Telamone (un suo compagno nella spedizione), di prendere in sposa Esione e a essa permise di riscattare uno dei prigionieri, cos\u00ec lei scelse il fratellino Podarce e lo riscatt\u00f2 con il velo dorato con cui era coperta. Da allora egli prese il nome di Priamo, che significa \u00abriscattato\u00bb.\nEsione segu\u00ec il suo nuovo compagno, Telamone, sull'isola di Salamina dove gli diede il figlio Teucro.\nNuovamente incinta lasci\u00f2 il marito recandosi in Asia Minore e raggiungendo a nuoto Mileto, dove fu trovata in un bosco dal re Arione e partor\u00ec Trambelo, bambino che il re allev\u00f2 come se fosse proprio.\nSpesso la madre di Trambelo \u00e8 Teanira, una prigioniera troiana.\n\"Aesiona\" \u00e8 anche il titolo di una cothurnata di Nevio, la cui trama era appunto la storia di Esione salvata da Telamone. La trama assomiglia molto a quella dell'Andromeda, tragedia scritta da Livio Andronico."}
{"id": "1068159", "revid": "8161103", "url": "https://it.wikipedia.org/wiki?curid=1068159", "title": "Steve Powder", "text": ""}
{"id": "1068161", "revid": "120367463", "url": "https://it.wikipedia.org/wiki?curid=1068161", "title": "Irem", "text": "La \u00e8 una software house giapponese produttrice di videogiochi arcade e per console, fondata ad Hakusan nel 1974. \u00c8 nota per titoli come \"Moon Patrol\" (1982), \"Kung-Fu Master\" (1984) e \"R-Type\" (1987). In Giappone \u00e8 diventata popolare per \"Photoboy\" (PC Engine) e \"In the Hunt\" (arcade e Sega Saturn).\nStoria.\nLa Irem fu fondata nel 1974 sotto il nome di \"IPM\" con l'obiettivo di fabbricare e distribuire hardware per arcade.\nLa neonata IPM inizi\u00f2 a produrre arcade nel 1978. Nel 1979 mise in commercio \"IPM Invader\", da molti soprannominato \"lo Space Invaders dei poveri\". Lo stesso anno modific\u00f2 il proprio nome in \"Irem Corporation\". Originariamente l'acronimo Irem stava per \"International Rental Electronics Machines\" che negli anni ottanta fu modificato in \"Innovations in Recreational Electronic Media\".\nGli anni novanta videro la crisi dell'azienda nipponica, malgrado l'uscita di buoni titoli come \"Gunforce\" (1991) e \"Hammerin' Harry\" (1990). Il declino port\u00f2 nel 1994 alla perdita della divisione che si occupava dei cabinet, da cui nacque la societ\u00e0 indipendente Apies. Alla Irem restava il settore videogiochi. Nel 1997 la Eizo fond\u00f2 la \"Irem Software Engineering, Inc.\" che avrebbe quindi acquisito la vecchia Irem e, nel 98, anche la Apies.\nOggi la nuova Irem si occupa esclusivamente dello sviluppo di videogiochi per PlayStation 2, PlayStation 3, PlayStation Portable.\nPlayStation Home.\nLa Irem ha esordito su PlayStation Home il 26 febbraio 2009, pubblicando lo spazio \"Piazza Irem\" (\"Irem Square\" in inglese), solo per il Giappone. Successivamente lo spazio \u00e8 stato messo in commercio in Asia il 23 luglio dello stesso anno, il 14 gennaio 2010 in America e il 3 giugno sempre del 2010 in Europa.\nSuccessivamente sono stati resi disponibili altri spazi che sono:"}
{"id": "1068164", "revid": "8161156", "url": "https://it.wikipedia.org/wiki?curid=1068164", "title": "Lance Henricksen", "text": ""}
{"id": "1068165", "revid": "8161207", "url": "https://it.wikipedia.org/wiki?curid=1068165", "title": "Piranha paura", "text": ""}
