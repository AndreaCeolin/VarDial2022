{"id": "1126677", "revid": "1516566", "url": "https://it.wikipedia.org/wiki?curid=1126677", "title": "Ury\u016b Ishida", "text": " \u00e8 uno dei personaggi principali del manga \"Bleach\", scritto ed illustrato da Tite Kubo. \u00c8 un compagno di classe del protagonista Ichigo Kurosaki e un Quincy, l'esponente di un clan di umani con poteri particolari che sono stati sterminati in passato dagli Shinigami. Volendo dimostrare il valore dei Quincy, Ury\u016b sfida Ichigo a chi uccide pi\u00f9 Hollow; tuttavia, quando vengono assaliti da orde di Hollow, i due iniziano a collaborare e si avvicinano progressivamente l'uno all'altro, fino a diventare amici. Da allora, Ury\u016b diventa un fedele alleato di Ichigo, accompagnandolo durante tutto il corso della storia. Oltre al manga, Ury\u016b compare anche in altri media legati alla serie, tra cui l'anime televisivo, due film animati, il musical e i videogiochi.\nIl personaggio di Ury\u016b venne apprezzato dal pubblico e dalla critica, piazzandosi nella top ten in tutti i sondaggi di popolarit\u00e0 della rivista \"Weekly Sh\u014dnen Jump\" come uno dei personaggi pi\u00f9 amati della serie. Nell'adattamento anime di \"Bleach\" Ury\u016b \u00e8 doppiato da Noriaki Sugiyama, mentre nell'edizione italiana di \"\" \u00e8 doppiato da Daniele Demma e nella serie anime sar\u00e0 doppiato da Ruggero Andreozzi.\nCreazione e sviluppo.\nCome il resto dei Quincy, Ury\u016b fu creato da Tite Kubo come rivale degli Shinigami. Per questo molte sue caratteristiche sono in netta contrapposizione con gli Dei della Morte, ad esempio l'uniforme bianca rispetto al kimono nero degli Sihingami o l'uso dell'arco e delle frecce in contrasto con le spade.\nIl suo nome \u00e8 composto dai caratteri significanti pioggia (\u96e8) e drago (\u7adc).\nStoria.\nDa bambino, Ury\u016b amava allenarsi con suo nonno Soken. Suo padre, Ry\u016bken Ishida, odiava il fatto che Ury\u016b aiutasse i morti, dicendo che era un'attivit\u00e0 con cui non si guadagnassero soldi. Soken capiva le ragioni di Ry\u016bken in quanto egli aveva una famiglia da mantenere. Il vecchietto disse quindi ad Ury\u016b che anche lui avrebbe capito un giorno le motivazioni di suo padre. Quando Ury\u016b era ancora in giovane et\u00e0, il nonno fu ucciso dagli Hollow proprio davanti a lui, che non fu in grado di far nulla per proteggerlo. Questa \u00e8 la ragione per cui odia gli shinigami, che non vennero a salvare Soken in tempo. Nel corso della serie si scoprir\u00e0 che dietro a questo ritardo c'era l'attuale capitano della 12\u00aa divisione Mayuri Kurotsuchi: egli voleva infatti l'anima di Soken da collezionare per i suoi studi.\nDalla sua prima apparizione \u00e8 uno studente nella classe di Ichigo Kurosaki, che non lo riconosce dal nome. Poco pi\u00f9 di un mese dopo che Ichigo \u00e8 divenuto uno Shinigami Delegato, Rukia Kuchiki riceve sul cellulare l'informazione di un hollow nelle vicinanze. Andando insieme a Ichigo a controllare non riescono a trovarlo, tanto che Rukia pensa che il suo apparecchio sia rotto. In realt\u00e0, Ury\u016b aveva eliminato tutti gli hollow appena comparsi. In seguito si presenta ad Ichigo, informandolo dell'odio che nutre verso gli shinigami. Ichigo segue Ury\u016b il giorno dopo e viene provocato in un duello su chi uccide pi\u00f9 hollow. Usando un'esca particolare Ury\u016b fa apparire molti mostri nella citt\u00e0 di Karakura. Tuttavia l'esca \u00e8 molto pi\u00f9 grande di quando si aspettava, cos\u00ec che vengono attirati talmente tanti hollow che Ishida non pu\u00f2 sconfiggerli da solo e quindi lui e Ichigo sono costretti a fidarsi uno dell'altro e combattere insieme.\nQuando Rukia viene affrontata da Renji Abarai e Byakuya Kuchiki, venuti sulla Terra per arrestarla, Ury\u016b prova a salvarla, dando per la sua presenza in quel luogo anche le scuse pi\u00f9 assurde. Ury\u016b viene facilmente sconfitto da Renji (da notare che la sfida non la si vede n\u00e9 nel manga n\u00e9 nell'anime) e Rukia viene catturata dopo che Ichigo, anch'egli accorso, viene seriamente ferito.\nDopo essere stato guarito da Kisuke Urahara, Ury\u016b ammette che Ichigo \u00e8 l'unico abbastanza forte da poter salvare Rukia. Ury\u016b quindi si allena duramente usando un guanto sanrei, che aumenta velocemente la sua abilit\u00e0 di formare e lanciare frecce spirituali. Dopo una settimana, Ishida insieme ad Orihime Inoue, Yasutora Sado, Yoruichi Shih\u014din, e Ichigo Kurosaki partono per la Soul Society. Nell'entrare nel Seireitei, il gruppo si separa e Ishida finisce con Orihime. I due decidono di camminare sui tetti in modo da non essere visti ma vengono attaccati da Jir\u00f2bo Ikkanzaka della 7\u00aa divisione. Quest'ultimo sfida Ury\u016b per il titolo di \"Kamaitachi\", che \u00e8 dato al migliore utilizzatore di armi da lancio. Ishida facilmente lo sconfigge, ma Jir\u00f2bo decide che almeno pu\u00f2 sconfiggere Orihime. Ishida la salva e scocca due frecce attraverso i 2 punti da cui Jir\u00f2bo fa scorrere il suo potere spirituale attraverso il corpo, privandolo delle sue capacit\u00e0 e impedendogli di continuare la sua vita da shinigami.\nIshida e Orihime si imbattono poi in due shinigami della 12\u00aa divisione, ai quali rubano le divise in modo da confondersi fra i veri shinigami. Vengono poi avvicinati da un ubriacone di nome Makizo Aramaki dell'11\u00aa divisione, ma sono \"salvati\" dagli altri shinigami della 12\u00aa divisione. Questi ultimi in realt\u00e0 stanno fingendo cordialit\u00e0 con i due sotto precisi ordini del loro capitano Kurotsuchi Mayuri, il quale per\u00f2, una volta catturati i due stranieri, usa i suoi stessi uomini come bombe umane. Grazie alla barriera che Orihime costruisce con i suoi poteri, lei, Ury\u016b e Makizo si salvano dall'esplosione. Motivato a sconfiggere Kurotsuchi ad ogni costo, Ury\u016b usa il ransotengai per muovere il suo corpo paralizzato e toglie il guanto sanrei in modo da aumentare immensamente i suoi poteri attingendo dalle particelle spirituali di cui la Soul Society \u00e8 composta, pur sapendo che il prezzo da pagare sarebbe stato la perdita delle capacit\u00e0 Quincy. Ishida diventa cos\u00ec forte da riuscire a sconfiggere il bankai velenoso di Mayuri.\nTornato sulla terra, viene attaccato da due Hollow, ma viene salvato in extremis da suo padre Ry\u016bken, che batte facilmente i mostri e rivela il suo pentacolo a forma di croce. Ry\u016bken dice di potergli restituire i poteri di Quincy, ma solo a condizione che lui non aiuter\u00e0 pi\u00f9 gli shinigami. Si allena in una stanza nascosta, fatta da anime sintetizzate in argento e anime sintetizzate in vetro. Ry\u016bken lancia frecce contro Ury\u016b fino a sfinirlo. Il ragazzo, dopo aver evitato frecce per molto tempo, decide di attaccare suo padre con il suo ultimo \"Ginto\", imprigionandolo in un tubo di vetro. Ry\u016bken si libera facilmente dalla prigione, ferendo il figlio vicino al suo cuore.\nRy\u016bken dice ad Ury\u016b che essere colpito in un certo punto, esattamente a diciannove millimetri dal cuore, dopo essere davvero esausto \u00e8 l'unico modo per riottenere i poteri di Quincy. L'allenamento ha cos\u00ec fine.\nQuando Orihime viene catturata da Aizen, Ury\u016b si presenta all'emporio di Urahara con Chad per aiutare Ichigo a salvarla. Appena arrivati, Ury\u016b e Chad combattono contro due Arrancar di nome Dem\u014dra e Iceringer, e chiedono a Ichigo di non intervenire. Durante la sfida, Ury\u016b ricorda gli insegnamenti di suo padre e grazie a questi riescono a sconfiggere facilmente gli avversari. Ury\u016b si trova a combattere un Arrancar donna chiamata Cirucci Sanderwicci, sconfiggendola. In seguito Ury\u016b ritrova Renji (scosso per aver percepito che Rukia \u00e8 in serio pericolo) e lo aiuta nella lotta contro Szayel Aporro Grantz, l'Ottavo Espada. Ad aiutarli, alla fine, arriva il vecchio nemico di Ishida, Mayuri Kurotsuchi, il quale, dopo una furiosa sfida tra scienziati, ha la meglio sull'Espada.\n17 mesi dopo la sconfitta di Aizen, durante l'allenamento di Ichigo per acquisire il Fullbring, Ury\u016b viene attaccato da un misterioso nemico, finendo in ospedale. In un primo momento si sospetta che l'autore dell'attacco sia Sh\u016bkur\u014d Tsukishima, un Fullbringer a cui la Xcution d\u00e0 la caccia, infatti poco dopo egli inizia ad attaccare anche Orihime Inoue e Yasutora Sado. L'attacco di Tsukishima plagia le menti dei due, facendolo apparire come un loro vecchio amico. La stessa sorte tocca anche agli altri amici di Ichigo, alla sua famiglia e a tutti i membri dell'Xcution, escluso K\u016bgo Ginj\u014d. Riappare durante il combattimento contro Tsukishima, svelando ad Ichigo che il vero nemico, nonch\u00e9 colui che l'ha attaccato, \u00e8 proprio Ginj\u014d.\nIn seguito alla battaglia di Ichigo contro Ebern Asguiaro, Ury\u016b insieme a Sado, Inoue e lo stesso Ichigo incontra Neliel Tu Oderschvank, che riferisce loro l'avvenuta conquista dell'Hueco Mundo da parte del Vandenreich. I ragazzi si preparano, quindi, all'imminente battaglia, ma Ury\u016b afferma di non poterli accompagnare questa volta. Lo si vedr\u00e0, in seguito, presentarsi al cospetto di Yhwach, che riunir\u00e0 tutti gli Stern Ritter, proclamando lo stesso Ury\u016b suo successore e assegnandogli la sua stessa \"Shrift\", ovvero la lettera \"A\". Inizier\u00e0, quindi, l'invasione del Palazzo Reale, sotto la guida di Yhwach.\nDescrizione.\nAspetto e personalit\u00e0.\nUry\u016b Ishida appare come uno studente modello, con i capelli neri e gli occhiali. A scuola, indossa l'uniforme scolastica con una cravatta, mentre fuori indossa bianchi vestiti da Quincy con strisce blu che rappresentano il simbolo dei Quincy, e un mantello.\nUry\u016b \u00e8 di solito timido e silenzioso, ma prova a sembrare \"figo\" quando ci sono altre persone attorno. Per esempio, durante la saga della Soul Society, indossa un mantello che gli serve solo per risaltare come personaggio (in realt\u00e0 non ha alcun utilit\u00e0), ed ha anche l'abitudine di parlare con teatralit\u00e0. Ishida si basa sull'etica morale conosciuta come \"l'onore dei Quincy\", e ha un forte senso di giustizia. Egli ha anche mostrato di essere un cavaliere, e non sopporta gli uomini che abusano della giustizia o che trattano male le donne. Dimostra questo pi\u00f9 volte nel corso della serie, ad esempio quando prova a difendere Rukia Kuchiki da Renji Abarai e Byakuya Kuchiki quando erano venuti sulla terra, oppure quando difende Orihime Inoue pi\u00f9 volte durante la saga della Soul Society e persino quando Nemu Kurotsuchi (tenente della 12\u00aa divisione) viene presa a calci dal suo padre-capitano Mayuri Kurotsuchi.\nIshida non ama usare la forza bruta in battaglia. Preferisce infatti studiare ogni suo avversario, cercando un suo punto debole, e pensare ad una strategia prima di attaccarlo.\nUry\u016b non rispetta molto suo padre, Ry\u016bken Ishida, e infatti lo chiama per nome, cosa considerata molto irrispettosa nella societ\u00e0 giapponese.\nA scuola.\nA scuola, Ury\u016b \u00e8 lo studente con il pi\u00f9 alto punteggio. Ichigo, che ha l'abitudine di leggere i nomi sbagliati, legge per sbaglio il nome Ametatsu, pensando che egli fosse una ragazza. Ury\u016b \u00e8 abile nel disegno e nel cucito. Infatti molti studenti gli chiedono un aiuto nel ricucire pupazzi. Spesso ripara anche il peluche Kon, aggiungendogli sempre vestitini e parrucche femminili per farlo risaltare meglio, ma in realt\u00e0 lo fa soltanto arrabbiare.\nIshida cuce anche dei vestiti per Orihime e Rukia, e anche una nuova maglia per Chad alla quale aggiunge il simbolo dei Quincy. Chad commenta che \u00e8 pi\u00f9 bravo a fare vestiti per le donne piuttosto che per gli uomini.\nUry\u016b non \u00e8 affatto socievole e rifiuta di mangiare a pranzo quando Ichigo lo invita, ma accetta poi quando qualcun altro paga per lui.\nCome anche Sado e Orihime vive da solo e, come rivelato nel manga, ha problemi economici. Questa cosa non \u00e8 molto chiara, dato che suo padre \u00e8 un medico e dirige l'ospedale di Karakura, ed \u00e8 molto attaccato al denaro e al guadagno.\nOggetti.\nEcco una lista di armi e accessori che utilizza durante la serie:\nPoteri.\nIshida \u00e8 un Quincy, e per questo possiede tutti i poteri tipici di questa razza:\nAlcune tecniche, tuttavia, richiedono particolari oggetti per essere attivate, come nel caso dei \"tubi d'argento\" o delle \"Seele Schneider\":"}
{"id": "1126678", "revid": "834", "url": "https://it.wikipedia.org/wiki?curid=1126678", "title": "Hmb", "text": ""}
{"id": "1126679", "revid": "599013", "url": "https://it.wikipedia.org/wiki?curid=1126679", "title": "Hmc", "text": ""}
{"id": "1126681", "revid": "599013", "url": "https://it.wikipedia.org/wiki?curid=1126681", "title": "Hmd", "text": ""}
{"id": "1126683", "revid": "599013", "url": "https://it.wikipedia.org/wiki?curid=1126683", "title": "Hmf", "text": ""}
{"id": "1126685", "revid": "599013", "url": "https://it.wikipedia.org/wiki?curid=1126685", "title": "Hmh", "text": ""}
{"id": "1126687", "revid": "599013", "url": "https://it.wikipedia.org/wiki?curid=1126687", "title": "Hmk", "text": ""}
{"id": "1126689", "revid": "599013", "url": "https://it.wikipedia.org/wiki?curid=1126689", "title": "Hml", "text": ""}
{"id": "1126691", "revid": "599013", "url": "https://it.wikipedia.org/wiki?curid=1126691", "title": "Hmm", "text": ""}
{"id": "1126693", "revid": "599013", "url": "https://it.wikipedia.org/wiki?curid=1126693", "title": "Hmp", "text": ""}
{"id": "1126695", "revid": "599013", "url": "https://it.wikipedia.org/wiki?curid=1126695", "title": "Hmq", "text": ""}
{"id": "1126697", "revid": "599013", "url": "https://it.wikipedia.org/wiki?curid=1126697", "title": "Hmu", "text": ""}
{"id": "1126701", "revid": "1305772", "url": "https://it.wikipedia.org/wiki?curid=1126701", "title": "EIX", "text": ""}
{"id": "1126703", "revid": "599013", "url": "https://it.wikipedia.org/wiki?curid=1126703", "title": "Hmw", "text": ""}
{"id": "1126705", "revid": "599013", "url": "https://it.wikipedia.org/wiki?curid=1126705", "title": "Hmy", "text": ""}
{"id": "1126707", "revid": "599013", "url": "https://it.wikipedia.org/wiki?curid=1126707", "title": "Hmz", "text": ""}
{"id": "1126709", "revid": "599013", "url": "https://it.wikipedia.org/wiki?curid=1126709", "title": "Hno", "text": ""}
{"id": "1126711", "revid": "599013", "url": "https://it.wikipedia.org/wiki?curid=1126711", "title": "Hnu", "text": ""}
{"id": "1126713", "revid": "599013", "url": "https://it.wikipedia.org/wiki?curid=1126713", "title": "Hoj", "text": ""}
{"id": "1126715", "revid": "228587", "url": "https://it.wikipedia.org/wiki?curid=1126715", "title": "Hop", "text": ""}
{"id": "1126717", "revid": "599013", "url": "https://it.wikipedia.org/wiki?curid=1126717", "title": "How", "text": ""}
{"id": "1126719", "revid": "599013", "url": "https://it.wikipedia.org/wiki?curid=1126719", "title": "Hoz", "text": ""}
{"id": "1126721", "revid": "599013", "url": "https://it.wikipedia.org/wiki?curid=1126721", "title": "Hpo", "text": ""}
{"id": "1126723", "revid": "599013", "url": "https://it.wikipedia.org/wiki?curid=1126723", "title": "Hps", "text": ""}
{"id": "1126726", "revid": "599013", "url": "https://it.wikipedia.org/wiki?curid=1126726", "title": "Hru", "text": ""}
{"id": "1126728", "revid": "599013", "url": "https://it.wikipedia.org/wiki?curid=1126728", "title": "Hrv", "text": ""}
{"id": "1126731", "revid": "599013", "url": "https://it.wikipedia.org/wiki?curid=1126731", "title": "Hrz", "text": ""}
{"id": "1126733", "revid": "599013", "url": "https://it.wikipedia.org/wiki?curid=1126733", "title": "Hsf", "text": ""}
{"id": "1126735", "revid": "599013", "url": "https://it.wikipedia.org/wiki?curid=1126735", "title": "Hsn", "text": ""}
{"id": "1126738", "revid": "599013", "url": "https://it.wikipedia.org/wiki?curid=1126738", "title": "Htx", "text": ""}
{"id": "1126740", "revid": "599013", "url": "https://it.wikipedia.org/wiki?curid=1126740", "title": "Huo", "text": ""}
{"id": "1126742", "revid": "228587", "url": "https://it.wikipedia.org/wiki?curid=1126742", "title": "Hur", "text": ""}
{"id": "1126744", "revid": "599013", "url": "https://it.wikipedia.org/wiki?curid=1126744", "title": "Huw", "text": ""}
{"id": "1126747", "revid": "599013", "url": "https://it.wikipedia.org/wiki?curid=1126747", "title": "Huz", "text": ""}
{"id": "1126749", "revid": "599013", "url": "https://it.wikipedia.org/wiki?curid=1126749", "title": "Hvc", "text": ""}
{"id": "1126751", "revid": "599013", "url": "https://it.wikipedia.org/wiki?curid=1126751", "title": "Hvv", "text": ""}
{"id": "1126754", "revid": "599013", "url": "https://it.wikipedia.org/wiki?curid=1126754", "title": "Hwc", "text": ""}
{"id": "1126757", "revid": "1924342", "url": "https://it.wikipedia.org/wiki?curid=1126757", "title": "All Is Full of Love", "text": "All Is Full of Love \u00e8 una canzone di Bj\u00f6rk del 1999 ed \u00e8 il quinto ed ultimo singolo tratto dall'album \"Homogenic\".\nLa band Death Cab for Cutie ha realizzato una cover della canzone, inclusa nell'album \"The Stability E.P.\".\nVideo musicale.\nIl video musicale \u00e8 stato diretto da Chris Cunningham e mostra due robot, entrambe femmine, in intimit\u00e0. \u00c8 un'installazione permanente al Museum of Modern Art di New York ed \u00e8 considerato uno standard dell'animazione computerizzata. Il video ha ricevuto numerosi premi, fra cui un MTV Video Music Awards ed ha avuto una nomination ai Grammy Award.Il video \u00e8 montato al contrario, come si capisce dall'acqua che scorre contro la forza di gravit\u00e0. Questo ha comportato difficolt\u00e0 nel comprendere il significato del video. La sequenza normale inizia mostrando un robot, con le sembianze di Bj\u00f6rk, che giace su una piattaforma di montaggio in una camera bianca. Prima che finisca l'assemblaggio della Bj\u00f6rk robotica, compare un altro robot con le stesse sembianze e iniziano a baciarsi appassionatamente. Questo \u00e8 l'ordine in cui il video va visto, come indicato sul sito del regista. Comunque, seguendo il video come indicato dallo scorrere dell'acqua, si vede che i due robot vengono separati dai macchinari che li circondano e vengono smontati e disattivati."}
{"id": "1126758", "revid": "599013", "url": "https://it.wikipedia.org/wiki?curid=1126758", "title": "Hwo", "text": ""}
{"id": "1126760", "revid": "599013", "url": "https://it.wikipedia.org/wiki?curid=1126760", "title": "Iai", "text": ""}
{"id": "1126762", "revid": "599013", "url": "https://it.wikipedia.org/wiki?curid=1126762", "title": "Iap", "text": ""}
{"id": "1126765", "revid": "599013", "url": "https://it.wikipedia.org/wiki?curid=1126765", "title": "Ibd", "text": ""}
{"id": "1126767", "revid": "599013", "url": "https://it.wikipedia.org/wiki?curid=1126767", "title": "Ibg", "text": ""}
{"id": "1126770", "revid": "599013", "url": "https://it.wikipedia.org/wiki?curid=1126770", "title": "Ibl", "text": ""}
{"id": "1126772", "revid": "599013", "url": "https://it.wikipedia.org/wiki?curid=1126772", "title": "Ibr", "text": ""}
{"id": "1126777", "revid": "599013", "url": "https://it.wikipedia.org/wiki?curid=1126777", "title": "Ich", "text": ""}
{"id": "1126779", "revid": "599013", "url": "https://it.wikipedia.org/wiki?curid=1126779", "title": "Idc", "text": ""}
{"id": "1126781", "revid": "599013", "url": "https://it.wikipedia.org/wiki?curid=1126781", "title": "Idd", "text": ""}
{"id": "1126782", "revid": "36426", "url": "https://it.wikipedia.org/wiki?curid=1126782", "title": "Palazzo Cerretani", "text": ""}
{"id": "1126785", "revid": "599013", "url": "https://it.wikipedia.org/wiki?curid=1126785", "title": "Idt", "text": ""}
{"id": "1126787", "revid": "36426", "url": "https://it.wikipedia.org/wiki?curid=1126787", "title": "Palazzo de' Cerretani", "text": ""}
{"id": "1126789", "revid": "599013", "url": "https://it.wikipedia.org/wiki?curid=1126789", "title": "Idu", "text": ""}
{"id": "1126791", "revid": "599013", "url": "https://it.wikipedia.org/wiki?curid=1126791", "title": "Ifb", "text": ""}
{"id": "1126794", "revid": "1214201", "url": "https://it.wikipedia.org/wiki?curid=1126794", "title": "Ifk", "text": ""}
{"id": "1126796", "revid": "599013", "url": "https://it.wikipedia.org/wiki?curid=1126796", "title": "Ifm", "text": ""}
{"id": "1126798", "revid": "599013", "url": "https://it.wikipedia.org/wiki?curid=1126798", "title": "Ifu", "text": ""}
{"id": "1126800", "revid": "599013", "url": "https://it.wikipedia.org/wiki?curid=1126800", "title": "Ify", "text": ""}
{"id": "1126803", "revid": "599013", "url": "https://it.wikipedia.org/wiki?curid=1126803", "title": "Igs", "text": ""}
{"id": "1126805", "revid": "599013", "url": "https://it.wikipedia.org/wiki?curid=1126805", "title": "Igw", "text": ""}
{"id": "1126807", "revid": "599013", "url": "https://it.wikipedia.org/wiki?curid=1126807", "title": "Ihb", "text": ""}
{"id": "1126809", "revid": "599013", "url": "https://it.wikipedia.org/wiki?curid=1126809", "title": "Ihi", "text": ""}
{"id": "1126811", "revid": "599013", "url": "https://it.wikipedia.org/wiki?curid=1126811", "title": "Ihp", "text": ""}
{"id": "1126814", "revid": "599013", "url": "https://it.wikipedia.org/wiki?curid=1126814", "title": "Ijc", "text": ""}
{"id": "1126817", "revid": "599013", "url": "https://it.wikipedia.org/wiki?curid=1126817", "title": "Ije", "text": ""}
{"id": "1126820", "revid": "599013", "url": "https://it.wikipedia.org/wiki?curid=1126820", "title": "Ijj", "text": ""}
{"id": "1126822", "revid": "599013", "url": "https://it.wikipedia.org/wiki?curid=1126822", "title": "Ijn", "text": ""}
{"id": "1126824", "revid": "599013", "url": "https://it.wikipedia.org/wiki?curid=1126824", "title": "Ijs", "text": ""}
{"id": "1126826", "revid": "36426", "url": "https://it.wikipedia.org/wiki?curid=1126826", "title": "Villa il Gioiello", "text": ""}
{"id": "1126827", "revid": "599013", "url": "https://it.wikipedia.org/wiki?curid=1126827", "title": "Ike", "text": ""}
{"id": "1126829", "revid": "599013", "url": "https://it.wikipedia.org/wiki?curid=1126829", "title": "Ikv", "text": ""}
{"id": "1126831", "revid": "599013", "url": "https://it.wikipedia.org/wiki?curid=1126831", "title": "Ikw", "text": ""}
{"id": "1126833", "revid": "599013", "url": "https://it.wikipedia.org/wiki?curid=1126833", "title": "Ikx", "text": ""}
{"id": "1126835", "revid": "599013", "url": "https://it.wikipedia.org/wiki?curid=1126835", "title": "Ikz", "text": ""}
{"id": "1126837", "revid": "599013", "url": "https://it.wikipedia.org/wiki?curid=1126837", "title": "Ilb", "text": ""}
{"id": "1126839", "revid": "599013", "url": "https://it.wikipedia.org/wiki?curid=1126839", "title": "Ilv", "text": ""}
{"id": "1126841", "revid": "599013", "url": "https://it.wikipedia.org/wiki?curid=1126841", "title": "Ilw", "text": ""}
{"id": "1126843", "revid": "599013", "url": "https://it.wikipedia.org/wiki?curid=1126843", "title": "Ime", "text": ""}
{"id": "1126845", "revid": "599013", "url": "https://it.wikipedia.org/wiki?curid=1126845", "title": "Imr", "text": ""}
{"id": "1126849", "revid": "599013", "url": "https://it.wikipedia.org/wiki?curid=1126849", "title": "Imy", "text": ""}
{"id": "1126851", "revid": "599013", "url": "https://it.wikipedia.org/wiki?curid=1126851", "title": "Inp", "text": "Sigle.\nI Normal Profile- Profilato normalizzato a I (doppio T)"}
{"id": "1126853", "revid": "38120", "url": "https://it.wikipedia.org/wiki?curid=1126853", "title": "Sol Levante", "text": ""}
{"id": "1126854", "revid": "834", "url": "https://it.wikipedia.org/wiki?curid=1126854", "title": "Ior", "text": ""}
{"id": "1126855", "revid": "599013", "url": "https://it.wikipedia.org/wiki?curid=1126855", "title": "Iow", "text": "La sigla IOW pu\u00f2 indicare:"}
{"id": "1126857", "revid": "1305772", "url": "https://it.wikipedia.org/wiki?curid=1126857", "title": "IPO (disambigua)", "text": ""}
{"id": "1126858", "revid": "1233442", "url": "https://it.wikipedia.org/wiki?curid=1126858", "title": "Ipo", "text": ""}
{"id": "1126859", "revid": "599013", "url": "https://it.wikipedia.org/wiki?curid=1126859", "title": "Iqu", "text": ""}
{"id": "1126861", "revid": "599013", "url": "https://it.wikipedia.org/wiki?curid=1126861", "title": "Irh", "text": ""}
{"id": "1126863", "revid": "599013", "url": "https://it.wikipedia.org/wiki?curid=1126863", "title": "Iru", "text": ""}
{"id": "1126865", "revid": "599013", "url": "https://it.wikipedia.org/wiki?curid=1126865", "title": "Irx", "text": ""}
{"id": "1126867", "revid": "599013", "url": "https://it.wikipedia.org/wiki?curid=1126867", "title": "Iry", "text": ""}
{"id": "1126869", "revid": "124434238", "url": "https://it.wikipedia.org/wiki?curid=1126869", "title": "Isr", "text": ""}
{"id": "1126872", "revid": "599013", "url": "https://it.wikipedia.org/wiki?curid=1126872", "title": "Itr", "text": ""}
{"id": "1126874", "revid": "834", "url": "https://it.wikipedia.org/wiki?curid=1126874", "title": "Itv", "text": ""}
{"id": "1126875", "revid": "599013", "url": "https://it.wikipedia.org/wiki?curid=1126875", "title": "Itw", "text": ""}
{"id": "1126877", "revid": "599013", "url": "https://it.wikipedia.org/wiki?curid=1126877", "title": "Ity", "text": ""}
{"id": "1126879", "revid": "599013", "url": "https://it.wikipedia.org/wiki?curid=1126879", "title": "Itz", "text": ""}
{"id": "1126881", "revid": "599013", "url": "https://it.wikipedia.org/wiki?curid=1126881", "title": "Ivb", "text": ""}
{"id": "1126883", "revid": "599013", "url": "https://it.wikipedia.org/wiki?curid=1126883", "title": "Ivv", "text": ""}
{"id": "1126885", "revid": "599013", "url": "https://it.wikipedia.org/wiki?curid=1126885", "title": "Iwk", "text": ""}
{"id": "1126887", "revid": "599013", "url": "https://it.wikipedia.org/wiki?curid=1126887", "title": "Iwm", "text": ""}
{"id": "1126889", "revid": "599013", "url": "https://it.wikipedia.org/wiki?curid=1126889", "title": "Iwo", "text": ""}
{"id": "1126891", "revid": "599013", "url": "https://it.wikipedia.org/wiki?curid=1126891", "title": "Iya", "text": ""}
{"id": "1126893", "revid": "599013", "url": "https://it.wikipedia.org/wiki?curid=1126893", "title": "Iyo", "text": ""}
{"id": "1126895", "revid": "599013", "url": "https://it.wikipedia.org/wiki?curid=1126895", "title": "Iyx", "text": ""}
{"id": "1126897", "revid": "599013", "url": "https://it.wikipedia.org/wiki?curid=1126897", "title": "Izh", "text": ""}
{"id": "1126899", "revid": "599013", "url": "https://it.wikipedia.org/wiki?curid=1126899", "title": "Izi", "text": ""}
{"id": "1126902", "revid": "599013", "url": "https://it.wikipedia.org/wiki?curid=1126902", "title": "Jaz", "text": ""}
{"id": "1126904", "revid": "599013", "url": "https://it.wikipedia.org/wiki?curid=1126904", "title": "Jbe", "text": ""}
{"id": "1126906", "revid": "599013", "url": "https://it.wikipedia.org/wiki?curid=1126906", "title": "Jbj", "text": ""}
{"id": "1126908", "revid": "599013", "url": "https://it.wikipedia.org/wiki?curid=1126908", "title": "Jbn", "text": ""}
{"id": "1126910", "revid": "599013", "url": "https://it.wikipedia.org/wiki?curid=1126910", "title": "Jbo", "text": ""}
{"id": "1126913", "revid": "599013", "url": "https://it.wikipedia.org/wiki?curid=1126913", "title": "Jbt", "text": ""}
{"id": "1126915", "revid": "599013", "url": "https://it.wikipedia.org/wiki?curid=1126915", "title": "Jbu", "text": ""}
{"id": "1126917", "revid": "599013", "url": "https://it.wikipedia.org/wiki?curid=1126917", "title": "Jcs", "text": ""}
{"id": "1126919", "revid": "599013", "url": "https://it.wikipedia.org/wiki?curid=1126919", "title": "Jdg", "text": ""}
{"id": "1126922", "revid": "599013", "url": "https://it.wikipedia.org/wiki?curid=1126922", "title": "Jeb", "text": ""}
{"id": "1126924", "revid": "599013", "url": "https://it.wikipedia.org/wiki?curid=1126924", "title": "Jeh", "text": ""}
{"id": "1126926", "revid": "599013", "url": "https://it.wikipedia.org/wiki?curid=1126926", "title": "Jei", "text": ""}
{"id": "1126928", "revid": "599013", "url": "https://it.wikipedia.org/wiki?curid=1126928", "title": "Jek", "text": ""}
{"id": "1126930", "revid": "1305772", "url": "https://it.wikipedia.org/wiki?curid=1126930", "title": "Jel", "text": ""}
{"id": "1126932", "revid": "599013", "url": "https://it.wikipedia.org/wiki?curid=1126932", "title": "Jen", "text": ""}
{"id": "1126934", "revid": "599013", "url": "https://it.wikipedia.org/wiki?curid=1126934", "title": "Jeu", "text": ""}
{"id": "1126936", "revid": "599013", "url": "https://it.wikipedia.org/wiki?curid=1126936", "title": "Jhi", "text": ""}
{"id": "1126938", "revid": "599013", "url": "https://it.wikipedia.org/wiki?curid=1126938", "title": "Jic", "text": ""}
{"id": "1126941", "revid": "599013", "url": "https://it.wikipedia.org/wiki?curid=1126941", "title": "Jie", "text": ""}
{"id": "1126943", "revid": "599013", "url": "https://it.wikipedia.org/wiki?curid=1126943", "title": "Jih", "text": ""}
{"id": "1126945", "revid": "599013", "url": "https://it.wikipedia.org/wiki?curid=1126945", "title": "Jii", "text": ""}
{"id": "1126947", "revid": "599013", "url": "https://it.wikipedia.org/wiki?curid=1126947", "title": "Jiq", "text": ""}
{"id": "1126949", "revid": "599013", "url": "https://it.wikipedia.org/wiki?curid=1126949", "title": "Jiv", "text": ""}
{"id": "1126951", "revid": "228587", "url": "https://it.wikipedia.org/wiki?curid=1126951", "title": "Jiy", "text": ""}
{"id": "1126953", "revid": "599013", "url": "https://it.wikipedia.org/wiki?curid=1126953", "title": "Jko", "text": ""}
{"id": "1126955", "revid": "599013", "url": "https://it.wikipedia.org/wiki?curid=1126955", "title": "Jku", "text": ""}
{"id": "1126957", "revid": "599013", "url": "https://it.wikipedia.org/wiki?curid=1126957", "title": "Jle", "text": ""}
{"id": "1126959", "revid": "599013", "url": "https://it.wikipedia.org/wiki?curid=1126959", "title": "Jmi", "text": ""}
{"id": "1126962", "revid": "599013", "url": "https://it.wikipedia.org/wiki?curid=1126962", "title": "Jmr", "text": ""}
{"id": "1126965", "revid": "599013", "url": "https://it.wikipedia.org/wiki?curid=1126965", "title": "Jng", "text": ""}
{"id": "1126967", "revid": "599013", "url": "https://it.wikipedia.org/wiki?curid=1126967", "title": "Jnj", "text": ""}
{"id": "1126969", "revid": "599013", "url": "https://it.wikipedia.org/wiki?curid=1126969", "title": "Jnl", "text": ""}
{"id": "1126971", "revid": "599013", "url": "https://it.wikipedia.org/wiki?curid=1126971", "title": "Jow", "text": ""}
{"id": "1126973", "revid": "599013", "url": "https://it.wikipedia.org/wiki?curid=1126973", "title": "Jqr", "text": ""}
{"id": "1126975", "revid": "599013", "url": "https://it.wikipedia.org/wiki?curid=1126975", "title": "Jrr", "text": ""}
{"id": "1126977", "revid": "599013", "url": "https://it.wikipedia.org/wiki?curid=1126977", "title": "Jrt", "text": ""}
{"id": "1126979", "revid": "599013", "url": "https://it.wikipedia.org/wiki?curid=1126979", "title": "Jru", "text": ""}
{"id": "1126981", "revid": "1305772", "url": "https://it.wikipedia.org/wiki?curid=1126981", "title": "JUD", "text": ""}
{"id": "1126982", "revid": "60358474", "url": "https://it.wikipedia.org/wiki?curid=1126982", "title": "Jud", "text": ""}
{"id": "1126983", "revid": "599013", "url": "https://it.wikipedia.org/wiki?curid=1126983", "title": "Juk", "text": ""}
{"id": "1126985", "revid": "599013", "url": "https://it.wikipedia.org/wiki?curid=1126985", "title": "Juu", "text": ""}
{"id": "1126987", "revid": "599013", "url": "https://it.wikipedia.org/wiki?curid=1126987", "title": "Juw", "text": ""}
{"id": "1126989", "revid": "599013", "url": "https://it.wikipedia.org/wiki?curid=1126989", "title": "Juy", "text": ""}
{"id": "1126991", "revid": "599013", "url": "https://it.wikipedia.org/wiki?curid=1126991", "title": "Jvn", "text": ""}
{"id": "1126993", "revid": "599013", "url": "https://it.wikipedia.org/wiki?curid=1126993", "title": "Jwi", "text": ""}
{"id": "1126995", "revid": "599013", "url": "https://it.wikipedia.org/wiki?curid=1126995", "title": "Jya", "text": ""}
{"id": "1126998", "revid": "599013", "url": "https://it.wikipedia.org/wiki?curid=1126998", "title": "Jye", "text": ""}
{"id": "1127000", "revid": "599013", "url": "https://it.wikipedia.org/wiki?curid=1127000", "title": "Jyy", "text": ""}
{"id": "1127002", "revid": "599013", "url": "https://it.wikipedia.org/wiki?curid=1127002", "title": "Kbq", "text": ""}
{"id": "1127004", "revid": "599013", "url": "https://it.wikipedia.org/wiki?curid=1127004", "title": "Kbu", "text": ""}
{"id": "1127006", "revid": "599013", "url": "https://it.wikipedia.org/wiki?curid=1127006", "title": "Kbv", "text": ""}
{"id": "1127008", "revid": "599013", "url": "https://it.wikipedia.org/wiki?curid=1127008", "title": "Kbz", "text": ""}
{"id": "1127010", "revid": "599013", "url": "https://it.wikipedia.org/wiki?curid=1127010", "title": "Kcb", "text": ""}
{"id": "1127013", "revid": "599013", "url": "https://it.wikipedia.org/wiki?curid=1127013", "title": "Kcd", "text": ""}
{"id": "1127015", "revid": "599013", "url": "https://it.wikipedia.org/wiki?curid=1127015", "title": "Kcf", "text": ""}
{"id": "1127017", "revid": "599013", "url": "https://it.wikipedia.org/wiki?curid=1127017", "title": "Kci", "text": ""}
{"id": "1127019", "revid": "599013", "url": "https://it.wikipedia.org/wiki?curid=1127019", "title": "Kcj", "text": ""}
{"id": "1127021", "revid": "599013", "url": "https://it.wikipedia.org/wiki?curid=1127021", "title": "Kco", "text": ""}
{"id": "1127024", "revid": "599013", "url": "https://it.wikipedia.org/wiki?curid=1127024", "title": "Kct", "text": ""}
{"id": "1127026", "revid": "599013", "url": "https://it.wikipedia.org/wiki?curid=1127026", "title": "Kcv", "text": ""}
{"id": "1127028", "revid": "599013", "url": "https://it.wikipedia.org/wiki?curid=1127028", "title": "Kcw", "text": ""}
{"id": "1127030", "revid": "599013", "url": "https://it.wikipedia.org/wiki?curid=1127030", "title": "Kcx", "text": ""}
{"id": "1127032", "revid": "599013", "url": "https://it.wikipedia.org/wiki?curid=1127032", "title": "Kcy", "text": ""}
{"id": "1127034", "revid": "599013", "url": "https://it.wikipedia.org/wiki?curid=1127034", "title": "Kdf", "text": ""}
{"id": "1127036", "revid": "599013", "url": "https://it.wikipedia.org/wiki?curid=1127036", "title": "Kdt", "text": ""}
{"id": "1127038", "revid": "1305772", "url": "https://it.wikipedia.org/wiki?curid=1127038", "title": "Kdw", "text": ""}
{"id": "1127040", "revid": "599013", "url": "https://it.wikipedia.org/wiki?curid=1127040", "title": "Kdx", "text": ""}
{"id": "1127042", "revid": "599013", "url": "https://it.wikipedia.org/wiki?curid=1127042", "title": "Kdy", "text": ""}
{"id": "1127045", "revid": "404338", "url": "https://it.wikipedia.org/wiki?curid=1127045", "title": "Kdz", "text": ""}
{"id": "1127049", "revid": "599013", "url": "https://it.wikipedia.org/wiki?curid=1127049", "title": "Keu", "text": ""}
{"id": "1127051", "revid": "1953061", "url": "https://it.wikipedia.org/wiki?curid=1127051", "title": "KEW", "text": ""}
{"id": "1127052", "revid": "1953061", "url": "https://it.wikipedia.org/wiki?curid=1127052", "title": "Kew", "text": ""}
{"id": "1127053", "revid": "599013", "url": "https://it.wikipedia.org/wiki?curid=1127053", "title": "Kez", "text": ""}
{"id": "1127055", "revid": "599013", "url": "https://it.wikipedia.org/wiki?curid=1127055", "title": "Kfb", "text": ""}
{"id": "1127058", "revid": "599013", "url": "https://it.wikipedia.org/wiki?curid=1127058", "title": "Kfd", "text": ""}
{"id": "1127061", "revid": "599013", "url": "https://it.wikipedia.org/wiki?curid=1127061", "title": "Kfe", "text": ""}
{"id": "1127063", "revid": "599013", "url": "https://it.wikipedia.org/wiki?curid=1127063", "title": "Kfh", "text": ""}
{"id": "1127065", "revid": "599013", "url": "https://it.wikipedia.org/wiki?curid=1127065", "title": "Kfi", "text": ""}
{"id": "1127067", "revid": "599013", "url": "https://it.wikipedia.org/wiki?curid=1127067", "title": "Kfj", "text": ""}
{"id": "1127069", "revid": "599013", "url": "https://it.wikipedia.org/wiki?curid=1127069", "title": "Kfk", "text": ""}
{"id": "1127071", "revid": "599013", "url": "https://it.wikipedia.org/wiki?curid=1127071", "title": "Kfl", "text": ""}
{"id": "1127072", "revid": "1086375", "url": "https://it.wikipedia.org/wiki?curid=1127072", "title": "Geraldo Majella Agnelo", "text": "Biografia.\nMinistero sacerdotale.\nHa ricevuto l'ordine sacro il 29 giugno 1957, gi\u00e0 laureato in filosofia e teologia. Tra il 1967 e il 1970 ha conseguito un dottorato in teologia con specializzazione il liturgia presso il Pontificio Ateneo Sant'Anselmo a Roma. Al ritorno in Brasile, dopo un periodo di insegnamento universitario, assume nel 1974 l'incarico di rettore della facolt\u00e0 di teologia a San Paolo.\nMinistero episcopale e cardinalato.\nIl 5 maggio 1978 papa Paolo VI lo ha nominato vescovo di Toledo nello Stato del Paran\u00e1. Ha ricevuto l'ordinazione episcopale dal cardinale Paulo Evaristo Arns il 6 agosto 1978 in coincidenza con la morte di papa Paolo VI.\nPapa Giovanni Paolo II lo ha promosso arcivescovo di Londrina, sempre nello Stato del Paran\u00e1, il 4 ottobre 1982; il 16 settembre 1991 lo ha nominato Segretario della Congregazione del Culto Divino e della Disciplina dei Sacramenti.\nNominato arcivescovo di San Salvador di Bahia \u00e8 stato elevato al rango di cardinale nel concistoro del 21 febbraio 2001.\n\u00c8 stato, inoltre, presidente della Conferenza Nazionale dei Vescovi del Brasile fino all'inizio del 2007, quando, scaduto il suo mandato ha ceduto il governo della CNBB a Dom Geraldo Lyrio Rocha, arcivescovo di Mariana. \u00c8 membro del Pontificio Consiglio della Pastorale per i Migranti e gli Itineranti e della Pontificia Commissione per i Beni Culturali della Chiesa.\nIn quanto arcivescovo di San Salvador di Bahia \u00e8 stato primate del Brasile.\nAl momento della successione a papa Giovanni Paolo II era considerato uno dei papabili.\nIl 12 gennaio 2011 papa Benedetto XVI ha accettato le sue dimissioni per raggiunti limiti d'et\u00e0. Gli succede l'arcivescovo Murilo Sebasti\u00e3o Ramos Krieger.\nIl 19 ottobre 2013 compie 80 anni ed esce dal novero dei cardinali elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1127074", "revid": "599013", "url": "https://it.wikipedia.org/wiki?curid=1127074", "title": "Kfm", "text": ""}
{"id": "1127076", "revid": "599013", "url": "https://it.wikipedia.org/wiki?curid=1127076", "title": "Kfn", "text": ""}
{"id": "1127078", "revid": "599013", "url": "https://it.wikipedia.org/wiki?curid=1127078", "title": "Kfo", "text": ""}
{"id": "1127080", "revid": "599013", "url": "https://it.wikipedia.org/wiki?curid=1127080", "title": "Kfq", "text": ""}
{"id": "1127083", "revid": "599013", "url": "https://it.wikipedia.org/wiki?curid=1127083", "title": "Kfr", "text": ""}
{"id": "1127085", "revid": "599013", "url": "https://it.wikipedia.org/wiki?curid=1127085", "title": "Kfs", "text": ""}
{"id": "1127087", "revid": "599013", "url": "https://it.wikipedia.org/wiki?curid=1127087", "title": "Kft", "text": ""}
{"id": "1127089", "revid": "599013", "url": "https://it.wikipedia.org/wiki?curid=1127089", "title": "Kfu", "text": ""}
{"id": "1127091", "revid": "599013", "url": "https://it.wikipedia.org/wiki?curid=1127091", "title": "Kfv", "text": ""}
{"id": "1127094", "revid": "599013", "url": "https://it.wikipedia.org/wiki?curid=1127094", "title": "Kfw", "text": ""}
{"id": "1127096", "revid": "599013", "url": "https://it.wikipedia.org/wiki?curid=1127096", "title": "Kfx", "text": ""}
{"id": "1127098", "revid": "599013", "url": "https://it.wikipedia.org/wiki?curid=1127098", "title": "Kfy", "text": ""}
{"id": "1127100", "revid": "599013", "url": "https://it.wikipedia.org/wiki?curid=1127100", "title": "Kfz", "text": ""}
{"id": "1127102", "revid": "1305772", "url": "https://it.wikipedia.org/wiki?curid=1127102", "title": "Battaglia di Mantinea", "text": ""}
{"id": "1127103", "revid": "599013", "url": "https://it.wikipedia.org/wiki?curid=1127103", "title": "Kgp", "text": ""}
{"id": "1127105", "revid": "599013", "url": "https://it.wikipedia.org/wiki?curid=1127105", "title": "Kgq", "text": ""}
{"id": "1127107", "revid": "599013", "url": "https://it.wikipedia.org/wiki?curid=1127107", "title": "Kgt", "text": ""}
{"id": "1127109", "revid": "599013", "url": "https://it.wikipedia.org/wiki?curid=1127109", "title": "Kgv", "text": ""}
{"id": "1127111", "revid": "599013", "url": "https://it.wikipedia.org/wiki?curid=1127111", "title": "Khb", "text": ""}
{"id": "1127114", "revid": "599013", "url": "https://it.wikipedia.org/wiki?curid=1127114", "title": "Khd", "text": ""}
{"id": "1127116", "revid": "599013", "url": "https://it.wikipedia.org/wiki?curid=1127116", "title": "Khf", "text": ""}
{"id": "1127119", "revid": "599013", "url": "https://it.wikipedia.org/wiki?curid=1127119", "title": "Khp", "text": ""}
{"id": "1127120", "revid": "125753953", "url": "https://it.wikipedia.org/wiki?curid=1127120", "title": "Circolazione extracorporea", "text": "La circolazione extracorporea (CEC) o macchina cuore-polmone (in inglese \"Heart Lung Machine\") \u00e8 un dispositivo biomedicale (o apparecchio elettromedicale), utilizzato soprattutto in cardiochirurgia, che garantisce la sopravvivenza dei pazienti chirurgici sostituendo temporaneamente le funzioni cardio-polmonari. Si tratta in generale di una sorta di terza circolazione che funziona artificialmente durante l'intervento chirurgico aspirando il sangue prima che arrivi al cuore destro, cio\u00e8 dalla vena cava superiore e da quella inferiore (sangue desaturato), convogliandolo attraverso cannule e tubi in un ossigenatore e reimmettendolo poi nel sistema arterioso del paziente.\nLa CEC, tuttavia, non viene utilizzata solamente durante gli interventi di cardiochirurgia, ma ha largo utilizzo anche all'interno di sale operatorie che eseguono trapianti, durante i quali \u00e8 necessario lavorare sull'organo in questione continuando tuttavia a mantenere il resto dell'organismo del paziente irrorato di sangue. In questi casi non viene sempre utilizzata; nei trapianti di fegato viene infatti utilizzata un'apparecchiatura notevolmente pi\u00f9 semplice (provvista, sostanzialmente, solo di una pompa e di tubi che permettono di portare il sangue verso questa e di farlo pervenire di nuovo al paziente) che permette di bypassare il fegato.\nLa CEC pu\u00f2 anche essere utilizzata in chirurgia toracica per pazienti affetti da tumore o come supporto cardio-circolatorio in pazienti con insufficienza cardiaca.\nLa macchina cuore-polmone e le varie metodiche di circolazione extra-corporea sono gestite dal tecnico perfusionista. Un metodo di incannulazione cardiaca \u00e8 il by-pass cardio\u2013polmonare: consiste nel bypassare tutto il sistema cardio-polmonare, deviando il sangue dalle vene cave direttamente nell'aorta. All'interno del circuito extracorporeo avvengono gli scambi gassosi e la regolazione dei parametri idroelettrolitici e dell'equilibrio acido-base.\nStoria.\nLa macchina cuore-polmone \u00e8 stata ideata per la prima volta da John Heysham Gibbon. Lo scienziato sovietico Sergej Sergeevi\u010d Brjuchonenko aveva sviluppato una forma primitiva di macchina cuore-polmone per perfusione totale del corpo (avto\u017eektor, in russo \u0430\u0432\u0442\u043e\u0436\u0435\u043a\u0442\u043e\u0440) nel 1926, mentre il Dr. Clarence Dennis ha guidato il team che ha condotto la prima operazione a cuore aperto con un sistema analogo il 5 aprile 1951 presso l'ospedale dell'Universit\u00e0 del Minnesota, a seguito di quattro anni di sperimentazione in laboratorio su dei cani, con un gruppo chiamato Iron Heart. Il paziente, tuttavia, non \u00e8 sopravvissuto a causa di un complesso difetto cardiaco congenito inaspettato.\nGli esperimenti sui cani furono documentati con un filmato, denominato \"Experiments in the Revival of Organisms\", il quale non riproduce gli esperimenti originali, ma loro ricostruzioni.\nScopo della macchina cuore-polmone.\nLo scopo della circolazione realizzata artificialmente \u00e8 duplice:\nCaratteristiche del circuito.\nUn circuito per la circolazione extracorporea \u00e8 composto da:\nCannule.\nLe cannule utilizzate in circolazione extracorporea, sono tubi in materiale polimerico.\nSono progettate in modo da far circolare il sangue con il minimo grado di turbolenza e devono anche essere sufficientemente robuste per evitare che si pieghino o collabiscano ma, allo stesso tempo, devono essere flessibili per essere maneggiate facilmente.\nLa CEC prevede due tipi di connessione:\nConnessione per il drenaggio di sangue venoso.\n\u00c8 effettuabile mediante due tecniche:\nLa procedura prevede l'isolamento della vena cava superiore con l'aorta reclinata a sinistra. \u00c8 circondata la vena cava inferiore, viene lussato il massiccio ventricolare verso sinistra e si fa passare un laccio. \u00c8 poi introdotta nella vena cava superiore una cannula e creata una \"borsa di tabacco\" sull'auricola destra con la cannula a 90\u00b0. Stessa cosa per la vena cava inferiore.\nSistema di immissione arteriosa.\nAttualmente viene preferito per vantaggi pratici quello nell'aorta ascendente. Essa, prima dell'origine del tratto brachiocefalico, ha un decorso prevalentemente intrapericardico. La femorale viene evitata per la necessit\u00e0 di una seconda incisione.\nL'aorta ascendente viene evitata solamente in alcune situazioni:\nIn questi casi si utilizza la via periferica femorale (il cervello \u00e8 perfuso mediante flusso retrogrado attraverso l'aorta, ma con il rischio di dissezione retrograda), l'arteria iliaca (con la sconvenienze dell'apertura dell'addome) o l'arteria succlavia.\nReservoir.\n\u00c8 un sistema di aspirazione formato da tubi collegati a un vuoto spinto e collegato al reservoir vero e proprio in cui il sangue va a depositarsi; questo dispositivo d\u00e0 la possibilit\u00e0 di accumulare un certo quantitativo di sangue, svuotando il sistema circolatorio del paziente se il chirurgo ne ha l'esigenza, e consente anche di evitare che le vene cave collabiscano a causa di un aumento dei giri della pompa o una vasodilatazione del paziente, che comporterebbe un accumulo di sangue nel corpo stesso.\nIl circuito in fase iniziale deve essere riempito di sangue o di altre soluzioni (\"priming\"). Fino agli anni '60 si usava sangue eparinato di 20-30 donatori. Oggi si utilizzano autotrasfusioni di sangue, ringer acetato pi\u00f9 adenosina o soluzione glucosata o fisiologica arricchita (albumina), oppure ringer lattato pi\u00f9 crystalsol o mannitolo.\nSi deduce che durante la CEC si ha emodiluizione (con ematocrito tra il 20 e il 25%). I vantaggi comprendono un minore uso di sangue, una diminuzione della viscosit\u00e0 del sangue, diminuiti danni d'organo e minori costi economici. I problemi principali, invece, comprendono un maggior sovraccarico idrico e la difficile diagnosi differenziale post-operatoria tra la piastrinopenia da emodiluizione e la temibile piastrinopenia da eparina.\nOssigenatore.\nIn CEC, nel tempo, sono stati utilizzati quattro tipi fondamentali di ossigenatori: a dischi rotanti, a bolle, a membrana ed a fibre cave.\nL'ossigenatore a dischi rotanti, fra i primi tipi utilizzati, ideato nel 1915 da Hooker e sviluppato nei primi anni '50, consiste di una serie di dischi coassiali che ruotano. Quindi, il sangue venoso \u00e8 distribuito sulla superficie di questi dischi in forma di pellicole per aumentare la superficie di contatto. Anche in questo caso il sangue venoso e l'ossigeno sono in contatto diretto.\nL'ossigenatore a bolle, sviluppato nella seconda met\u00e0 degli anni '50, permette un contatto diretto tra sangue venoso e ossigeno. \u00c8 costituito da una colonna di ossigenazione nella quale simultaneamente sono immessi sangue venoso e ossigeno; segue un sistema di deschiumaggio per eliminare le bolle. I dispositivi pi\u00f9 moderni presentano incorporato nell'ossigenatore lo scambiatore di calore.\nL'ossigenatore a membrana, entrato in uso negli anni '90, permette scambi per diffusione attraverso una membrana semipermeabile di gomma siliconata che separa completamente gas e sangue. Evitare la formazione di bolle diminuisce i rischi di una embolia gassosa, i danni da esposizione diretta ai gas (emolisi, consumo piastrinico e dei fattori della coagulazione) e aumenta il possibile utilizzo per periodi prolungati di CEC.\nL'ossigenatore a fibre cave \u00e8 formato da fasci di sottilissime fibre cave semipermeabili al gas al cui interno fluisce ossigeno con sangue all'esterno.\nGli ossigenatori moderni si avvicinano maggiormente alla fisiologia polmonare. Non vi \u00e8 pi\u00f9 contatto diretto grazie alla mediazione di una membrana. Questo garantisce maggiore somiglianza alla fisiologia degli scambi gassosi e minori problematiche dovute al contatto diretto (traumatismi degli elementi del sangue e problemi infettivi).\nLa scelta dell'ossigenatore determina differenze nel lay\u2013out circuitale, infatti l'ossigenatore a membrana \u00e8 messo a valle della pompa a causa delle sue elevate perdite di carico, che influenzerebbero pesantemente la quantit\u00e0 di sangue che ritorna dal paziente stesso, in questo modo la pompa provvede a compensarle; al contrario l'ossigenatore a gorgogliamento andrebbe messo prima della pompa, essendo strutturato in modo da avere una riserva arteriosa derivante dal deschiumaggio, procedimento necessario dopo il gorgogliamento.\nScambiatori di calore.\nHanno la funzione di regolare la temperatura del sangue e di conseguenza la temperatura del paziente.\nLo scambiatore di calore \u00e8 posto a monte dell'ossigenatore: l'ossigenatore aumenta notevolmente la pressione parziale dell'ossigeno nel sangue, il quale si pu\u00f2 trovare sia in forma legata all'emoglobina, sia in forma disciolta nel plasma; l'ossigeno disciolto, tende ad aggregarsi all'aumentare della temperatura, formando bolle.\nUna caratteristica importante di questo dispositivo, posta a salvaguardia dell'asetticit\u00e0 del sangue, \u00e8 quella di evitare, in caso di danneggiamento, che il liquido termovettore (acqua) vada a contatto col sangue ed entri in circolo. Questo \u00e8 possibile mantenendo il liquido ad una pressione leggermente inferiore a quella del sangue, in modo tale che, in caso di danneggiamento, sia il sangue a trasferirsi nel circuito esterno e non viceversa.\nFiltro.\n\u00c8 sempre presente anche se alcuni lo considerano solo uno strumento cautelativo, visti gli accorgimenti precedenti.\nGrazie alla sua struttura microreticolata, impedisce il passaggio di microcoaguli, minuscoli frammenti di tessuto, piccolissime bolle.\nNon si monta pi\u00f9 di un filtro in serie perch\u00e9 oltre l'alta efficienza del filtro, vi sono misure preventive anche a monte del circuito e soprattutto si aumenterebbero eccessivamente le perdite di carico.\nPompe.\nLe pompe utilizzate nel circuito per la circolazione extracorporea (di solito \u00e8 presente anche una pompa d'emergenza) sono quattro: una \u00e8 la main pump, cio\u00e8 la pompa che mantiene il sangue in circolo, un'altra \u00e8 utilizzata per la cardioplegia e le altre due servono come aspiratori.\nLa pompa principale pu\u00f2 essere di due tipi: Roller o Centrifuga. Entrambe sono a flusso continuo, contrariamente al cuore che, invece, \u00e8 una pompa pulsante.\nA seconda di parametri soggettivi, la pompa assicura la portata adeguata al paziente (dai 4 ai 7 l/m).\nLa caratteristica teorica saliente della \"Roller\", essendo una pompa volumetrica, \u00e8 la capacit\u00e0, grazie alla sua struttura meccanica, di mantenere costante la portata qualsiasi sia il carico (la resistenza) a valle.\nIl principio di funzionamento della pompa Roller \u00e8 il seguente: un tubo deformabile, viene posto in un vano semicircolare dove due o pi\u00f9 rulli collegati ad altrettanti bracci, ruotando, lo comprimono, spingendo avanti il volume di sangue antecedente al rullo. La Roller \u00e8 una pompa volumetrica; ci\u00f2 vuol dire che, se il motore a disposizione \u00e8 sufficientemente potente, la sua portata dipende esclusivamente dal volume di sangue spinto nel vano semicircolare e dal numero di giri, indipendentemente dal carico idraulico che deve vincere. Per questo motivo \u00e8 normale che il motore di questa pompa sia sovradimensionato.\nUn fattore che pu\u00f2 far variare la portata, a parit\u00e0 di numero di giri, \u00e8 la temperatura del sangue e la temperatura a cui la pompa si trova. Infatti, il tubo essendo di materiale polimerico, risente facilmente delle variazioni di temperatura, che provocano variazioni del suo diametro, con conseguente variazione della portata.\nAl contrario con la pompa \"Centrifuga\", la portata varia in relazione al carico (a parit\u00e0 di numero di giri), ma, visto il suo principio di funzionamento, provoca molta meno emolisi della Roller e non manda in circolo eventuali bolle gassose. La si preferisce quindi in interventi con tempi di CEC molto lunghi, quali la tromboendoarterectomia polmonare, in modo da ridurre la perdita di eritrociti e il rilascio in circolo di emoglobina libera.\nAspiratori.\nDue delle quattro pompe presenti nel circuito per la CEC, sono usate per gli aspiratori.\nVengono utilizzati due aspiratori, il primo per recuperare il sangue versato nella cavit\u00e0 toracica a causa, per esempio, delle ferite chirurgiche, il secondo per recuperare il sangue dal ventricolo sinistro proveniente dalle vene di Tebesio. Il sangue recuperato viene poi filtrato, ossigenato e reimmesso nel circuito a livello del reservoir (VENT).\nPer il loro principio di funzionamento e le tecniche costruttive, gli aspiratori sono altamente emolitici, poich\u00e9 sottopongono i globuli rossi a depressioni e a moti turbolenti considerevoli.\nAccanto ai limiti dovuti alla struttura fisica del circuito, si possono individuare altri punti di criticit\u00e0, legati soprattutto alla fisiologia dell'apparato circolatorio e alle caratteristiche ematiche.\nIn primis per impedire il deterioramento delle fibre muscolari del miocardio \u00e8 necessario che il cuore venga continuamente alimentato durante lo svolgimento dell'operazione chirurgica; se alimentato con sangue per\u00f2, il cuore tende a riprendere a pulsare.\nIl problema viene risolto con la cardioplegia ematica, una soluzione cristalloide, che viene fatta scorrere in maniera diretta o retrograda, contenente un'elevata concentrazione di ioni potassio che impediscono qualsiasi attivit\u00e0 al miocardio. Nella soluzione viene introdotta una piccola quantit\u00e0 di sangue per tentare di ricreare l'ambiente fisiologico.\n\u00c8 indispensabile considerare anche il fatto che il contatto tra sangue e materiale estraneo provoca coagulazione: per evitare ci\u00f2, il sangue viene infuso di eparina, sostanza anticoagulante che agisce rapidamente ma ha una breve durata d'azione, prima di entrare in circolazione extracorporea. Terminata l'operazione viene somministrato al paziente del solfato di protamina, antidoto dell'eparina, ripristinando l'attivit\u00e0 coagulatoria.\nLa dose iniziale di eparina \u00e8 4\u00a0mg per chilogrammo peso del paziente ed \u00e8 iniettata dall'anestesista. Il tempo di coagulazione \u00e8 determinato prima di cominciare la CEC, per assicurare adeguata anticoagulazione. Il tempo di coagulazione \u00e8 monitorato ogni mezz'ora ed \u00e8 mantenuto maggiore di 480 secondi da dosi supplementari di eparina.\nInoltre per evitare la presenza d'aria e quindi di bolle, l'intero circuito per la circolazione extracorporea viene preventivamente riempito con un liquido detto di priming o di riempimento, costituito principalmente da soluzione fisiologica, eparina, ed eventuali farmaci richiesti dall'anestesista per le condizioni particolari del paziente.\nIl volume di priming deve essere il minore possibile: il collegamento del paziente al circuito per la circolazione extracorporea comporta un aumento del volume vasale e data la presenza del liquido di priming si ha una conseguente diluizione del sangue. \u00c8 stato accertato che \u00e8 ammissibile un abbassamento dell'ematocrito fino ad un limite del 15%, al di sotto del quale, i globuli rossi non sono pi\u00f9 sufficienti per soddisfare le esigenze vitali del paziente, anche se si aumenta la portata (andando incontro a seri problemi dovuti all'emolisi).\nQuindi, pi\u00f9 piccolo \u00e8 il volume di priming, pi\u00f9 piccolo \u00e8 il grado di diluizione del sangue, con conseguente riduzione delle eventuali complicanze.\nVENT.\nNonostante la CEC, ci possono essere altre fonti che, nonostante l'aspirazione cavale, possono portare sangue alle cavit\u00e0 cardiache: il seno coronario, il sangue sfuggito alla aspirazione cavale e le vene di Tebesio. Nei primi due il sangue in eccesso si trova nell'atrio destro e sar\u00e0 pertanto aspirato dalla cannula venosa gi\u00e0 ivi precedentemente posizionata; nel caso delle vene di Tebesio esse sono vene cardiache che anzich\u00e9 defluire verso il seno coronario (e quindi all'atrio destro) si gettano direttamente nelle cavit\u00e0 sinistre del cuore, costituendo in questo caso un carico al ventricolo sinistro, che deve essere aspirato. Per avere campo completamente esangue bisogna quindi introdurre un altro aspiratore nel ventricolo sinistro (il cosiddetto VENT ventricolare). Le vie utilizzate per il suo posizionamento sono:"}
{"id": "1127122", "revid": "599013", "url": "https://it.wikipedia.org/wiki?curid=1127122", "title": "Khq", "text": ""}
{"id": "1127124", "revid": "599013", "url": "https://it.wikipedia.org/wiki?curid=1127124", "title": "Khx", "text": ""}
{"id": "1127126", "revid": "599013", "url": "https://it.wikipedia.org/wiki?curid=1127126", "title": "Khy", "text": ""}
{"id": "1127128", "revid": "599013", "url": "https://it.wikipedia.org/wiki?curid=1127128", "title": "Kii", "text": ""}
{"id": "1127131", "revid": "834", "url": "https://it.wikipedia.org/wiki?curid=1127131", "title": "Kio", "text": ""}
{"id": "1127132", "revid": "599013", "url": "https://it.wikipedia.org/wiki?curid=1127132", "title": "Kjb", "text": ""}
{"id": "1127134", "revid": "599013", "url": "https://it.wikipedia.org/wiki?curid=1127134", "title": "Kjc", "text": ""}
{"id": "1127136", "revid": "599013", "url": "https://it.wikipedia.org/wiki?curid=1127136", "title": "Kjd", "text": ""}
{"id": "1127137", "revid": "1360634", "url": "https://it.wikipedia.org/wiki?curid=1127137", "title": "Giardiniera (cucina)", "text": "La giardiniera, anche detta giardiniera campagnola e antipasto piemontese, \u00e8 un composto di ortaggi spezzettati, lessati in acqua ed aceto e utilizzati come contorno, guarnitura o componente di altri piatti.\nStoria.\nLa giardiniera \u00e8 un modo antichissimo di conservare parte della sovrabbondante produzione di verdure dei mesi estivi, allo scopo di consumarle durante l'inverno.\nIngredienti.\nGli ortaggi generalmente utilizzati per preparare la giardiniera sono: carote, sedani, l'infiorescenza di cavolfiori, cipolline, peperoni e cetriolini. Le quantit\u00e0 e tipologia dei vari ortaggi nel composto sono da dosare secondo i gusti del consumatore. Nella giardiniera tradizionale sono sempre presenti le carote, i cavolfiori e i sedani.\nPreparazione.\nDopo averli puliti, lavati e tagliati a tocchetti non troppo piccoli, gli ortaggi dovranno rimanere in un recipiente per alcune ore in modo da perdere parte dell'acqua da cui sono composti. Verranno poi versati in una mistura di acqua salata e aceto di vino bianco (in parti uguali) da portare ad ebollizione e mantenerla per alcuni minuti. Cipolline e cetriolini debbono essere scottati precedentemente in aceto puro. Carote e sedani debbono essere cotte per pochi minuti, allo scopo di mantenere una certa croccantezza.\nAl termine della cottura gli ortaggi debbono essere scolati e messi in vasi di vetro con chiusura ermetica, avendo cura di distribuire i vari tipi di verdura in quantit\u00e0 uniforme per ogni vaso. Le verdure verranno poi ricoperte da una mistura di aceto e olio bolliti insieme.\nI vasi devono essere riposti in luogo fresco e buio. La giardiniera diviene pronta per il consumo dopo almeno un mese dal confezionamento e, normalmente, si conserva per circa un anno. Essendo un preparato tradizionale in ogni regione italiana, moltissime sono le varianti zonali per ortaggi impiegati, aggiunte di aromi o modalit\u00e0 di esecuzione."}
{"id": "1127139", "revid": "1305772", "url": "https://it.wikipedia.org/wiki?curid=1127139", "title": "KJE", "text": ""}
{"id": "1127140", "revid": "587728", "url": "https://it.wikipedia.org/wiki?curid=1127140", "title": "Kje", "text": "Il kje, o \"parl\u00e0 du ky\u00e9\", o \"parl\u014d de ky\u00e9\", \u00e8 un particolare dialetto piemontese attestato in alcune valli della zona a sud di Mondov\u00ec, in particolare nella valle dell'Ellero, a Prea, Baracco e Rastello (frazioni di Roccaforte Mondov\u00ec), nella valle del Maudagna, a Miroglio (frazione di Frabosa Sottana), e infine in una serie di frazioni appartenenti al comune di Frabosa Soprana estese fra la valle Maudagna e la Val Corsaglia (Straluzzo, Fornieri, Lanza, Seccata e soprattutto Fontane). Il nome di questa parlata deriva dalla forma insolita che in essa assume il pronome personale di prima persona singolare, che nelle altre parlate gallo-italiche (e pi\u00f9 in generale nord-italiane) ha la forma [mi], mentre in questa variet\u00e0 si presenta con l\u2019insolita veste [kje], di volta in volta scritto &lt;chi\u00e9&gt;, &lt;qui\u00e9&gt;, &lt;ky\u00e9&gt;, ecc. Tale forma trova riscontri in area piemontese solo nei dialetti occitani della valle Gesso, in particolare quello di Valdieri. \nSi tratta di un dialetto che presenta un particolare interesse per i linguisti in quanto, collocato geograficamente in una zona di transizione, all'incrocio tra aree dialettali diverse, ha un aspetto composito ed \u00e8 difficilmente collocabile all'interno di una o di un'altra tradizione linguistica. Originariamente trascurato dalle indagini, a partire dagli anni Sessanta del Novecento \u00e8 stato considerato un dialetto fondamentalmente occitano (non sono infatti distanti le vallate occitane). Indubbiamente molti dei fenomeni che esso presenta sono sovrapponibili, se non identici, a quelli di alcuni dialetti occitanici; tuttavia si tratta in gran parte di fenomeni residuali statisticamente limitati (Duberti/Regis 2015) e oggi si tende pertanto a vedere in esso \"una variet\u00e0 gallo-italica arcaizzante, secondo alcuni fondamentalmente ligure, secondo altri fondamentalmente piemontese meridionale\". Questa classificazione, ovviamente, riguarda la condizione attuale del dialetto, che appare saldamente inserito \u2013 sia pure con una serie di peculiarit\u00e0 significative \u2013 nell\u2019ambito delle variet\u00e0 monregalesi. Rimane aperta la questione se, in diacronia, sia possibile ipotizzare una fase evolutiva in cui il [kje] abbia presentato in misura preponderante i tratti caratteristici delle lingue occitaniche: un\u2019ipotesi che \u00e8 stata fortemente esclusa da Toso (2011) ma sembra trovare maggiore accoglienza presso altri studiosi, sia pure a livello dubitativo.\nIl kje contemporaneo ha comunque al suo interno una accentuata variabilit\u00e0 diatopica, in quanto se ne individuano almeno due variet\u00e0 ben differenziate, che sono state anche utilizzate per scopi artistici nel corso del Novecento: il kje (o qui\u00e9) di Prea e il kje (o ky\u00e9) di Fontane. Entrambe (come si pu\u00f2 vedere dall\u2019ampiezza della bibliografia) sono state oggetto di studi e ricerche, a partire dal lavoro pionieristico di Corrado Grassi del 1969. Allo stato attuale, i lavori pi\u00f9 ampi disponibili sul [kje] sono certamente: Barbero Ruffino (2004), incentrato sulla variet\u00e0 di Fontane; Nu\u017e\u00e8\u010d d\u00eb\u0159 chi\u00e9 (2011), incentrato sulle variet\u00e0 della valle Ellero (Prea, Rastello e Baracco); Miola (2013) che \u00e8 una descrizione rigorosamente scientifica molto approfondita e aggiornata della variet\u00e0 di Prea; Duberti/Regis (2015), che presenta tra le altre cose alcune interessanti tabelle dedicate ai tratti pi\u00f9 interessanti della variet\u00e0 di Prea. "}
{"id": "1127141", "revid": "599013", "url": "https://it.wikipedia.org/wiki?curid=1127141", "title": "Kjf", "text": ""}
{"id": "1127143", "revid": "599013", "url": "https://it.wikipedia.org/wiki?curid=1127143", "title": "Kjg", "text": ""}
{"id": "1127145", "revid": "599013", "url": "https://it.wikipedia.org/wiki?curid=1127145", "title": "Kjh", "text": ""}
{"id": "1127147", "revid": "599013", "url": "https://it.wikipedia.org/wiki?curid=1127147", "title": "Kji", "text": ""}
{"id": "1127149", "revid": "599013", "url": "https://it.wikipedia.org/wiki?curid=1127149", "title": "Kjj", "text": ""}
{"id": "1127151", "revid": "599013", "url": "https://it.wikipedia.org/wiki?curid=1127151", "title": "Kjk", "text": ""}
{"id": "1127153", "revid": "599013", "url": "https://it.wikipedia.org/wiki?curid=1127153", "title": "Kjl", "text": ""}
{"id": "1127155", "revid": "599013", "url": "https://it.wikipedia.org/wiki?curid=1127155", "title": "Kjm", "text": ""}
{"id": "1127157", "revid": "599013", "url": "https://it.wikipedia.org/wiki?curid=1127157", "title": "Kjn", "text": ""}
{"id": "1127159", "revid": "599013", "url": "https://it.wikipedia.org/wiki?curid=1127159", "title": "Kjo", "text": ""}
{"id": "1127162", "revid": "599013", "url": "https://it.wikipedia.org/wiki?curid=1127162", "title": "Kjq", "text": ""}
{"id": "1127165", "revid": "599013", "url": "https://it.wikipedia.org/wiki?curid=1127165", "title": "Kjr", "text": ""}
{"id": "1127168", "revid": "834", "url": "https://it.wikipedia.org/wiki?curid=1127168", "title": "Kjs", "text": ""}
{"id": "1127169", "revid": "599013", "url": "https://it.wikipedia.org/wiki?curid=1127169", "title": "Kjt", "text": ""}
{"id": "1127171", "revid": "599013", "url": "https://it.wikipedia.org/wiki?curid=1127171", "title": "Kjx", "text": ""}
{"id": "1127174", "revid": "599013", "url": "https://it.wikipedia.org/wiki?curid=1127174", "title": "Kjy", "text": ""}
{"id": "1127176", "revid": "599013", "url": "https://it.wikipedia.org/wiki?curid=1127176", "title": "Kjz", "text": ""}
{"id": "1127180", "revid": "599013", "url": "https://it.wikipedia.org/wiki?curid=1127180", "title": "Kkl", "text": ""}
{"id": "1127182", "revid": "599013", "url": "https://it.wikipedia.org/wiki?curid=1127182", "title": "Kkq", "text": ""}
{"id": "1127184", "revid": "599013", "url": "https://it.wikipedia.org/wiki?curid=1127184", "title": "Kks", "text": ""}
{"id": "1127186", "revid": "599013", "url": "https://it.wikipedia.org/wiki?curid=1127186", "title": "Kkv", "text": ""}
{"id": "1127188", "revid": "599013", "url": "https://it.wikipedia.org/wiki?curid=1127188", "title": "Kla", "text": ""}
{"id": "1127190", "revid": "599013", "url": "https://it.wikipedia.org/wiki?curid=1127190", "title": "Kld", "text": ""}
{"id": "1127193", "revid": "599013", "url": "https://it.wikipedia.org/wiki?curid=1127193", "title": "Klt", "text": ""}
{"id": "1127195", "revid": "599013", "url": "https://it.wikipedia.org/wiki?curid=1127195", "title": "Kna", "text": ""}
{"id": "1127197", "revid": "599013", "url": "https://it.wikipedia.org/wiki?curid=1127197", "title": "Knc", "text": ""}
{"id": "1127199", "revid": "599013", "url": "https://it.wikipedia.org/wiki?curid=1127199", "title": "Knf", "text": ""}
{"id": "1127203", "revid": "599013", "url": "https://it.wikipedia.org/wiki?curid=1127203", "title": "Knv", "text": ""}
{"id": "1127204", "revid": "8577", "url": "https://it.wikipedia.org/wiki?curid=1127204", "title": "Il guanto nero", "text": "Il guanto nero \u00e8 un dipinto a olio su tela (111x81,5\u00a0cm) realizzato tra il 1923 ed il 1948 dal pittore Marc Chagall.\nFa parte di una collezione privata.\nIniziata nel 1923, la tela fu terminata nel 1948, quattro anni dopo la morte della moglie Bella; il quadro infatti \u00e8 una serie di immagini che raccontano episodi della loro vita di coppia: l'addio alla donna, la consapevolezza della morte e la presenta del suo spirito accanto a lui."}
{"id": "1127206", "revid": "834", "url": "https://it.wikipedia.org/wiki?curid=1127206", "title": "Knx", "text": ""}
{"id": "1127207", "revid": "599013", "url": "https://it.wikipedia.org/wiki?curid=1127207", "title": "Kny", "text": ""}
{"id": "1127210", "revid": "1603714", "url": "https://it.wikipedia.org/wiki?curid=1127210", "title": "L'acrobata", "text": "L'acrobata \u00e8 un dipinto a olio su carta montato su tela (44,5x33 cm) realizzato nel 1914 dal pittore Marc Chagall.\n\u00c8 conservato nell'Albright-Knox Art Gallery di Buffalo."}
{"id": "1127211", "revid": "599013", "url": "https://it.wikipedia.org/wiki?curid=1127211", "title": "Koq", "text": ""}
{"id": "1127213", "revid": "228587", "url": "https://it.wikipedia.org/wiki?curid=1127213", "title": "Kpf", "text": ""}
{"id": "1127215", "revid": "599013", "url": "https://it.wikipedia.org/wiki?curid=1127215", "title": "Kpj", "text": ""}
{"id": "1127216", "revid": "124264751", "url": "https://it.wikipedia.org/wiki?curid=1127216", "title": "Giorno di dio", "text": "Giorno di dio (Mahana no atua) \u00e8 un dipinto a olio su tela (68,3x91,5\u00a0cm) realizzato nel 1894 dal pittore francese Paul Gauguin.\n\u00c8 conservato nell'Art Institute di Chicago.\nIl quadro \u00e8 stato dipinto in Francia nell'intervallo tra due soggiorni a Tahiti. Viene mostrata una cerimonia in onore della dea K\u0101l\u012b, raffigurata nella statua visibile nel centro del dipinto. Le chiazze in primo piano sono i riflessi che la variopinta vegetazione polinesiana produce sulla superficie del mare. Si capisce che si tratta di acqua e non di vegetazione poich\u00e9 le donne vi immergono i piedi."}
{"id": "1127218", "revid": "599013", "url": "https://it.wikipedia.org/wiki?curid=1127218", "title": "Kpl", "text": ""}
{"id": "1127220", "revid": "834", "url": "https://it.wikipedia.org/wiki?curid=1127220", "title": "Kpn", "text": ""}
{"id": "1127221", "revid": "599013", "url": "https://it.wikipedia.org/wiki?curid=1127221", "title": "Kpq", "text": ""}
{"id": "1127223", "revid": "599013", "url": "https://it.wikipedia.org/wiki?curid=1127223", "title": "Kpu", "text": ""}
{"id": "1127225", "revid": "599013", "url": "https://it.wikipedia.org/wiki?curid=1127225", "title": "Kpx", "text": ""}
{"id": "1127227", "revid": "599013", "url": "https://it.wikipedia.org/wiki?curid=1127227", "title": "Kpz", "text": ""}
{"id": "1127229", "revid": "599013", "url": "https://it.wikipedia.org/wiki?curid=1127229", "title": "Kqb", "text": ""}
{"id": "1127231", "revid": "599013", "url": "https://it.wikipedia.org/wiki?curid=1127231", "title": "Kqc", "text": ""}
{"id": "1127233", "revid": "599013", "url": "https://it.wikipedia.org/wiki?curid=1127233", "title": "Kqd", "text": ""}
{"id": "1127236", "revid": "599013", "url": "https://it.wikipedia.org/wiki?curid=1127236", "title": "Kqe", "text": ""}
{"id": "1127238", "revid": "599013", "url": "https://it.wikipedia.org/wiki?curid=1127238", "title": "Kqf", "text": ""}
{"id": "1127240", "revid": "599013", "url": "https://it.wikipedia.org/wiki?curid=1127240", "title": "Kqg", "text": ""}
{"id": "1127242", "revid": "599013", "url": "https://it.wikipedia.org/wiki?curid=1127242", "title": "Kqh", "text": ""}
{"id": "1127244", "revid": "599013", "url": "https://it.wikipedia.org/wiki?curid=1127244", "title": "Kqi", "text": ""}
{"id": "1127246", "revid": "599013", "url": "https://it.wikipedia.org/wiki?curid=1127246", "title": "Kqj", "text": ""}
{"id": "1127248", "revid": "599013", "url": "https://it.wikipedia.org/wiki?curid=1127248", "title": "Kqk", "text": ""}
{"id": "1127250", "revid": "599013", "url": "https://it.wikipedia.org/wiki?curid=1127250", "title": "Kqm", "text": ""}
{"id": "1127252", "revid": "599013", "url": "https://it.wikipedia.org/wiki?curid=1127252", "title": "Kqn", "text": ""}
{"id": "1127255", "revid": "599013", "url": "https://it.wikipedia.org/wiki?curid=1127255", "title": "Kqo", "text": ""}
{"id": "1127257", "revid": "599013", "url": "https://it.wikipedia.org/wiki?curid=1127257", "title": "Kqp", "text": ""}
{"id": "1127259", "revid": "599013", "url": "https://it.wikipedia.org/wiki?curid=1127259", "title": "Kqq", "text": ""}
{"id": "1127261", "revid": "599013", "url": "https://it.wikipedia.org/wiki?curid=1127261", "title": "Kqr", "text": ""}
{"id": "1127263", "revid": "599013", "url": "https://it.wikipedia.org/wiki?curid=1127263", "title": "Kqs", "text": ""}
{"id": "1127265", "revid": "599013", "url": "https://it.wikipedia.org/wiki?curid=1127265", "title": "Kqt", "text": ""}
{"id": "1127267", "revid": "599013", "url": "https://it.wikipedia.org/wiki?curid=1127267", "title": "Kqu", "text": ""}
{"id": "1127269", "revid": "599013", "url": "https://it.wikipedia.org/wiki?curid=1127269", "title": "Kqv", "text": ""}
{"id": "1127271", "revid": "599013", "url": "https://it.wikipedia.org/wiki?curid=1127271", "title": "Kqw", "text": ""}
{"id": "1127273", "revid": "599013", "url": "https://it.wikipedia.org/wiki?curid=1127273", "title": "Kqx", "text": ""}
{"id": "1127276", "revid": "599013", "url": "https://it.wikipedia.org/wiki?curid=1127276", "title": "Kqy", "text": ""}
{"id": "1127278", "revid": "599013", "url": "https://it.wikipedia.org/wiki?curid=1127278", "title": "Kqz", "text": ""}
{"id": "1127280", "revid": "599013", "url": "https://it.wikipedia.org/wiki?curid=1127280", "title": "Krh", "text": ""}
{"id": "1127282", "revid": "599013", "url": "https://it.wikipedia.org/wiki?curid=1127282", "title": "Ksr", "text": ""}
{"id": "1127284", "revid": "834", "url": "https://it.wikipedia.org/wiki?curid=1127284", "title": "Ktf", "text": ""}
{"id": "1127285", "revid": "599013", "url": "https://it.wikipedia.org/wiki?curid=1127285", "title": "Ktj", "text": ""}
{"id": "1127287", "revid": "599013", "url": "https://it.wikipedia.org/wiki?curid=1127287", "title": "Ktz", "text": ""}
{"id": "1127289", "revid": "599013", "url": "https://it.wikipedia.org/wiki?curid=1127289", "title": "Kux", "text": ""}
{"id": "1127291", "revid": "599013", "url": "https://it.wikipedia.org/wiki?curid=1127291", "title": "Kuz", "text": "La kuz e l'aound"}
{"id": "1127293", "revid": "599013", "url": "https://it.wikipedia.org/wiki?curid=1127293", "title": "Kvf", "text": ""}
{"id": "1127295", "revid": "599013", "url": "https://it.wikipedia.org/wiki?curid=1127295", "title": "Kvh", "text": ""}
{"id": "1127297", "revid": "599013", "url": "https://it.wikipedia.org/wiki?curid=1127297", "title": "Kvi", "text": ""}
{"id": "1127299", "revid": "599013", "url": "https://it.wikipedia.org/wiki?curid=1127299", "title": "Kvj", "text": ""}
{"id": "1127301", "revid": "599013", "url": "https://it.wikipedia.org/wiki?curid=1127301", "title": "Kvm", "text": ""}
{"id": "1127303", "revid": "124493257", "url": "https://it.wikipedia.org/wiki?curid=1127303", "title": "Kvn", "text": ""}
{"id": "1127305", "revid": "599013", "url": "https://it.wikipedia.org/wiki?curid=1127305", "title": "Kvo", "text": ""}
{"id": "1127307", "revid": "599013", "url": "https://it.wikipedia.org/wiki?curid=1127307", "title": "Kvp", "text": ""}
{"id": "1127309", "revid": "599013", "url": "https://it.wikipedia.org/wiki?curid=1127309", "title": "Kvq", "text": ""}
{"id": "1127311", "revid": "599013", "url": "https://it.wikipedia.org/wiki?curid=1127311", "title": "Kvr", "text": ""}
{"id": "1127314", "revid": "30610", "url": "https://it.wikipedia.org/wiki?curid=1127314", "title": "Kvs", "text": ""}
{"id": "1127316", "revid": "599013", "url": "https://it.wikipedia.org/wiki?curid=1127316", "title": "Kvt", "text": ""}
{"id": "1127318", "revid": "599013", "url": "https://it.wikipedia.org/wiki?curid=1127318", "title": "Kvv", "text": ""}
{"id": "1127320", "revid": "599013", "url": "https://it.wikipedia.org/wiki?curid=1127320", "title": "Kvw", "text": ""}
{"id": "1127322", "revid": "599013", "url": "https://it.wikipedia.org/wiki?curid=1127322", "title": "Kvy", "text": ""}
{"id": "1127324", "revid": "599013", "url": "https://it.wikipedia.org/wiki?curid=1127324", "title": "Kvz", "text": ""}
{"id": "1127326", "revid": "599013", "url": "https://it.wikipedia.org/wiki?curid=1127326", "title": "Kwb", "text": ""}
{"id": "1127328", "revid": "599013", "url": "https://it.wikipedia.org/wiki?curid=1127328", "title": "Kwc", "text": ""}
{"id": "1127331", "revid": "834", "url": "https://it.wikipedia.org/wiki?curid=1127331", "title": "Kwq", "text": ""}
{"id": "1127332", "revid": "599013", "url": "https://it.wikipedia.org/wiki?curid=1127332", "title": "Kwu", "text": ""}
{"id": "1127334", "revid": "599013", "url": "https://it.wikipedia.org/wiki?curid=1127334", "title": "Kww", "text": ""}
{"id": "1127336", "revid": "599013", "url": "https://it.wikipedia.org/wiki?curid=1127336", "title": "Kxb", "text": ""}
{"id": "1127338", "revid": "599013", "url": "https://it.wikipedia.org/wiki?curid=1127338", "title": "Kxc", "text": ""}
{"id": "1127341", "revid": "599013", "url": "https://it.wikipedia.org/wiki?curid=1127341", "title": "Kxd", "text": ""}
{"id": "1127343", "revid": "599013", "url": "https://it.wikipedia.org/wiki?curid=1127343", "title": "Kxg", "text": ""}
{"id": "1127344", "revid": "1543377", "url": "https://it.wikipedia.org/wiki?curid=1127344", "title": "Dama a Mosca", "text": "La Dama a Mosca \u00e8 un dipinto a olio su tela (108,8x108,8\u00a0cm) realizzato nel 1912 dal pittore Vasily Kandinsky.\n\u00c8 conservato nella St\u00e4dtische Galerie im Lenbachhaus di Monaco.\nIn primo piano \u00e8 raffigurata una dama in abito giallo, che accarezza un cagnolino mentre nella mano sinistra stringe una rosa.\nCollegamenti esterni.\nSito ufficiale museo"}
{"id": "1127346", "revid": "599013", "url": "https://it.wikipedia.org/wiki?curid=1127346", "title": "Kxh", "text": ""}
{"id": "1127348", "revid": "599013", "url": "https://it.wikipedia.org/wiki?curid=1127348", "title": "Kxi", "text": ""}
{"id": "1127349", "revid": "78273", "url": "https://it.wikipedia.org/wiki?curid=1127349", "title": "Melek Taus", "text": ""}
{"id": "1127352", "revid": "599013", "url": "https://it.wikipedia.org/wiki?curid=1127352", "title": "Kxj", "text": ""}
{"id": "1127354", "revid": "599013", "url": "https://it.wikipedia.org/wiki?curid=1127354", "title": "Kxl", "text": ""}
{"id": "1127356", "revid": "599013", "url": "https://it.wikipedia.org/wiki?curid=1127356", "title": "Kxm", "text": ""}
{"id": "1127358", "revid": "599013", "url": "https://it.wikipedia.org/wiki?curid=1127358", "title": "Kxn", "text": ""}
{"id": "1127360", "revid": "949200", "url": "https://it.wikipedia.org/wiki?curid=1127360", "title": "Modella seduta, di profilo, studio per Le modelle", "text": "Modella seduta, di profilo, studio per Le modelle (Poseuse assise, de profil, \u00e9tude pour Les Poseuses) \u00e8 un dipinto a olio su tavola (25x16 cm) realizzato nel 1887 dal pittore Georges-Pierre Seurat.\n\u00c8 conservato nel Mus\u00e9e d'Orsay di Parigi.\nQuesto \u00e8 una sezione del dipinto finale Le modelle; e rappresenta una modella seduta su uno sgabello blu, mentre si tocca la caviglia."}
{"id": "1127361", "revid": "599013", "url": "https://it.wikipedia.org/wiki?curid=1127361", "title": "Kxo", "text": ""}
{"id": "1127363", "revid": "599013", "url": "https://it.wikipedia.org/wiki?curid=1127363", "title": "Kxp", "text": ""}
{"id": "1127365", "revid": "1323158", "url": "https://it.wikipedia.org/wiki?curid=1127365", "title": "Ritratto di Brigida Spinola Doria", "text": "Il Ritratto di Brigida Spinola Doria \u00e8 un dipinto a olio su tela (152,5x98,7\u00a0cm) realizzato nel 1606 dal pittore Pieter Paul Rubens.\n\u00c8 conservato nella National Gallery di Washington.\nIl quadro commissionato dal marchese genovese Giacomo Massimiliano Doria ne raffigura la moglie Brigida Spinola Doria. Il dipinto \u00e8 stato pi\u00f9 volte tagliato su ogni lato perdendo la raffigurazione del giardino sullo sfondo e la parte inferiore della donna."}
{"id": "1127366", "revid": "599013", "url": "https://it.wikipedia.org/wiki?curid=1127366", "title": "Kxq", "text": ""}
{"id": "1127370", "revid": "599013", "url": "https://it.wikipedia.org/wiki?curid=1127370", "title": "Kxs", "text": ""}
{"id": "1127373", "revid": "599013", "url": "https://it.wikipedia.org/wiki?curid=1127373", "title": "Kxt", "text": ""}
{"id": "1127375", "revid": "599013", "url": "https://it.wikipedia.org/wiki?curid=1127375", "title": "Kxu", "text": ""}
{"id": "1127380", "revid": "599013", "url": "https://it.wikipedia.org/wiki?curid=1127380", "title": "Kxw", "text": ""}
{"id": "1127382", "revid": "599013", "url": "https://it.wikipedia.org/wiki?curid=1127382", "title": "Kxx", "text": ""}
{"id": "1127384", "revid": "599013", "url": "https://it.wikipedia.org/wiki?curid=1127384", "title": "Kxy", "text": ""}
{"id": "1127386", "revid": "599013", "url": "https://it.wikipedia.org/wiki?curid=1127386", "title": "Kxz", "text": ""}
{"id": "1127388", "revid": "599013", "url": "https://it.wikipedia.org/wiki?curid=1127388", "title": "Kyb", "text": ""}
{"id": "1127394", "revid": "98720", "url": "https://it.wikipedia.org/wiki?curid=1127394", "title": "Frutto del peccato", "text": ""}
{"id": "1127396", "revid": "1305772", "url": "https://it.wikipedia.org/wiki?curid=1127396", "title": "EQU", "text": ""}
{"id": "1127400", "revid": "767487", "url": "https://it.wikipedia.org/wiki?curid=1127400", "title": "The Easybeats", "text": "Gli Easybeats furono un Gruppo musicale rock australiano formato a Sydney nel 1964 e scioltosi nel 1969.\nSono ricordati per essere stati uno dei gruppi rock australiani che riscossero pi\u00f9 successo, tra i primi a riscuotere successo anche all'estero grazie al singolo del 1966 \"Friday on My Mind\".\nLa loro formazione comprendeva 5 membri che provenivano tutti dall'Europa: Stevie Wright e Gordon \"Snowy\" Henry Fleet provenivano dall'Inghilterra; George Young (fratello di Malcolm e Angus Young degli AC/DC) dalla Scozia; Harry Vanda e Dick Diamonde dai Paesi Bassi.\nVanda e Young, dopo un periodo in cui scrissero brani per vari artisti diedero vita nel 1976 ai Flash and the Pan.\nNel 1986 gli Easybeats si riformarono per un breve tour in Australia."}
{"id": "1127404", "revid": "118987918", "url": "https://it.wikipedia.org/wiki?curid=1127404", "title": "Quadrumvirato", "text": "Nella Roma antica, i quadrumviri erano i quattro componenti di un collegio elettivo che veniva attribuito a quattro cittadini con poteri giurisdizionali e funzioni di polizia, con mandato quinquennale.\nSinonimi di quadrumviro sono quadrunviro, quattuomviro, e quattuorviro.\nPrerogative e funzioni.\nI quadrumviri venivano eletti dal Senato romano. \nSi distinguevano, per prerogative, in due collegi di \"duoviri\": il primo, \"aedilicia potestate\", aveva funzioni di polizia; il secondo, \"iure dicundo\", aveva competenze superiori in materia di giurisdizione, amministrazione e gestione finanziaria.\nFascismo.\n \nIl 28 ottobre 1922 un quadrumvirato fascista ebbe il compito di guidare la Marcia su Roma.\nI quadrumviri in questione erano i gerarchi Italo Balbo, Michele Bianchi, Emilio De Bono, e Cesare Maria De Vecchi."}
{"id": "1127407", "revid": "339392", "url": "https://it.wikipedia.org/wiki?curid=1127407", "title": "Quadrunviro", "text": ""}
{"id": "1127408", "revid": "339392", "url": "https://it.wikipedia.org/wiki?curid=1127408", "title": "Quattuorviro", "text": ""}
{"id": "1127412", "revid": "339392", "url": "https://it.wikipedia.org/wiki?curid=1127412", "title": "Quattuomviro", "text": ""}
{"id": "1127413", "revid": "108667549", "url": "https://it.wikipedia.org/wiki?curid=1127413", "title": "Accento in rosa", "text": "Accento in rosa \u00e8 un dipinto a olio su tela (100,5x80,5\u00a0cm) realizzato nel 1926 dal pittore Vasilij Vasil'evi\u010d Kandinskij.\n\u00c8 conservato nel Museo nazionale d'Arte moderna del Centre Pompidou di Parigi."}
{"id": "1127414", "revid": "59975", "url": "https://it.wikipedia.org/wiki?curid=1127414", "title": "Easybeats", "text": ""}
{"id": "1127415", "revid": "484362", "url": "https://it.wikipedia.org/wiki?curid=1127415", "title": "Carmagnole (indumento)", "text": "La carmagnola (in francese \"la carmagnole\") era un capo di vestiario, essenzialmente un gilet con file di bottoni di metallo, con panciotto di tre colori e con una fascia rossa.\nFu sicuramente portato a Parigi dal sud della Francia nel 1792 e divenne in breve il vestito popolare dei giacobini e soprattutto delle ali estreme: i sanculotti.\nSicuramente il nome \u00e8 legato alla cittadina di Carmagnola, ma con qualche incertezza sui dettagli. Secondo l'Enciclopedia Britannica originariamente era un costume agricolo piemontese. La tradizione italiana lo riconduce, invece, agli operai dei canapifici o al fatto di essere fatto con una qualit\u00e0 di canapa detta appunto Carmagnola.\nDi pari passo con la fortuna del vestito si diffuse un canto, fortemente critico nei confronti del re, e soprattutto della regina Maria Antonietta, soprannominata Madame Veto.\nLa carmagnola rimase il vestito dei rivoluzionari e persino quando nel 1893 ci furono i fasci siciliani si descrive la cavalcata dei contadini \"vestiti con le carmagnole nere e il garofano rosso.\" "}
{"id": "1127420", "revid": "15756", "url": "https://it.wikipedia.org/wiki?curid=1127420", "title": "Esame di coscienza", "text": "L'esame di coscienza \u00e8 per la Chiesa cattolica e la Chiesa ortodossa, la pratica spirituale, propedeutica al sacramento della penitenza, con cui il credente richiama alla memoria i propri peccati con la volont\u00e0 di non commetterli pi\u00f9 e cercando cos\u00ec di migliorare la propria vita. Per estensione, l\"'esame di coscienza\" \u00e8 anche un'intima riflessione su se stessi, sul proprio operato. In questa seconda accezione l'esame di coscienza \u00e8 presente in molte diverse culture laiche e religiose.\nCivilt\u00e0 greco-romana.\nL'esame di coscienza era una pratica gi\u00e0 presente tra i pitagorici, gli stoici e gli epicurei.\nPer gli adepti delle scuole filosofiche ellenistico-romane l'esame di coscienza era il mezzo per rendersi conto quotidianamente della misura in cui si erano adempiuti o meno i propri doveri. Era dunque un mezzo per valutare il proprio progresso sulla \u00abvia della perfezione\u00bb, ovvero sulla via del conseguimento della padronanza di s\u00e9, del dominio ottenuto sulle proprie passioni.\nEbraismo.\nNell'ebraismo l'esame di coscienza \u00e8 una dimensione essenziale della preghiera. Secondo il rabbino David Rosen: \u00abLa preghiera \u00e8 il modo in cui gli esseri umani esprimono il loro rapporto con Dio. All'interno della tradizione ebraica essa pu\u00f2 assumere diversi aspetti. Il termine ebraico \"lehitpallel\" \u00e8 la forma riflessiva del verbo \"palel\", giudicare. In altre parole il termine \"pregare\" intende un'azione di autogiudizio, di riflessione sulla propria vita, di considerazione della direzione presa, di introspezione. Insomma, il compito principale della preghiera consiste in un'opera di autoanalisi e di introspezione al cospetto di Dio, di esame di se stessi di fronte alla verit\u00e0 e alla realt\u00e0. Il suo scopo principale non \u00e8 di chiedere qualcosa a Dio, ma piuttosto di darci la possibilit\u00e0 di migliorare\u00bb.\nCristianesimo.\nAnche nel mondo cristiano l'esame di coscienza \u00e8 una pratica importante, da utilizzare frequentemente, ad esempio la sera prima di addormentarsi in accordo con la raccomandazione del Salmo 4,5b: \"nel silenzio, sul vostro letto, esaminate il vostro cuore\" (traduzione Nuova CEI). In particolare le chiese che praticano il sacramento della penitenza raccomandano che esso sia preceduto dall'esame di coscienza. L'articolo 1454 del Catechismo della Chiesa Cattolica recita: \u00ab\u00c8 bene prepararsi a ricevere questo sacramento con un \"esame di coscienza\" fatto alla luce della Parola di Dio. I testi pi\u00f9 adatti a questo scopo sono da cercarsi nella catechesi morale dei Vangeli e delle lettere di Paolo: il Discorso della Montagna e gli insegnamenti apostolici\u00bb. In nota il Catechismo propone come insegnamenti apostolici alcuni capitoli tratti dalle lettere di Paolo e precisamente Rom ; 1 Cor ; Gal ; Ef ."}
{"id": "1127422", "revid": "671029", "url": "https://it.wikipedia.org/wiki?curid=1127422", "title": "Dipartimenti del Guatemala", "text": "I dipartimenti del Guatemala (in spagnolo: \"departamento\") costituiscono la suddivisione territoriale di primo livello del Paese e sono pari a 22; ciascuno di essi si articola a sua volta in comuni.\nProfili istituzionali.\nSecondo la costituzione, il governo di un dipartimento viene affidato ad un governatore (\"gobernador\") nominato dal Presidente della Repubblica. Il governatore gode delle stesse immunit\u00e0 di un Ministro, di cui deve avere analoghe capacit\u00e0 e qualit\u00e0. \u00c8 inoltre richiesto che il governatore sia stato domiciliato nel dipartimento per cui viene nominato nei cinque anni precedenti alla nomina. In ogni dipartimento viene nominato un Consiglio Dipartimentale (\"Consejo Departamental\") che affianca il governatore e viene integrato dai sindaci di tutti i comuni e dai rappresentanti delle organizzazioni pubbliche e private.\nIl governo guatemalteco ha a lungo sostenuto che il Belize costituisse, in tutto o in parte, un dipartimento del Guatemala; il Guatemala ha formalmente riconosciuto il Belize nel 1992, ma le dispute circa i confini tra le due nazioni sono perdurate."}
{"id": "1127427", "revid": "80339", "url": "https://it.wikipedia.org/wiki?curid=1127427", "title": "Balashov", "text": ""}
{"id": "1127428", "revid": "110157", "url": "https://it.wikipedia.org/wiki?curid=1127428", "title": "Bala\u0161ov", "text": "Bala\u0161ov () \u00e8 una citt\u00e0 della Russia europea centro-meridionale, situata nell'oblast' di Saratov sul fiume Chop\u00ebr.\nLa sua fondazione risale al XVII secolo; lo \"status\" di citt\u00e0 fu concesso nel 1780 dalla zarina Caterina II, \u00e8 capoluogo del Bala\u0161ovskij rajon."}
{"id": "1127429", "revid": "287204", "url": "https://it.wikipedia.org/wiki?curid=1127429", "title": "Angelique Kidjo", "text": ""}
{"id": "1127430", "revid": "287204", "url": "https://it.wikipedia.org/wiki?curid=1127430", "title": "Ang\u00e8lique Kidjo", "text": ""}
{"id": "1127440", "revid": "1305772", "url": "https://it.wikipedia.org/wiki?curid=1127440", "title": "Anbasa ibn Suhaym al-Kalbi", "text": "Biografia.\nNell'agosto del 722 fu nominato successore di \u02bfAbd al-Ra\u1e25m\u0101n ibn \u02bfAbd All\u0101h al-Gh\u0101fiq\u012b e nei tre anni successivi organizz\u00f2 delle razzie in Settimania.\nRiusc\u00ec ad occupare tutto il regno che era stato dei Visigoti, nel nord della Spagna, scontrandosi con la resistenza organizzata nelle montagne della Cantabria e delle Asturie dal duca Pietro di Cantabria e da Pelagio, primo sovrano delle Asturie. Nel 722 i musulmani vennero sconfitti a Covadonga: per i cronisti cristiani fu un importante fatto d'armi che diede inizio alla \"Reconquista\", mentre per quelli musulmani fu talmente insignificante da non essere neppure citato.\nNel 725, \u02bfAnbasa si mise alla testa delle operazioni: partendo dalla base di Narbona, dopo aver espugnato Carcassonne, occup\u00f2 tutta la Settimania, arrivando sino a N\u00eemes, senza combattere e ad inviare gli ostaggi a Barcellona. Il duca d'Aquitania, Oddone I (Eudes) tuttavia gli sbarr\u00f2 la strada e lo costrinse a risalire la valle del Rodano e poi della Saona, che \u02bfAnbasa mise a sacco, distrusse la citt\u00e0 di Autun, mettendo insieme un grande bottino. Il \"w\u0101l\u012b\" d'al-Andalus fu fermato nuovamente da Oddone a Sens e fu costretto ad interrompere la razzia e tornare in Spagna.\nNel 726, \u02bfAnbasa lanci\u00f2 un'ulteriore razzia, questa volta contro l'Aquitania, ma trov\u00f2 la morte in uno scontro contro il duca Oddone, all'inizio della razzia stessa.\nBibliografia.\nLetteratura storiografica.\nC. H. Becker, \"L'espansione dei saraceni in Africa e in Europa\", in \"Storia del mondo medievale\", vol. II, 1999, pp. 70-96"}
{"id": "1127444", "revid": "1078002", "url": "https://it.wikipedia.org/wiki?curid=1127444", "title": "Lex specialis derogat generali", "text": "In diritto, il brocardo \"lex specialis derogat generali\" (che in latino significa: \"la norma speciale deroga quella generale\") esprime uno dei principi o criteri tradizionalmente utilizzati dagli ordinamenti giuridici per risolvere le antinomie normative: il \"criterio di specialit\u00e0\".\nDescrizione.\nIn base a questo criterio, in caso di antinomia tra due norme giuridiche prevale quella pi\u00f9 specifica, ossia quella la cui fattispecie \u00e8 contenuta nella fattispecie dell'altra. Quest'ultima non cessa del tutto di produrre i suoi effetti (ossia, non viene abrogata) ma vede il suo ambito di applicazione ristretto ai casi in cui non trova applicazione la norma pi\u00f9 specifica, che si pone con essa in un rapporto di regola ed eccezione; si parla, in questo caso, di deroga della norma generale da parte della norma speciale.\nL'applicazione del criterio di specialit\u00e0 \u00e8 problematica quando le fattispecie delle norme, anzich\u00e9 essere l'una completamente inclusa nell'altra, s'intersecano; in una situazione del genere, infatti, non \u00e8 possibile individuare la norma speciale solo sulla base dell'analisi delle due fattispecie: si pensi al caso di una norma che imponga un particolare tributo sugli automezzi con motore diesel e di una seconda norma che esenti da ogni tributo i veicoli usati dagli enti pubblici (che comprendono anche veicoli con motore diesel); in questo caso, si pu\u00f2 ritenere generale la prima norma e speciale la seconda (tutti i veicoli con motore diesel sono soggetti al tributo, eccettuati quelli degli enti pubblici) o viceversa (tutti i veicoli degli enti pubblici sono esentati dal tributo, eccettuati quelli con motore diesel).\nTalvolta \u00e8 lo stesso legislatore a indicare espressamente che una determinata norma fa eccezione a un'altra, introducendo la disposizione generale con espressioni tipo \"Salvo quanto prescritto ...\" o quella speciale con espressioni tipo \"In deroga ...\". \nIl criterio di specialit\u00e0 \u00e8 recessivo rispetto al criterio gerarchico, espresso dal brocardo \"lex superior derogat inferiori\"; pertanto, la norma speciale non deroga la norma generale posta da una fonte del diritto di rango superiore. \nIl criterio di specialit\u00e0 prevale, invece, sul criterio cronologico, espresso dal brocardo \"lex posterior derogat priori\"; pertanto, la norma posteriore generale non abroga la norma anteriore speciale (principio espresso dal brocardo \"lex posterior generalis non derogat priori speciali\"), salvo che dalla lettera o dalla \"ratio\" della prima si evinca la volont\u00e0 di abrogare la seconda o la discordanza tra le due norme sia tale da rendere inconcepibile la loro coesistenza."}
{"id": "1127445", "revid": "116490674", "url": "https://it.wikipedia.org/wiki?curid=1127445", "title": "Belle Jardini\u00e8re", "text": "La Belle Jardini\u00e8re (\"Bella giardiniera\" in italiano) \u00e8 un dipinto a olio su tavola (122x80 cm) di Raffaello Sanzio, firmato e datato 1507 e conservato nel Museo del Louvre a Parigi.\nStoria.\nIl nome del dipinto, inventato nell'Ottocento, si riferisce alla bellezza della figura di Maria assisa in un prato che assomiglia a un giardino. L'opera \u00e8 generalmente identificata con quella che il Vasari cit\u00f2 come eseguita per il senese Filippo Sergardi, lasciata incompiuta dopo la partenza per Roma (1508) e completata da Ridolfo del Ghirlandaio. In particolare sarebbe stato completato il manto blu di Maria.\nA Siena venne acquistato per conto di Francesco I di Francia, che lo fece portare oltralpe. L'opera godette nel tempo di uno straordinario successo e popolarit\u00e0, tanto che venne copiata come esercizio dai maggiori artisti francesi e stranieri: se ne conservano infatti numerose repliche.\nDescrizione e stile.\nImmersa in un ampio paesaggio lacustre dall'orizzonte particolarmente alto, punteggiato da alberelli e da segni della presenza umana, si trova la Madonna seduta su una roccia, con appoggiato alle gambe Ges\u00f9 Bambino; san Giovannino si trova inginocchiato a destra, mentre dirige uno sguardo intenso a Ges\u00f9.\nLa composizione, sciolta e di forma piramidale, con i protagonisti legati dalla concatenazione di sguardi e gesti, deriva con evidenza da modelli leonardeschi, come la \"Sant'Anna, la Vergine e il Bambino con l'agnellino\", ma se ne distacca sostituendo, al senso di mistero e all'inquietante carica di allusioni e suggestioni, un sentimento fresco di calma e spontanea familiarit\u00e0. Al posto dei \"moti dell'animo\" reconditi, Raffaello mise in atto una rappresentazione dell'affettuosit\u00e0, con l'abbraccio tra madre e figlio e le carezze di quest'ultimo sul ginocchio di lei, mentre il Battista si genuflette con rispettosa devozione. A Leonardo rimandano anche il bruno del terreno, punteggiato da specie botaniche indagate con cura, e la resa atmosferica del paesaggio di fondo, che si perde nei vapori della lontananza. Ricordano invece Michelangelo alcuni dettagli come il piedino di Ges\u00f9 su quello della madre, presente anche nella statua della \"Madonna di Bruges\".\nLe pose delle figure sono attentamente studiate a \"contrapposto\". Maria \u00e8 ruotata verso sinistra e fa per abbracciare con naturalezza il figlio, il quale si allunga per prendere il libro che essa ha in grembo. Ges\u00f9 mostra un elegante classicismo, con rimandi alla scultura dell'epoca come la \"Madonna di Bruges\" di Michelangelo.\nLa complessit\u00e0 stilistica, testimoniata da alcuni disegni preparatori in cui venne definita con cura la composizione, non intacca mai l'estrema cordialit\u00e0 e piacevolezza del tema. A tal proposito scrisse la Brizio: \u00ab[Raffaello \u00e8] al tempo stesso il pittore pi\u00f9 apprezzato dagli accademici per la sua scienza compositiva e bella armonia e il pi\u00f9 popolare, perch\u00e9 i semplici nelle sue Madonne ritrovano abbellita l'espressione dei propri sentimenti pi\u00f9 naturali e pi\u00f9 cari\u00bb."}
{"id": "1127446", "revid": "438678", "url": "https://it.wikipedia.org/wiki?curid=1127446", "title": "Giardiniera", "text": ""}
{"id": "1127450", "revid": "729019", "url": "https://it.wikipedia.org/wiki?curid=1127450", "title": "Giardiniera (trasporto)", "text": "La giardiniera \u00e8 un tipo di veicolo da trasporto promiscuo, aperto sui lati.\nIl termine \"giardiniera\", nel campo dei trasporti, venne coniato per definire carri o carrozze scoperte a prevalente uso agricolo, aperte sui lati e dotate di un'ossatura portante centrale che, partendo dallo schienale del conduttore, divide il piano di carico fornendo supporto strutturale per un ripiano a balcone, utilizzabile come doppio sedile a panca o come scaffalatura per merci. Tale tipologia di allestimento era generalmente utilizzata dai \"giardinieri\", come venivano chiamati un tempo gli ortolani, per raccogliere i prodotti ortufrutticoli, potendo sistemarli in ceste o casse poste sul piano o sui ripiani e, quindi, trasportare i prodotti direttamente ai mercati cittadini.\nA partire dalla seconda met\u00e0 del XIX secolo, per estensione, il termine \"giardiniera\" fu utilizzato per definire le carrozze ferroviarie e tranviarie aperte lateralmente e dotate di piattaforma a balcone.\nNel secondo dopoguerra la FIAT adott\u00f2 il nome \"Giardiniera\" per denominare commercialmente le versioni da trasporto promiscuo dei modelli \"Topolino\" e \"500\", facendo diventare il termine un sinonimo del pi\u00f9 noto \"Giardinetta\"."}
{"id": "1127452", "revid": "1543377", "url": "https://it.wikipedia.org/wiki?curid=1127452", "title": "Fuerte Olimpo", "text": "Fuerte Olimpo \u00e8 una citt\u00e0 del Paraguay, capoluogo del dipartimento dell'Alto Paraguay. La citt\u00e0 \u00e8 situata sulle rive del fiume Paraguay ed \u00e8 un importante porto fluviale.\nPopolazione.\nAl censimento del 2002 Fuerte Olimpo contava una popolazione urbana di 1.696 abitanti (5.029 nel suo distretto), secondo i dati della \"Direcci\u00f3n General de Estad\u00edstica, Encuestas y Censos\".\nStoria.\nLa citt\u00e0 fu fondata nel 1792 dagli spagnoli per decisione del governatore Joaqu\u00edn Alos y Bru, che diede ordine al comandante Jos\u00e9 Antonio Zavala y Delgadillo di creare un forte sul fiume Paraguay a 20\u00b0 di latitudine. La spedizione spagnola trov\u00f2 poco pi\u00f9 a sud, ad una latitudine di 21\u00b0, un posto adatto alla costruzione del forte perch\u00e9 abbastanza elevato da non subire le inondazioni del fiume e dotato di un porto sufficientemente profondo. Il forte fu chiamato \"Fuerte Borb\u00f3n\" in onore al casato dei re di Spagna; il suo scopo era la difesa dalle incursioni dei bandeirantes provenienti dal Brasile cos\u00ec come dai saccheggi degli indigeni Mbay\u00e1s a cui erano state usurpate le terre sulle quali vantavano diritti ancestrali. La guarnigione dovette subito affrontare enormi problemi dovuti all'isolamento e alla fame; dopo un brevissimo periodo in cui il forte cadde in mano portoghese, nel 1813, avendo conquistato il Paraguay la propria indipendenza, il forte fu rinominato Fuerte Olimpo dal dittatore Jos\u00e9 Gaspar Rodr\u00edguez de Francia, per eliminare ogni riferimento alla dominazione spagnola.\nEconomia.\nLa maggiore fonte di sostentamento della citt\u00e0 e della zona circostante \u00e8 l'allevamento.\nTurismo.\nLa citt\u00e0 disporrebbe di un buon potenziale turistico, ma \u00e8 penalizzata dal suo isolamento e dalla sua distanza (750 km) dalla capitale del paese, Asunci\u00f3n. Sono presenti un'imponente cattedrale, un museo di cultura indigena e una comunit\u00e0 indigena (Ishir o Chamacoco) nella parte meridionale della citt\u00e0. Una scalinata di 535 gradini porta alla sommit\u00e0 di uno dei tre colli chiamati \"Los Tres Hermanos\" (I Tre Fratelli), dal quale si possono osservare la citt\u00e0, il fiume Paraguay e le circostanti paludi del \"Pantanal paraguayano\", fino alla Sierra de Bord\u00f3n in Brasile, al di l\u00e0 del fiume.\nInfrastrutture e trasporti.\nFuerte Olimpo \u00e8 collegata alla capitale del paese attraverso una linea di autobus, che partono tre volte a settimana; il viaggio dura dalle 15 alle 16 ore, a seconda dello stato delle piste sterrate che si devono percorrere per centinaia di chilometri.\nSi pu\u00f2 arrivare anche in due giorni dalla citt\u00e0 di Concepci\u00f3n attraverso un'imbarcazione che risale il fiume Paraguay."}
{"id": "1127453", "revid": "289247", "url": "https://it.wikipedia.org/wiki?curid=1127453", "title": "San Gerardo Majella", "text": ""}
{"id": "1127455", "revid": "289247", "url": "https://it.wikipedia.org/wiki?curid=1127455", "title": "San Gerardo Maiella", "text": ""}
{"id": "1127456", "revid": "729019", "url": "https://it.wikipedia.org/wiki?curid=1127456", "title": "Sindrome da inappropriata secrezione di ADH", "text": "La sindrome da inappropriata secrezione di ADH o SIADH o sindrome di Schwartz-Bartter \u00e8 una malattia caratterizzata da un'elevazione patologica della secrezione dell'ormone antidiuretico con ritenzione d'acqua e iponatriemia da diluizione. Si viene a creare una situazione di \"iponatremia isovolemica\", iponatremia senza aumento del volume ematico.\nNon \u00e8 da confondere con la sindrome di Bartter, una tubulopatia ereditaria con perdita di potassio e ipokaliemia.\nEziologia.\nPu\u00f2 essere paraneoplastica, soprattutto dovuta al carcinoma polmonare a piccole cellule (80% dei casi). Raramente pu\u00f2 essere causata da un estesioneuroblastoma.\n\u00c8 raro il disturbo primario ipofisario, per problemi nervosi (meningite, accidenti vascolari cerebrali), farmaci (antidepressivi triciclici, ciclofosfamide) o per affezioni polmonari.\nClinica.\nUna parte dei casi \u00e8 asintomatica e la diagnosi \u00e8 fortuita. In altri casi la sindrome \u00e8 acuta. I sintomi possono essere:\nL'isovolemia, e la conseguente mancanza di edemi, \u00e8 dovuta al passaggio di acqua per diffusione (tramite le Acquaporine) dal compartimento extracellulare al compartimento intracellulare poich\u00e9 quest'ultimo presenta una Osmolarit\u00e0 maggiore in seguito alla ritenzione idrica dovuta all'aumentata secrezione di ADH.\nTrattamento.\nIl trattamento \u00e8 eziologico, puntando a curare la causa primaria (neoplasia, intossicazione da farmaco, etc).\nIl trattamento sintomatico si attua con:\nRestrizione di liquidi 800-1500 ml/die (da attuare in caso di concentrazione di Sodio &gt; 115 mOsm/L)\nInfusione endovena di soluzione salina normale o ipertonica (al 3%) (da attuare in caso di concentrazione di Sodio &lt; 115 mOsm/L o di alterazioni dello stato mentale). In questo caso la correzione dell'iponatremia dovr\u00e0 essere lentissima (0.5-1 mOsm/L per h) per evitare l'insorgenza di Mielinolisi Pontina Centrale. Rischio particolarmente importante in pazienti trattati con Vaptani (tolvaptan),unica terapia farmacologica orale approvata in Italia per il trattamento della SIADH\nantagonista selettivo del recettore V2 della vasopressina\nrisposta controllata nella correzione dei livelli plasmatici di sodio\nDemeclociclina\nUrea\nLitio\niponatremia a esordio graduale"}
{"id": "1127459", "revid": "56818", "url": "https://it.wikipedia.org/wiki?curid=1127459", "title": "Ponte cerebellare", "text": ""}
{"id": "1127460", "revid": "729019", "url": "https://it.wikipedia.org/wiki?curid=1127460", "title": "Strada statale 639 dei Laghi di Pusiano e di Garlate", "text": "La strada statale 639 dei Laghi di Pusiano e di Garlate (SS 639), fino al mese di maggio del 2021 \"ex strada statale 639 dei Laghi di Pusiano e di Garlate (SS 639)\" in provincia di Como, \"strada provinciale 639 dei Laghi di Pusiano e di Garlate (SP 639)\" in Provincia di Lecco, e \"strada provinciale ex SS 639 dei Laghi di Pusiano e di Garlate (SP ex SS 639)\" in Provincia di Bergamo, \u00e8 una strada statale italiana che collega tra loro le province di Como, Lecco, Bergamo.\nPercorso.\nHa inizio nel comune di Albese con Cassano, dal tratto declassato della strada statale 342 Briantea, e prosegue verso est, attraverso l'alta Brianza, su un percorso scorrevole e pianeggiante. Tocca qui i comuni di Albavilla, Erba e Pusiano (dove passa accanto al lago omonimo); entrata quindi nel lecchese attraversa Cesana Brianza, Suello, Civate (di fianco al lago di Annone) e giunge nel capoluogo, Lecco.\nQui prosegue deviando verso sud toccando il lago di Garlate (sulla sponda orientale), Vercurago e Calolziocorte; entra in provincia di Bergamo e giunge infine a Cisano Bergamasco, dove si immette nuovamente sul tratto declassato della strada statale 342 Briantea.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8 solo con il decreto del Ministro dei lavori pubblici del 9 novembre 1973 che viene elevata a rango di statale con i seguenti capisaldi di itinerario: \"Urago - Erba - Lecco - bivio di Cisano Bergamasco\".\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Como, della Provincia di Lecco e della Provincia di Bergamo per le tratte territorialmente competenti."}
{"id": "1127463", "revid": "486946", "url": "https://it.wikipedia.org/wiki?curid=1127463", "title": "Natremia", "text": ""}
{"id": "1127464", "revid": "228587", "url": "https://it.wikipedia.org/wiki?curid=1127464", "title": "Io non tremo (1997-2006)", "text": "Io non tremo (1997-2007), pubblicato nel 2007, \u00e8 il secondo DVD-documentario degli Afterhours.\nIl DVD.\nSi tratta del secondo dei due DVD-doppi del progetto-antologia del 2007, uscito l'11 maggio. Questo lavoro segue a distanza di pochi mesi il precedente \"Non usate precauzioni/Fatevi infettare (1985-1997)\", uscito in febbraio.\nL'opera \u00e8 cos\u00ec strutturata:"}
{"id": "1127466", "revid": "767487", "url": "https://it.wikipedia.org/wiki?curid=1127466", "title": "Ritratto di Mademoiselle E.F.", "text": "Il Ritratto di Mademoiselle E.F...; a proposito del balletto \"La Source\" (\"Portrait de Mlle...E[ug\u00e9nie] F[iocre]: \u00e0 propos du ballet \"La Source\"\") \u00e8 un dipinto del pittore francese Edgar Degas, realizzato nel 1867-68 e conservato al Brooklyn Museum of Art di New York.\nDescrizione.\nLo spunto dell'opera fu fornito dall'osservazione di un balletto denominato per l'appunto \"La Source\" e messo in scena all'Opera di Parigi in rue Peletier il 12 novembre 1866. Degas ovviamente prese parte all'evento e fu profondamente colpito dalla bravura di Eug\u00e9nie Fiocre, una donna di umili origini che tuttavia era riuscita a consacrare la propria affermazione sociale grazie al balletto e a un matrimonio ben riuscito. La gestazione del dipinto, iniziata nell'estate 1867 e terminata nella primavera dell'anno successivo, conobbe l'esecuzione di vari schizzi e bozzetti preparatori, come da consuetudine d'altronde in Degas.\nIl \"Ritratto di Mademoiselle E.F.\" \u00e8 particolarmente emblematico siccome \u00e8 il primo dipinto di Degas consacrato al mondo del balletto e della danza. Durante gli anni giovanili, infatti, Degas era solito rivolgersi a temi storici, da lui approfonditi in dipinti come \"Semiramide alla costruzione di Babilonia\" e \"Giovani spartani che si esercitano\": egli, tuttavia, individu\u00f2 nell'opera teatrale un tema ideale dove proporre i due generi \u2013 quello storico e quello contemporaneo \u2013 in una mirabile fusione, grazie all'azione della finzione scenica. Il dipinto, tuttavia, \u00e8 impostato su una grande ambiguit\u00e0 tematica, siccome non si pu\u00f2 considerare n\u00e9 pienamente un ritratto, n\u00e9 una scena teatrale in senso canonico, siccome - come osservato dalla critica d'arte Giovanna Rocchi - \u00abnessun elemento concorre ad definire il palcoscenico\u00bb. Diverse sono state le fonti figurative alle quali il pittore si \u00e8 rivolto durante l'esecuzione del \"Ritratto\": innanzitutto i dipinti esotici dell'amico Gustave Moreau, futuro caposcuola del Simbolismo, ma anche Eug\u00e8ne Delacroix, Eug\u00e8ne Fromentin e, tra i maestri del passato, Nicolas Poussin, grazie al quale Degas riesce a ricolmare il dipinto di un'intensa aura mistica.\nDegas, d'altronde, non \u00e8 interessato a porre l'accento sull'opera teatrale in senso stretto: Eug\u00e9nie Fiocre, infatti, non appare come una \"star\" del teatro, bens\u00ec come una donna chiusa nei propri pensieri durante un momento di pausa. Nonostante le fatiche sceniche si siano momentaneamente interrotte, mademoiselle Eug\u00e9nie continua a indossare gli abiti per la sua parte, nella fattispecie una veste blu serica con rifiniture d'argento, pantaloni di garza leggere color oro maculato e un cappello \u00abtartaro\u00bb di raso rosso ricamato con perle rosso-nere e lustrini dorati. Davanti alla Fiocre, in ogni caso, si estende uno specchio d'acqua dal quale si abbevera un cavallo assetato: Degas, oltre a rendere magistralmente i riflessi della superficie idrica, risolve ottimamente anche la quinta scenica, composta da rocce che, grazie al loro timbro cromatico delicato, si fondono armoniosamente con il terreno e non soverchiano la scena."}
{"id": "1127477", "revid": "56818", "url": "https://it.wikipedia.org/wiki?curid=1127477", "title": "SIADH", "text": ""}
{"id": "1127478", "revid": "56818", "url": "https://it.wikipedia.org/wiki?curid=1127478", "title": "Sindrome di Schwartz-Bartter", "text": ""}
{"id": "1127484", "revid": "1226", "url": "https://it.wikipedia.org/wiki?curid=1127484", "title": "Costellazione di Orione", "text": ""}
{"id": "1127486", "revid": "117767", "url": "https://it.wikipedia.org/wiki?curid=1127486", "title": "Maria Pellegrina Amoretti", "text": "\u00c8 ricordata per essere stata la terza donna laureata d'Italia dopo la veneziana Elena Lucrezia Cornaro (che, nata nel 1646 da padre di famiglia dogale, si addottor\u00f2 a Padova in Filosofia il 25 giugno del 1678), e dopo la bolognese Laura Bassi (che, nata nel 1711, si addottor\u00f2 nel 1732 in Scienze e Filosofia a Bologna e che fu anche la prima donna ad insegnare in una Universit\u00e0). Fine letterata e donna di profonda cultura, mor\u00ec poco pi\u00f9 che trentenne. \u00c8 stata autrice di un trattato sul diritto delle doti dal titolo \"Tractatus de jure datium apud romanos\".\nBiografia.\nNipote del letterato e scienziato Carlo Amoretti, a dodici anni parlava le due lingue classiche - latino e greco - e a quindici anni discuteva di filosofia e fisica; studi\u00f2 giurisprudenza sui libri del fratello maggiore.\nNonostante l'indubbio valore, trov\u00f2 notevole difficolt\u00e0 nel laurearsi a causa della condizione femminile. Dopo essere stata rifiutata dall'Universit\u00e0 di Torino, si laure\u00f2 a ventuno anni in Ragion Civile (\"Iure utroque\", Diritto) all'Universit\u00e0 di Pavia il 25 gennaio 1777, riuscendo infine ad ottenere il riconoscimento legale del suo dottorato grazie ad una serie di tesi, una delle quali concerneva la figura di Beatrice d'Este. Riconoscimenti per il valore del suo dottorato furono un \"dottorale anello\", una ricca \"ciarpa\" con incisa la frase \"Ob juri scientiam Academia Ticinensis dat libenter merito\" e una corona di lauro.\nIl contemporaneo poeta Giuseppe Parini le dedic\u00f2 l'ode \"La laurea\" (\"Per la laurea in ambe le leggi conferita nella R. Universit\u00e0 di Pavia alla Signora Maria Pellegrina Amoretti d'Oneglia. Ode\").\nUna lapide commemorativa posta all'Universit\u00e0 di Pavia ne riporta questa parte significativa:\nNel 1956 una seconda lapide fu posta, nello stesso luogo, dalla citt\u00e0 di Imperia per ricordarne la figura.\nNel suo \"Prospetto biografico delle donne italiane\", Ginevra Canonici Fachini la dipinge come una femminista ante litteram, propugnatrice dei diritti civili delle donne alle riunioni del Circolo Costituzionale di Milano.\nUna via le \u00e8 intitolata nel quartiere di Sampierdarena, a Genova. Oneglia le ha a sua volta intitolato la via che costeggia il lato settentrionale della Basilica di San Giovanni Battista; nel fianco della chiesa \u00e8 stata murata \ndell\u2019epitaffio, che presenta uno sconcertante errore di concordanza nella seconda linea, indica la data della morte nel 14 ottobre (nel calendario romano le Idi di ottobre cadevano il giorno 15): cosa importante, giacch\u00e9 in alcune voci enciclopediche la data stessa viene erroneamente indicata nel 12 novembre."}
{"id": "1127487", "revid": "15756", "url": "https://it.wikipedia.org/wiki?curid=1127487", "title": "The Bouncing Souls", "text": "I The Bouncing Souls sono un gruppo punk rock che si \u00e8 formato nel 1987. Sono originari del New Brunswick, New Jersey. Gi\u00e0 durante primi tempi si distinsero per aver proposto un tipo di punk rock veloce e intenso, un modello preso ad esempio da diversi altri gruppi locali (come Blanks 77 e the Bristles). Nelle prime fasi della loro carriera proposero un ibrido tra punk, funk, metal, senza dover ritenere di aggiungere altro.\nErano conosciuti per i loro live energici, anche se con forti elementi amatoriali che si possono ben rilevare ascoltando le registrazioni di quel periodo.\nI Bouncing Souls sono una delle pi\u00f9 longeve e apprezzate formazioni punk del New Jersey, che hanno raccolto l'eredit\u00e0 di famosi gruppi come Adrenalin O.D. e The Misfits.\nLa storia.\nDopo aver suonato in numerose feste e concerti che organizzarono da soli, pubblicarono il primo album, \"The Good, the Bad &amp; the Argyle\" su Chunksaah Records nel 1994. Il lavoro era una compilation di diversi EP che il gruppo aveva pubblicato in precedenza. Due tracce di questo lavoro, \"Candy\" (resa popolare dai Bow Wow Wow) e \"What Boys Like\" (originariamente dei Waitresses) servirono come omaggio alla new wave degli anni '80, provocando simultaneamente un'ironica offensiva nei confronti dell'omofobia. Il loro album successivo, Maniacal Laughter usc\u00ec nel 1996. Met\u00e0 del lavoro fu scritta in una settimana, e li condusse verso un tour di alto livello assieme agli Youth Brigade che attir\u00f2 l'attenzione della Epitaph Records.\nI Bouncing Souls firmarono con l'Epitaph nel 1997 e pubblicarono Bouncing Souls un anno pi\u00f9 tardi: il lavoro, mentre conteneva alcuni classici della band come \"Cracked,\" \"Kate is Great,\" e \"East Coast! Fuck You!,\" alcune tracce del disco sembravano antitetiche rispetto alle loro produzioni precedenti, incise a bassa fedelt\u00e0. Greg stesso riconobbe su \"Do You Remember? 15 Years of the Bouncing Souls\" che \"\u00c8 un CD di canzoni non finite\". Successivamente, nel 1999, usc\u00ec Hopeless Romantic, il quale accentu\u00f2 e personalizz\u00f2 ulteriormente lo stile degli esordi. Subito dopo la pubblicazione dell'album, crebbero i problemi personali tra il gruppo e il loro storico batterista, Shal Khichi, che port\u00f2 all'uscita di quest'ultimo dalla formazione. Fu sostituito dal batterista Michael McDermott, che aveva suonato nei Skinnerbox e nei Murphy's Law.\nHow I Spent My Summer Vacation fu il primo album dato alle stampe con la nuova formazione. Ormai la band venne vista come seminale per il suono del punk moderno, con una nuova generazione di fan alla scoperta dei loro lavori meno recenti , proprio nel periodo in cui la loro attivit\u00e0 concertistica li vide dividere il palco non solo con gruppi tradizionali Hot Water Music, ma anche con band di nuova generazione. Il 2002 port\u00f2 un album di lati-b, The Bad the Worse and the Out of Print ed un acclamato split con gli Anti-Flag, come parte della collana BYO Split Series.\nNel 2003 i Bouncing Souls pubblicarono il loro sesto disco di studio, \"Anchors Aweigh\", cos\u00ec come il loro primo DVD, Do You Remember? 15 Years of the Bouncing Souls. Il 2005 fu un anno molto ricco per il gruppo, il quale pubblic\u00f2 in tutto due dischi dal vivo, un album doppio, intitolato semplicemente \"Live\", un altro DVD, dal nome \"Live at the Glasshouse\", che fu il diciannovesimo capitolo della serie Kung Fu Films' \"The Show Must Go Off!\" .\nIl loro settimo album, \"The Gold Record\" usc\u00ec il 6 giugno 2006, e tale data fu chiamata dalla band 'Il numero della distribuzione' in allusione al numero 666, che \u00e8 conosciuto come 'Numero della bestia'. Inoltre, in base al fatto che il loro primo album fu una raccolta di tracce gi\u00e0 edite in precedenza, alcuni fan hanno ritenuto che questo in realt\u00e0 fosse il loro sesto album, un altro riferimento al numero 666. Il gruppo condusse anche il Warped Tour come supporto alla loro nuova uscita discografica.\nIl nome della band \u00e8 un riferimento allo slogan pubblicitario usato dalle scarpe Dr. Martens, usate moltissimo dai punk, alludendo al cuscinetto d'aria delle loro suole. Fino ad oggi, le etichette sulle Dott. Martens recitano \"with Bouncing Soles\".\nNel 2006 il cantante Greg Attonito ha partecipato alla creazione di un album di cover dei Ramones per bambini, \"Brats on the Beat\", suonando la canzone \"Do You Remember Rock 'n' Roll Radio?\"."}
{"id": "1127488", "revid": "62748", "url": "https://it.wikipedia.org/wiki?curid=1127488", "title": "Legione (gioco di ruolo)", "text": "Legione, progettato da Danilo Moretti e pubblicato dalla Beholder Company di Torino nel 1994, \u00e8 il primo gioco di ruolo sui supereroi pubblicato in Italia.\nVenne pubblicato confezionato in una scatola contenente il manuale di gioco (\"Manuale delle Regole\"), un'avventura introduttiva (\"La Serie\") e uno schermo del moderatore. Oltre al manuale venne pubblicato anche il modulo di espansione \"Crimini Illimitati\".\nAttualmente \u00e8 fuori produzione."}
{"id": "1127489", "revid": "38120", "url": "https://it.wikipedia.org/wiki?curid=1127489", "title": "Supercoppa italiana di calcio", "text": ""}
{"id": "1127490", "revid": "63945", "url": "https://it.wikipedia.org/wiki?curid=1127490", "title": "Zeta Orionis", "text": ""}
{"id": "1127491", "revid": "169529", "url": "https://it.wikipedia.org/wiki?curid=1127491", "title": "Lex posterior derogat priori", "text": "In diritto il brocardo \"lex posterior derogat priori\" (latino: \"la norma posteriore deroga quella anteriore\") esprime uno dei principi o criteri tradizionalmente utilizzati dagli ordinamenti giuridici per risolvere le antinomie normative: il \"criterio cronologico\".\nLa risoluzione delle antinomie.\nIn base a questo criterio, in caso di antinomia tra due norme giuridiche prevale quella che \u00e8 stata promulgata successivamente, ossia quella pi\u00f9 recente. La norma anteriore cessa quindi di produrre i suoi effetti con l'entrata in vigore della norma posteriore; si parla, in questo caso, di \"abrogazione\" della prima da parte della seconda (mentre il termine \"deroga\", che pure compare nella locuzione latina, viene propriamente utilizzato nel diverso caso in cui opera il criterio di specialit\u00e0, espresso dal brocardo \"lex specialis derogat generali\"). Nel caso in cui le due norme abbiano la stessa data di promulgazione, si prende in esame la data di pubblicazione.\nLe eccezioni.\nIl criterio cronologico \u00e8 recessivo rispetto a quello gerarchico (espresso dal brocardo \"lex superior derogat inferiori\"); pertanto, la norma posta da una fonte inferiore (ad esempio un regolamento) non pu\u00f2 mai abrogare quella posta da una fonte superiore (ad esempio la legge), sebbene ad essa posteriore.\nIl criterio cronologico \u00e8 altres\u00ec recessivo rispetto a quello di specialit\u00e0; pertanto, la norma posteriore generale non abroga la norma anteriore speciale (principio espresso dal brocardo \"lex posterior generalis non derogat priori speciali\"), salvo che dalla lettera o dalla \"ratio\" della prima si evinca la volont\u00e0 di abrogare la seconda o la discordanza tra le due norme sia tale da rendere inconcepibile la loro coesistenza."}
{"id": "1127493", "revid": "63945", "url": "https://it.wikipedia.org/wiki?curid=1127493", "title": "Epsilon Orionis", "text": ""}
{"id": "1127495", "revid": "63945", "url": "https://it.wikipedia.org/wiki?curid=1127495", "title": "Delta Orionis", "text": ""}
{"id": "1127503", "revid": "135224", "url": "https://it.wikipedia.org/wiki?curid=1127503", "title": "Castelverde (Roma)", "text": "Castelverde \u00e8 una frazione di Roma Capitale (zona \"O\" 18 A-B), situata in zona Z. X Lunghezza, nel territorio della zona urbanistica 8E Lunghezza del Municipio Roma VI (ex Municipio Roma VIII).\nSorge al di fuori del Grande Raccordo Anulare fra la via Prenestina a sud e la via di Lunghezza (via Collatina) a nord, lungo la dorsale via Massa di San Giuliano, tra le frazioni di Villaggio Prenestino a ovest, Lunghezzina a nord, Fosso San Giuliano a est e Osa a sud. Dista 20,62 chilometri dal centro di Roma.\nStoria.\nNel 1950 si stabil\u00ec qui un gruppo di emigranti marchigiani, soci fondatori della S.A.C.C.Di (Societ\u00e0 Anonima Cooperativa Coltivatori Diretti), che nel secondo dopoguerra si trasferirono presso i territori della Tenuta di Lunghezza di propriet\u00e0 del Duca Grazioli lungo la Valle dell\u2019Osa, a Castelverde e Villaggio Prenestino. Il 30 settembre 1966, su richiesta del parroco don Alfredo Maria Scipione al sindaco di Roma Amerigo Petrucci, il quartiere cambi\u00f2 nome da \"Castellaccio dell\u2019Osa\" in \"Castelverde\", ufficializzandolo in occasione della visita pastorale di papa Paolo VI.\nIl toponimo di \"Castellaccio dell\u2019Osa\" derivava dal castello che dominava la collina di Castelverde verso la valle dell'Osa, che nel Medioevo assunse il nome \"castrum osae, castellum novi, burgum castris de Osis,\" e, infine, di \"Castellaccio dell\u2019Osa\" nelle carte catastali del 1600\".\" La fondazione del \"Castello dell\u2019Osa\" risale agli ultimi decenni del X secolo a seguito di una concessione di papa Bonifacio VII di edificazione di una chiesa. Nei decenni successivi il fortilizio, edificato accanto alla chiesa, and\u00f2 danneggiato a seguito di scontri che coinvolsero anche il Castello di Lunghezza\".\" \nNel giro di un secolo l\u2019Osa fu probabilmente ricostruito, perch\u00e9 nell\u2019XI secolo, nella bolla di papa Gregorio VII riguardante i beni posseduti dal Monastero benedettino di S. Paolo Fuori le Mura sull\u2019Ostiense a Roma, il Castello dell\u2019Osa fu annotato con il termine di \"Castelli Novi.\" Accumunati a quello dell\u2019Osa, nelle carte di questo monastero, vi erano altri otto castelli che ricadevano nel raggio di pochi chilometri da Castelverde. L\u2019area appartenne dal Medioevo all\u2019epoca moderna alla tenuta di Lunghezza, come risultava ancora nel 1600 nella carta del Catasto Alessandrino dell\u2019Archivio di Stato di Roma denominata \"Casale di Longhezza Lunghezzina\", dove erano il Castello di Lunghezza e il Castellaccio dell\u2019Osa. La suddivisione del territorio comprendeva i cosiddetti \"Prato\" e \"Pratone della Valle\" e del \"Fosso dell\u2019Osa\", i \"Pascolari Castellaccio, delli Cavoni\" e i quarti detti \"della Hosteria dell\u2019Osa\" e \"del Forno\". \nLa torre e i residui blocchi della recinzione trapeizoidale del castello e del borgo circostante andarono distrutti nel secolo scorso quando l\u2019area fu bonificata per la coltura e le edificazioni. Agli inizi del \u2018900, il vasto fondo di Lunghezza confinava con le tenute di Corcolle, Castiglione, Pantano, Cerrone e Benzone, l\u2019Aniene e la tenuta del Cavaliere sul versante tiburtino e il Castellaccio dell\u2019Osa era meta di studiosi e viaggiatori che lo ritenevano il luogo della antica citt\u00e0 di Collatia, tesi oggi confutata. Nell\u2019area circostante testimonianze relative all\u2019et\u00e0 del bronzo, l'et\u00e0 del ferro e all\u2019epoca pre-romana sono date da alcuni siti di grande rilevanza come le necropoli dell\u2019Osa e la necropoli di Castiglione e l\u2019antica e famosa citt\u00e0 di Gabii, sorta prima dell\u2019affermazione della potenza di Roma e che ne fu assoggettata. Per l\u2019epoca romana sono gli studi e le ricerche sulle tracce delle diverse ville di et\u00e0 imperiale e sulle case rustiche di produzione agricola rinvenute a Castelverde a tracciare la storia di questa collina e delle limitrofe valli.\nA partire dagli anni duemila il quartiere ha conosciuto una forte esplosione dell'edilizia con la rarefazione delle aree verdi e il conseguente aumento della popolazione in un'area della campagna romana denominata \"Lunghezzina 2\".\nOdonimia.\nLungo la dorsale via Massa di San Giuliano troviamo i nomi di comuni e localit\u00e0 abruzzesi e molisane.\nInfrastrutture e trasporti.\n\u00c8 altres\u00ec servita dalle linee urbane ATAC 107, 314, 508, 042, 045, 055, e dalle linee Cotral per Tivoli, Poli e San Gregorio da Sassola."}
{"id": "1127504", "revid": "95049", "url": "https://it.wikipedia.org/wiki?curid=1127504", "title": "Villaggio Prenestino", "text": "Villaggio Prenestino \u00e8 una frazione di Roma Capitale, situata in zona Z. X Lunghezza, nel territorio del Municipio Roma VI.\nSorge fra la via Prenestina a sud e la via di Lunghezza (via Collatina) a nord, lungo la dorsale via del Fosso dell'Osa, tra le frazioni di Villaggio Falcone a ovest, Lunghezza a nord, Castelverde a est e Colle del Sole a sud.\nOdonimia.\nLungo la dorsale via del Fosso dell'Osa, oltre alla via dedicata al cardinale Federico Tedeschini, troviamo i nomi di comuni e localit\u00e0 abruzzesi e molisane.\nSport.\nCalcio a 5.\n\u2022 Virtus Prenestino"}
{"id": "1127505", "revid": "88740", "url": "https://it.wikipedia.org/wiki?curid=1127505", "title": "Fosso San Giuliano", "text": "Fosso San Giuliano \u00e8 una frazione di Roma Capitale, situata in zona Z. X Lunghezza, nel territorio del Municipio Roma VI (ex Municipio Roma VIII).\nSorge sul lato nord della via Polense, tra le frazioni di Castelverde a ovest e Giardini di Corcolle a est.\nOdonimia.\nLe strade sono dedicate a comuni e localit\u00e0 abruzzesi."}
{"id": "1127509", "revid": "71814", "url": "https://it.wikipedia.org/wiki?curid=1127509", "title": "Lex posterior derogat legi priori", "text": ""}
{"id": "1127511", "revid": "330183", "url": "https://it.wikipedia.org/wiki?curid=1127511", "title": "Giardinetta", "text": ""}
{"id": "1127514", "revid": "78273", "url": "https://it.wikipedia.org/wiki?curid=1127514", "title": "Rettiliano", "text": ""}
{"id": "1127517", "revid": "25903", "url": "https://it.wikipedia.org/wiki?curid=1127517", "title": "Boris Trajkovsky", "text": ""}
{"id": "1127518", "revid": "1305772", "url": "https://it.wikipedia.org/wiki?curid=1127518", "title": "Space Station Silicon Valley", "text": "Space Station Silicon Valley \u00e8 un videogioco a piattaforme sviluppato da DMA Design e pubblicato nel 1998 per Nintendo 64. Creato dagli autori della serie \"Grand Theft Auto\", il gioco fu convertito per Game Boy Color e PlayStation, quest'ultima versione con il titolo Evo's Space Adventures.\nTrama.\nIl videogioco \u00e8 ambientato all'interno di una stazione spaziale abitata da numerosi animali. La stazione, denominata Silicon Valley, \u00e8 stata messa in orbita nel 2001 e, nonostante fosse scomparsa subito dopo il lancio, riappare inspiegabilmente nell'anno 3000 nei pressi di Urano. Danger Dan e il robot Evo vengono incaricati di indagare sulla vicenda, scoprendo che in un millennio le creature su Silicon Valley si sono evolute in animali robotici.\nModalit\u00e0 di gioco.\nIn \"Space Station Silicon Valley\" il giocatore controlla il robot Evo, ridottosi ad un microchip e in grado di controllare vari animali. Per proseguire nel corso del gioco, Evo dovr\u00e0 completare le missioni assegnate da Dan e risolvere i vari puzzle presenti nelle quattro aree della stazione. Oltre al livello finale, ambientato sulla Terra, \u00e8 presente un ulteriore scenario bonus.\nAccoglienza.\nIl videogioco presenta numerosi glitch e bug che possono addirittura impedire il completamento del gioco. Nonostante i difetti, il gioco ha ricevuto recensioni positive, ottenendo un punteggio elevato su IGN e Metacritic."}
{"id": "1127519", "revid": "228587", "url": "https://it.wikipedia.org/wiki?curid=1127519", "title": "Leccinum holopus", "text": "Il Leccinum holopus \u00e8 un fungo appartenente alla famiglia delle Boletaceae, di piccola taglia che cresce nei boschi di betulla del Nord Europa.\nDescrizione della specie.\nCappello.\n3\u20136\u00a0cm, convesso, biancastro poi beige rosa chiaro, giallo-olivastro diventa a chiazze verde-blu negli esemplari vecchi.\nTubuli.\nAdnati, lunghi, biancastri, imbrunenti con l'et\u00e0.\nPori.\nBiancastri, poi color crema-rosa.\nGambo.\n6-14 x 1-1,5\u00a0cm, biancastro, si arrossisce leggermente, poi diventa olivastro a partire dall'apice, ornato con piccole squame rade, prima biancastre poi bruno-rossastre, color ruggine nell'adulto.\nCarne.\nBianca, si arrossisce lievemente nel gambo e ingiallisce nel cappello, diventa giallo-olivastra negli esemplari maturi.\nSpore.\n14-19 x 5-6\u00a0\u00b5m, lisce, ellissoidali allungate, brune in massa.\nHabitat.\nFruttifica prevalentemente sotto latifoglie prediligendo le torbiere sotto i boschi di betulle.\nCommestibilit\u00e0.\nBuona.\nEtimologia.\nDal greco \"h\u00f2los\" = integro e \"pous\" = gambo, piede, cio\u00e8 \u201cdal gambo intatto\u201d."}
{"id": "1127522", "revid": "121174587", "url": "https://it.wikipedia.org/wiki?curid=1127522", "title": "Pierangelo Vignati", "text": "Carriera.\nPierangelo Vignati, classe 1970, sposato nel 2002 con Giovanna Castignoli ex Miss Piacenza \u00e8 padre di 2 figli Anna e Pietro.\nPierangelo \u00e8 nato con un malformazione congenita ai piedi e una limitazione articolare alle caviglie e ipotrofia gemellare. Dopo un periodo passato in acqua come pallanuotista, all'et\u00e0 di 17 anni intraprese la carriera sportiva nel paraciclismo, disciplina che gli procurer\u00e0 i pi\u00f9 importanti successi sportivi nella sua categoria. A 18 anni ottenne i primi successi con la maglia della Caff\u00e8 Cuoril di Piacenza e con il GS Retegnese. Inizialmente piazzamenti, poi arrivarono i titoli regionali e provinciali con la maglia della Bicisport Borio e, in seguito, i tricolori nel settore master con il Team Maserati.\nNel 1996 Vignati, dopo aver vinto diversi titoli italiani, partecip\u00f2 alle selezioni per i X Giochi paralimpici estivi di Atlanta, ma rimase in patria come riserva. Nel 2000 invece, agli XI Giochi paralimpici estivi di Sydney, scese in pista da protagonista, con la maglia azzurra. Conquist\u00f2 la medaglia d'oro nell'inseguimento individuale, iscrivendo il suo nome sulla tabella dei record del mondo con il tempo di 4'52\"410. Nel 2001, dopo uno stage di allenamenti di quattro mesi, ospite del WAIS Institute Sport, torn\u00f2 in Italia conquistando il quarto posto assoluto al velodromo Vigorelli di Milano, ai campionati italiani Elite/Professionisti. Ancora una volta si distinse per il risultato in termini di tempo: 4'42\u201d86. Successivamente collezion\u00f2 un quarto e quinto posto ai XII Giochi paralimpici estivi di Atene del 2004.\nDal 2006 Vignati ader\u00ec al progetto Argo, un team di atleti e professionisti internazionali, disabili e non, con l'obiettivo di vincere la America's Cup 2010, il principale trofeo nell'ambito della vela. \u00c8 tecnico di IV Livello Europeo presso la Scuola dello Sport del CONI, poi Head Coach della Nazionale Ciclismo e Paraciclismo Romania e Team Manager del Tusnad Cycling Team, nonch\u00e9 tecnico della Pallanuoto Water Panda di Piacenza. Oggi \u00e8 Direttore Sportivo per Federazione di Ciclismo Grecia e per il Club SPS di Creta. Collabora come commento tecnico per RAISPORT per le Paralimpiadi di Pechino 2008, Londra 2012 e Rio 2016. \u00c8 stato infine vice Presidente Nazionale dell'Associazione Medaglie d'Oro al Valore Atletico del CONI e Dirigente Nazionale di ASI - Alleanza Sportiva Italiana Eps Ric. CONI. Laureato in Scienze Motorie all'Universit\u00e0 del Foro Italico - Roma nella Gestione e Organizzazione Sport Alto Livello."}
{"id": "1127534", "revid": "287204", "url": "https://it.wikipedia.org/wiki?curid=1127534", "title": "EWA", "text": ""}
{"id": "1127540", "revid": "2208340", "url": "https://it.wikipedia.org/wiki?curid=1127540", "title": "Maiko", "text": " \u00e8 il termine con cui si definisce un'apprendista geisha nel Giappone occidentale, specialmente a Kyoto.\nDescrizione.\nLe esibizioni di una maiko consistono nel canto, nella danza e nel suonare lo shamisen, strumento tradizionale giapponese per i partecipanti a convivi e feste. Sono a tutti gli effetti delle aiutanti delle geishe vere e proprie, che osservano per apprenderne l'arte.\nHanno tendenzialmente dai 15 ai 20 anni e, come tutti gli adolescenti giapponesi, devono frequentare ugualmente la scuola superiore. Dopo un apprendistato della durata di cinque anni divengono geisha dopo esser state doverosamente e attentamente erudite nell'esecuzione delle danze tradizionali nipponiche, nel suonare lo shamisen e aver imparato il ky\u014d-kotoba, il dialetto di Kyoto.\nOrigine.\nLa figura della maiko ha origine nella citt\u00e0 di Kyoto intorno al XVII e XVIII secolo, quando esse erano le donne addette al servizio nelle case del t\u00e8 dei santuari di Kitano e di Yasaka.\nAspetto.\nCapelli.\nL'acconciatura delle maiko \u00e8 chiamata nihongami ed \u00e8 risalente al periodo Edo. Nella capigliatura portano il kanzashi insieme a fiori di stagione. L'acconciatura cambia a seconda degli anni di esperienza della maiko.\nTrucco.\nIl trucco delle maiko \u00e8 piuttosto pesante e copre tutto il viso, collo, petto e nuca. Vengono lasciate libere solo due linee sul retro del collo, area ritenuta molto sensuale nella cultura giapponese. Le sopracciglia sono dipinte di rosso, come la parte inferiore delle labbra (in modo da far apparire pi\u00f9 piccole le labbra, dato che erano ritenute molto seducenti), cos\u00ec da porsi in risalto rispetto al viso bianco.\nCon l'avanzare dell'esperienza della maiko il trucco si fa via via pi\u00f9 leggero.\nVestiti.\nSolitamente gli abiti indossati dalle maiko sono pi\u00f9 stravaganti di quelli di una geisha matura. Esse indossano kimono con decorazioni floreali o variopinti. La fusciacca da loro indossata si chiama \"darari-no-obi\", un tipo speciale di obi lungo cinque metri."}
{"id": "1127543", "revid": "5245", "url": "https://it.wikipedia.org/wiki?curid=1127543", "title": "Geiko", "text": ""}
{"id": "1127544", "revid": "729019", "url": "https://it.wikipedia.org/wiki?curid=1127544", "title": "Sindrome di Bartter", "text": "La sindrome di Bartter \u00e8 una tubulopatia autosomica recessiva caratterizzata da un'alcalosi ipokaliemica, perdita di sali e ipotensione, associata a una ipercalciuria. Deve il suo nome a Frederic Crosby Bartter.\nNon deve essere confusa con la sindrome di Schwartz-Bartter, una malattia dovuta ad alterazioni nell'attivit\u00e0 dell'ormone antidiuretico o dei suoi recettori.\nClassificazione.\nTipo I.\nAppare nella prima infanzia. I pazienti sono dei prematuri di donne con polidramnios e sviluppano una disidratazione severa nei primi mesi di vita.\nLa forma \u00e8 dovuta a una mutazione del gene (cromosoma 15q15-21), che codifica per il cotrasportatore Na+/K+/2Cl-, detto \"NKCC2\", che si trova nel tratto ascendente spesso dell'ansa di Henle. Si ottiene quindi una diminuzione del riassorbimento del sodio e del cloro con ipovolemia per perdita di sali. Anche il riassorbimento del calcio dipende dall'attivit\u00e0 del cotrasportatore e quindi si ha un'ipercalciuria.\nL'alcalosi ipokaliemica \u00e8 provocata da un'attivazione del sistema renina-angiotensina-aldosterone.\nTipo II.\nNon ci sono differenze fenotipiche con la prima forma.\nIn questo caso il gene mutato, (11q21-25), codifica per il canale ROMK, canale potassico apicale dipendente dall'ATP. Questo canale \u00e8 importante per reintrodurre il potassio escreto dallo scambiatore sodio-potassio-cloro.\nIn entrambe queste due prime forme si rileva normomagnesemia.\nTipo III.\nSindrome di Bartter classica: differente fenotipicamente dagli altri due tipi. Non c'\u00e8 nefrocalcinosi e il 30% dei soggetti presenta ipomagnesemia.\nLa causa \u00e8 la mutazione del gene , sito sul 1p36, che codifica per dei canali per il cloro basolaterali.\nTipi IV e V.\nCoinvolto nella forma 4 \u00e8 il gene (1p31), che codifica per la barttina, una sottounit\u00e0 del canale del cloro.\nNella variante 5, trasmessa come carattere autosomico dominante, vi sono mutazioni eterozigoti del gene (3q13.3-q21), che codifica per un recettore del calcio.\nPseudosindrome di Bartter.\nCaratterizzata da abuso di lassativi e diuretici, colpisce frequentemente le donne giovani che lavorano in ambito-medico sanitario.\nEventualmente \u00e8 presente anoressia.\nLa clinica \u00e8 come nella sindrome di Bartter.\nSindrome di Gitelman.\nVariante con ipocalciuria che deve il suo nome a Hillel Gitelman. , il gene mutato, \u00e8 trasmesso in maniera autosomica recessiva, \u00e8 sito su 16q13 e codifica per un cotrasportatore sodio-cloro nel tubulo distale del nefrone.\nTrattamento.\nLa terapia in tutte le forme consiste nella sostituzione potassica, tranne nella pseudo-Bartter, dove il trattamento consiste in assistenza psicologica e individuazione del farmaco in causa."}
{"id": "1127545", "revid": "71814", "url": "https://it.wikipedia.org/wiki?curid=1127545", "title": "Lex specialis derogat legi generali", "text": ""}
{"id": "1127548", "revid": "287204", "url": "https://it.wikipedia.org/wiki?curid=1127548", "title": "Balasov", "text": ""}
{"id": "1127549", "revid": "1573940", "url": "https://it.wikipedia.org/wiki?curid=1127549", "title": "Trombidiidae", "text": "I Trombidiidae sono una famiglia di aracnidi parassiti dell'ordine Acarina.\nComprende due sottofamiglie e una trentina di generi (tra i pi\u00f9 rappresentati: \"Trombidium\", \"Dinothrombium\" e \"Allothrombium\") per un totale di alcune centinaia di specie, molte delle quali visibili a occhio nudo.\nQuesti acari non costituiscono un pericolo sanitario per gli esseri umani o in generale per i vertebrati, in quanto le loro larve parassitano gli insetti.\nQuesto gruppo di acari include specie che predano insetti di vari ordini (Ortotteri, Lepidotteri, Emitteri, Ditteri).\nUna specie molto comune, anche in Europa, \u00e8 \"Trombidium holosericeum\" - volgarmente chiamato \"ragnetto rosso\" per il colore del corpo - che in primavera popola muri e balconi e si alimenta degli escrementi degli uccelli."}
{"id": "1127557", "revid": "15756", "url": "https://it.wikipedia.org/wiki?curid=1127557", "title": "Polo chimico di Ferrara", "text": "Il Polo chimico di Ferrara sorge nella periferia nord della citt\u00e0 di Ferrara.\nAziende principali.\nAl suo interno sono presenti aziende chimiche come:\ne aziende di servizi, ad esempio:\nStoria del Polo Chimico.\nL'avvento.\nNel 1936, in pieno regime fascista, con un regio decreto veniva decisa la costituzione di un polo chimico che, nell'ottica dell'autarchia, potesse far fronte all'occupazione di numerosa manodopera resa inattiva dalla conclusione delle grandi opere di bonifica, e dall'avvento della meccanizzazione di alcuni lavori agricoli.\nNel 1942 l'insediamento poteva contare al suo interno gi\u00e0 cinque industrie del settore chimico.\nPeriodo S.A.I.G.S. (1939 - 1950).\nNel 1939 fu stabilito che una nuova societ\u00e0 dovesse essere creata all'interno del polo, la S.A.I.G.S. (Societ\u00e0 Anonima Industriale Gomma Sintetica) e ad essa vennero adibiti 50 ettari per la costruzione di impianti.\nLa gomma sintetica in quel periodo crebbe d'importanza grazie al suo impiego in fatti bellici, e nel 1942 l'industria pot\u00e9 contare sulle ricerche e le scoperte di Giulio Natta.\nQuesto stabilimento ebbe un'importanza strategica senza eguali dato il suo ruolo di unico produttore di gomma durante la seconda guerra mondiale.\nGli impianti avevano una capacit\u00e0 annua di 8000 tonnellate di gomma e utilizzavano le tecnologie Pirelli e le conoscenze sviluppate nell'impianto pilota di Milano Bicocca.\nDue anni dopo l'avvio delle attivit\u00e0, nel 1944, le attivit\u00e0 si fermano causa le difficolt\u00e0 di rifornimento arrecate dai continui bombardamenti.\nAlla conclusione del conflitto, i danni riportati non furono importanti e, tranne per alcune macchine sequestrate dai tedeschi e portate a Merano e recuperate in breve tempo, la lavorazione si pot\u00e9 riprendere occupando 400 operai contro i 1300 del 1943.\nA quel punto per\u00f2 la situazione commerciale della gomma risultava oramai compromessa data la mancanza di richiesta causata dalla fine della guerra e dalla scarsit\u00e0 della materia prima del processo di produzione, l'alcol, che era appena sufficiente per soddisfare le necessit\u00e0 dell'industria farmaceutica e di quella liquoriera.\nFu allora che comparve sullo scenario chimico la Montecatini\nPeriodo Montecatini (1950 - 1962).\nLa Montecatini inizi\u00f2 ad inglobare e trasformare l'impianti che furono della S.A.I.G.S., e a costruirne dei nuovi, \u00e8 in questo periodo che il polo, per la prima volta, inizia a produrre derivati del petrolio.\nA pochi anni di distanza, viene costruita anche una nuova struttura, adibita alla produzione di fertilizzanti azotati.\nNel 1954, viene realizzata una filiera, sviluppatasi sulla scia del boom petrolifero di quel periodo, essa traeva la materia prima, il petrolio, dalle navi cisterna provenienti dalla vicina costa adriatica e, tramite oleodotto, giungeva a Ferrara, per essere sottoposto al cracking e alla lavorazione dei suoi derivati.\nLo stabilimento quindi era in grado di ottenere, partendo dal \"cracking termico\", tutti i principali prodotti petrolchimici come le olefine (etilene e propilene), prodotti intermedi (ossido di etilene, alcol, stirolo) e anche prodotti finiti (politene, polipropilene, terital, polistirolo e gomma).\nSempre nel 1954, a sottolineare la grande innovazione di Ferrara all'interno del gruppo Montecatini, Giulio Natta scopre il polipropilene isotattico \"Moplen\"; grazie a lui, nel 1957, a Ferrara viene costruito il primo impianto al mondo per la polimerizzazione del propilene\nMa in questo periodo, a fare da contraltare alle numerose scoperte e successi nel campo della ricerca, vi furono alcuni errori industriali a sfavorire la crescita, come la ricostruzione dei medesimi impianti dell'anteguerra e lo sviluppo disordinato all'interno del polo stesso. Furono sicuramente queste le cause che dettarono uno stato di difficolt\u00e0 nel quale la Montecatini vers\u00f2 nei due decenni successivi al secondo conflitto mondiale.\nSul sito di Ferrara, gravarono sicuramente anche i grandi errori finanziari subiti dalla Montecatini stessa per far fronte alle ingenti somme che l'azienda spese per la creazione dell'impianto di Brindisi (iniziato nel 1959), che soffr\u00ec anch'esso di un'inadeguata strategia industriale che rese la sua costruzione fonte di debito.\nPer venire incontro alla crisi, l'azienda tent\u00f2 alcune strategie per il recupero di denaro sino ad allora speso, come l'acquisto della Sade e l'instaurazione di una joint venture con la Shell.\nPeriodo Monteshell (1962 - 1966).\nLa tattica di risanamento ebbe i suoi frutti. La Sade godeva, a seguito della nazionalizzazione dell'energia elettrica, di crediti verso l'Enel per circa 150 miliardi di lire, mentre la Shell, oltre a fornire i capitali, apport\u00f2 le sue conoscenze tecnologiche, di pianificazione e budgeting.\nSuccessivamente alla fusione, lo stabilimento petrolchimico di Ferrara, (similarmente a quello di Brindisi), venne scorporato dalla Montecatini per creare la nuova societ\u00e0. La divisione venne attuata in questa maniera: alla Monteshell il Petrolchimico, alla Montecatini il centro ricerche e il settore \"Azoto\", preposto alla produzione di fertilizzanti, le due parti vennero divise con una recinzione metallica, quale simbolo tangibile della separazione.\nLa Monteshell attu\u00f2 un programma industriale basato sullo sfruttamento intensivo di impianti e personale, questo incise sul numero totale degli occupati, il calo totale fu di circa 1000 unit\u00e0.\nQuesto periodo dur\u00f2 solo fino al 1966, anno in cui la Montecatini annunci\u00f2 la fusione con Edison.\nPeriodo Montedison (1966 - 1991).\nLa Edison aveva avuto alcuni timori riguardo al suo futuro nel campo energetico dopo che, nel 1950, la fornitura di energia elettrica del comune di Milano venne municipalizzata. A fronte di questo evento, subito l'azienda cerco di diversificare le sue attivit\u00e0, soprattutto verso il settore della chimica, ove vista la notevole quantit\u00e0 di energia elettrica utilizzata nei vari processi, vide buone prospettive di sviluppo.\nMalgrado i notevoli sforzi, i risultati non ripagarono le speranze riposte, infatti numerose erano le lacune in campo tecnologico, dettate sia dalla scarsa esperienza in settore complesso come quello chimico sia dalla bassa quota di mercato guadagnata rispetto ad un efficiente utilizzo della capacit\u00e0 produttiva creata.\nQuando l'energia elettrica intraprese il percorso della nazionalizzazione, nel 1964, gli impianti di produzione dell'energia legati agli impianti di produzione rimasero privati, cos\u00ec la Edison mantenne qualche impianto.\nLa fusione, quindi, si rese necessaria data la concorrenza internazionale, che richiedeva impianti energetici su larga scala, come testimoniato dai numerosi accordi di questo tipo, in questo campo.\nOltre a questa motivazione, la Montecatini aveva bisogno di capitali per investimenti, dato il suo patrimonio di conoscenze e brevetti, accompagnati da grandi programmi di investimento, mentre la Edison disponeva di notevoli mezzi finanziari.\nIn quest'ottica, la fusione era sicuramente la via giusta per molti motivi, cos\u00ec l'operazione venne appoggiata sia dal mondo industriale e finanziario, sia da quello politico.\nNel campo della chimica industriale, le due aziende presentavano una gamma di prodotti speculari e complementari, data la non omogeneit\u00e0 delle stesse e avendo diversificato le attivit\u00e0 per i vari motivi che si erano presentati prima della fusione.\nNumerosi erano i vantaggi che si sperava di ottenere successivamente alla fusione, tra cui:\nVenne nominato presidente della nuova societ\u00e0, Giorgio Valerio, gi\u00e0 presidente della Edison, non senza contrasti con i dirigenti Montecatini, che si sentivano depauperati della loro condizione di fondatori della chimica italiana e provavano forte risentimento verso la Edison, che aveva \"invaso\" il loro campo.\nA Ferrara i frutti di questa nuova gestione non si videro, infatti dal 1962 non venne attuato nessun programma di sviluppo, dato il progressivo invecchiamento degli impianti; anche il Centro Ricerche sub\u00ec un calo di addetti del 30% a cavallo degli anni 1965-1966.\nNel 1969 le organizzazioni sindacali ferraresi riuscirono ad ottenere la promessa sugli investimenti per interventi per circa 50 miliardi di lire in cinque anni per la riconversione degli impianti obsoleti, investimento che bast\u00f2 appena a mantenere intatto il livello occupazionale fino ad allora raggiunto.\nCon la gestione Merzagora, inizi\u00f2 la chiusura dello stabilimento degli azotati, oramai troppo piccolo e il cui settore non rientrava pi\u00f9 nei piani di mercato della Montedison: questa parte di stabilimento venne incorporata nel Polo per la riconversione delle produzioni.\nRiguardo all'occupazione, nel 1952 alla Montecatini di Ferrara erano impiegate 545 persone, negli anni successivi si and\u00f2 incontro ad una crescita continua del numero dei lavoratori, fino al 1962, anno in cui il livello occupazionale si attest\u00f2 sulla cifra di 5058 addetti, distribuiti nei tre grandi complessi del Petrolchimico, dell'Azoto e del Centro Ricerche.\nDurante il periodo Monteshell si verific\u00f2 il crollo dell'occupazione: vennero licenziati 1026 dipendenti.\nNel 1965 i lavoratori erano circa 4000.\nMa il momento pi\u00f9 critico riguardo l'organico si ebbe nel 1966, quando, a causa dello scioglimento della Monteshell e la conseguente costituzione della Montedison, il numero raggiunse i 3800 lavoratori effettivi.\nNel 1970-71 si risal\u00ec a circa 4000 lavoratori, a seguito della riduzione dell'orario lavorativo, ottenuta dai lavoratori con il contratto nazionale nel 1969.\nAll'inizio degli anni '70 il settore chimico si trov\u00f2 all'apice di un lungo processo di espansione avviato sin dal dopoguerra e supportato dalla grande disponibilit\u00e0 di materie prime a basso costo.\nIn questo periodo l'industria chimica, a fronte di una notevole crescita della domanda, della creazione di nuovi prodotti derivati da innovative tecniche di processo e fenomeni di sostituzione, sub\u00ec un radicale processo evolutivo che si trasform\u00f2 nello sviluppo della moderna ingegneria di processo, in intense economie di scala e nello sviluppo dei maggiori gruppi privati, troppi e senza chiare strategie di diversificazione.\nMa a partire dalla fine degli anni settanta lo scenario economico internazionale mut\u00f2 profondamente: tra il 1955 e il 1970 la dimensione media delle imprese del settore chimico raddoppi\u00f2, a seguito del massiccio ricorso agli accordi di \"joint venture\".\nIn questo decennio, per\u00f2, due avvenimenti sconvolsero le politiche economiche che avevano fino ad allora permesso lo sviluppo della chimica italiana: la crisi sociale del '69, che si trasform\u00f2 in rivendicazioni salariali e normative, e la crisi petrolifera, che si gener\u00f2 a seguito dell'impennata del prezzo del greggio verificatosi nel 1973.\nLa crisi sociale persistette per quasi un decennio e differenzi\u00f2 il caso italiano da quello delle altre economie europee.\nL'incremento degli stipendi, unito allo shock petrolifero dovuto all'embargo arabo prima e alla rivoluzione iraniana del 1979 successivamente, comportarono un sensibile aumento dei costi di produzione che si abbatt\u00e9 sui profitti. Furono questi fattori, insieme alla forte svalutazione che si ebbe tra il 1973 e il 1976, a produrre un'inflazione senza precedenti, che caratterizz\u00f2 sia gli anni '70 che parte degli anni ottanta, raggiungendo l'apice nel 1980 con tassi d'incremento dei prezzi al consumo pari al 21,2%.\nForte fu l'incertezza che port\u00f2 l'inflazione, a causa del non chiaro (fino al secondo shock petrolifero) comportamento del prezzo del petrolio, che fino ad allora sembrava non accennare rallentamenti alla sua crescita, e dell'ignota disponibilit\u00e0 reale del greggio sul mercato, sia perch\u00e9 il prezzo dei prodotti nel mercato internazionale subiva fluttuazioni imprevedibili del tasso di cambio, dovute alla speculazione sui mercati monetari internazionali in seguito all'abbandono del sistema dei tassi di cambio fissi, avvenuto nel 1971.\nConseguentemente, dal 1974 al 1982, si assistette ad una domanda ciclica e non prevedibile, ad una contrazione dei tassi di sviluppo e all'introduzione di ben poche innovazioni radicali.\nLa chimica industriale tent\u00f2 di adeguarsi al susseguirsi dei mutamenti del mercato attuando strategie di integrazione, diversificando la produzione e tramite la riduzione e la riorganizzazione del personale.\nQuesto periodo fu caratterizzato anche dalla posizione strategica assunta dalle funzioni finanziarie e di marketing, oltre alla centralit\u00e0 della \"chimica fine\" e dalla chimica delle specialties, ovvero i prodotti chimici che, dal punto di vista del mercato, sono diversificati per la funzione che svolgono piuttosto che dalla loro composizione, mentre dal punto di vista economico sono beni differenziati, nel senso che il prodotto offerto da un'impresa per un determinato impiego \u00e8 diverso, o almeno \u00e8 percepito come tale dai consumatori, rispetto ai prodotti offerti per il medesimo impiego da aziende concorrenti.\nSono quindi gli anni '70 il periodo centrale della seconda fase evolutiva dell'industria chimica, il periodo di transizione tra la petrolchimica, oramai matura, e la chimica delle specialit\u00e0, agli albori del suo sviluppo.\nNel periodo 1983-1995 si \u00e8 invece assisitito ad una ripresa della domanda, alla presenza di una globalizzazione del mercato e quindi ad una competizione, all'attenzione dei problemi ambientali, alla scientificazione della tecnologia.\nNell'ambito di questo ambito economico, le imprese del settore chimico hanno insistito nei processi di riassettamento avviati in passato, puntando anche su una forte internazionalizzazione produttiva, su elevati investimenti in ricerca e sviluppo ed infine sulla specializzazione dei prodotti. Il tipo di crescita perseguito dalle aziende del settore chimico ha previsto azioni di vario genere: acquisizioni, fusioni e joint venture per la realizzazione di specifici prodotti.\nL'elemento che, alle soglie della crisi degli anni '70 contraddistingueva la situazione italiana dal contesto degli altri paesi era la peculiare debolezza strutturale dell'industria chimica.\nLa politica industriale degli anni '60 e dei primi anni '70, a causa delle sovvenzioni aventi natura meramente finanziaria elargite a sostegno della chimica di base e delle produzioni di commodities (prodotti indifferenziati), aveva indotto una crescita disordinata, non rispondente alle mutate condizioni del mercato, la cui domanda, gi\u00e0 a partire dai primi anni '70, si stava rivolgendo verso la chimica fine e delle specialties.\nPeriodo nuovo Montedison (1991 ad oggi).\nVicenda ABB Estense Service.\nABB Estense Service S.p.A. nasce il primo marzo 2001 dalla cessione di un ramo d'azienda di EniChem comprendente i servizi di Manutenzione, Ufficio Tecnico, Acquisti e Magazzino Materiali, ad ABB Lummus Global del gruppo ABB. Inizialmente composta da circa 90 dipendenti gran parte ceduti da EniChem e una parte inseriti da ABB, per poi toccare il centinaio di dipendenti nei momenti di massimo impegno. La cessione dei servizi da parte di EniChem nacque con notevoli contrasti e perplessit\u00e0 dei lavoratori del polo chimico. L'operazione fu condotta con le garanzie delle Istituzioni locali oltre alla disponibilit\u00e0 del Sindacato. Il progetto fu sostenuto ed auspicato come unica soluzione per uscire dalla crisi in cui si era trovata EniChem ed il Petrolchimico nel sostenere i costi dei Servizi in genere. Segu\u00ec anche la nascita del consorzio I.F.M. che assorb\u00ec i rimanenti servizi generali di Stabilimento, compreso il servizio di vigilanza, antincendio, sanitario e pronto soccorso.\nABB Estense Service fallisce il 31/12/2006 e va in liquidazione (chiudendo comunque in attivo per qualche milione di euro) per il mancato rinnovo del contratto dell'unico grande Cliente rimasto di ABB Estense Service, cio\u00e8 Polimeri Europa, subentrata nel frattempo ad EniChem. Una parte dei lavoratori di ABB \u00e8 ceduto a Polimeri Europa, 12 escono in mobilit\u00e0 e una decina rimangono fuori dalla cessione, aprendo una vertenza sindacale, intensa e di difficile soluzione, impegnata nel ricollocamento dei lavoratori esclusi da Polimeri Europa e rimasti in una ABB a Ferrara in liquidazione e senza futuro. L'ultimo ex lavoratore di ABB Estense Service sar\u00e0 ricollocato in novembre 2007, chiudendo di fatto una delle vicende pi\u00f9 anomale e controverse del Petrolchimico degli ultimi anni.\nImpatto ambientale.\nSono stati accertati casi di emissioni pericolose e non autorizzate. Secondo alcune ricerche, l'incidenza di tumori ai polmoni a Ferrara sarebbe notevolmente superiore alla media.\nIl Polo chimico nei media.\nIl Polo chimico \u00e8 stato utilizzato come sfondo in svariati documentari, ma anche come set di scena nel film Chiedo asilo, di Marco Ferreri, e nel video musicale dei sin/cos, Armenian. Al Polo chimico si ispira il nome di Le luci della centrale elettrica, progetto musicale del cantautore ferrarese Vasco Brondi."}
{"id": "1127560", "revid": "725642", "url": "https://it.wikipedia.org/wiki?curid=1127560", "title": "Assunta (Tiziano)", "text": "L'Assunta \u00e8 un dipinto a olio su tavola di Tiziano, databile al 1516-1518 e conservato nella basilica di Santa Maria Gloriosa dei Frari a Venezia, dove decora, oggi come allora, l'altare centrale.\nIndiscutibile e straordinario capolavoro dell'artista, l\u2019Assunta fu un'opera cos\u00ec innovativa da lasciare attoniti i contemporanei, consacrando definitivamente Tiziano, allora poco pi\u00f9 che trentenne, nell'Olimpo dei grandi maestri del Rinascimento.\nL'artista si ciment\u00f2 nello stesso soggetto nel 1535 dipingendo l'Assunzione della Vergine per il Duomo di Verona, dove si nota un mutato linguaggio pittorico.\nL'opera fu commissionata a Tiziano dai francescani del convento dei Frari come pala d'altare e rivela la volont\u00e0 del pittore di rinnovare il modo di concepire l'impostazione compositiva dei dipinti destinati agli altari.\nStoria.\nNel 1516 il priore del convento francescano dei Frari, padre Germano, commission\u00f2 una nuova pala a Tiziano per l'altare maggiore, la pi\u00f9 importante, per dimensioni e prestigio, commissione religiosa ufficiale finora ricevuta dall'artista. Il 20 marzo 1518, come ricorda il Sanudo, l'opera fu solennemente inaugurata, collocandola in una monumentale edicola marmorea appositamente costruita. Non \u00e8 un caso che l'anno della commissione fosse lo stesso della scomparsa di Giovanni Bellini, fino ad allora pittore ufficiale della Serenissima.\nL'innovazione, rispetto alla pittura sacra veneziana dell'epoca, fu di una tale portata che i committenti rimasero sconcertati. I frati stavano infatti per rifiutarla, se non fosse stato per l'ambasciatore austriaco, emissario dell'imperatore Carlo V, che si offr\u00ec di acquistarla, riconoscendone e facendone riconoscere quindi il valore. Cre\u00f2 scandalo tra i pittori della Laguna, che faticarono ad accogliere il decisivo passo in avanti rispetto alla quieta e pacata tradizione precedente. A tal proposito scrisse Ludovico Dolce nel 1557: \u00abi pittori goffi e lo sciocco volgo, che insino allora non avevano veduto altro che le cose morte e fredde di Giovanni Bellini, di Gentile e del Vivarino, ec., le quali erano senza movimento e senza rilievo, dicevano della detta tavola un gran male\u00bb. Raffreddatasi poi l'invidia, si inizi\u00f2 a riconoscere il capolavoro per il suo valore, in cui confluivano \u00abla grandezza e terribilit\u00e0 di Michelangelo, la piacevolezza e venust\u00e0 di Raffaello e il colorito proprio della natura\u00bb. Imprescindibile fu il ruolo della pala negli sviluppi del Rinascimento veneziano e, in generale, della pittura europea.\nNel risultato finale Tiziano riusc\u00ec a fondere molteplici livelli di lettura: la celebrazione del patriziato veneziano, finanziatore della pala, la manifestazione degli indirizzi teologici dei Francescani, legati al tema dell'Immacolata Concezione, e risvolti politici, con il trionfo mariano leggibile come la vittoria di Venezia contro la lega di Cambrai, conclusasi con il trattato di Noyon del 1516 e il riottenimento di tutti i territori sulla terraferma.\nEsistono un paio di disegni preparatori dell'opera, uno al Cabinet des Dessins del Louvre (a penna, 23,1x30,2\u00a0cm) mostra un'idea per gli apostoli e uno al British Museum (matita nera, 15,7x13,5\u00a0cm) per il san Pietro.\nIn seguito alle soppressioni napoleoniche, fu tenuta in deposito alle Gallerie dell'Accademia per un secolo, dal 1818 al 1919. Fuori dalla sua sede naturale, fece tra l'altro da sfondo alle celebrazioni funebri di Canova.\nDescrizione e stile.\nCollocazione.\nLa pala, alta quasi sette metri, ha uno straordinario legame con l'architettura gotica della basilica, preannunciandosi fin da lontano al termine della prospettiva delle navate con archi ogivali e del coro ligneo intagliato quattrocentesco. In tale senso lo squillante rosso della veste della Vergine e di alcune vesti degli apostoli sembra riflettersi nei mattoni delle pareti, accendendoli.\nImpostazione generale.\nIl soggetto dell'assunzione della Vergine, cio\u00e8 della salita in cielo di Maria al cospetto degli Apostoli, accolta in paradiso, venne risolto in maniera innovativa: scomparso il tradizionale sarcofago di Maria, e quindi i riferimenti alla morte, tutto si concentra sul moto ascensionale di Maria, sulla sfolgorante apparizione divina e sullo sconcerto creato da tale visione. I momenti dell'assunzione e dell'incoronazione sono accostati con originalit\u00e0. I tre registri sovrapposti (gli Apostoli in basso, Maria trasportata su una nube spinta da angeli al centro e Dio Padre tra angeli in alto) sono collegati da un continuo rimando di sguardi, gesti e linee di forza, evitando per\u00f2 qualsiasi schematismo geometrico. In basso infatti il monumentale apostolo vestito di rosso, di spalle in primo piano, fulcro visivo della porzione terrena del dipinto, protende in alto le braccia verso il corpo di Maria, secondo una doppia diagonale rafforzata dai due angioletti i cui corpi si dispongono in parallelo. Egli si trova nella stessa posizione che avrebbe assunto per scagliare Maria in cielo, amplificando il senso di moto ascensionale. Le due vesti rosse appaiono come legate lungo un'unica fascia, rotta poi dal manto blu scuro di Maria che, gonfiato dal vento, taglia perpendicolarmente la prima diagonale e si sviluppa nella posizione delle braccia sollevate di Maria, in scorcio verso destra, che conducono direttamente, assieme al suo sguardo rivolto verso l'alto, verso l'apparizione dell'Eterno, il cui piano, ancora una volta \u00e8 sfasato.\nSi crea cos\u00ec una sorta di movimento ascensionale a serpentina, di straordinario dinamismo. La composizione pu\u00f2 essere letta anche come una piramide, schema prediletto dai pittori del Rinascimento da Leonardo in poi, con alla base i due apostoli vestiti di rosso e al vertice la testa di Maria. Inoltre, la centina dell'opera \u00e8 proseguita idealmente dalla curva semicircolare formata dalle nubi che sorreggono la Vergine: si forma cos\u00ec una sorta di circolo ideale che separa il mondo terreno degli Apostoli da quello divino della Vergine e Dio.\nIn generale, la concezione grandiosa della pala rimandava a un'assimilazione delle contemporanee esperienze figurative in Toscana e a Roma (con Raffaello e Michelangelo in testa), arricchite per\u00f2 da un uso inedito del colore che accende la scena di drammaticit\u00e0 e le conferisce una straordinaria unit\u00e0 visiva.\nGli Apostoli.\nSullo sfondo di un cielo azzurro ceruleo, la zona inferiore \u00e8 occupata dal gruppo degli apostoli che assistono increduli all'evento miracoloso. L'uso dell'illuminazione, ora diretta ora soffusa e in ombra, crea contrasti che amplificano il risalto di alcuni personaggi su altri e suggeriscono la profondit\u00e0 spaziale. Cos\u00ec la zona d'ombra al centro fa pensare a una posizione pi\u00f9 indietreggiata degli apostoli, disposti informalmente a semicerchio al di sotto della nube. Spicca, come accennato, l'apostolo di spalle vestito di rosso, forse Giacomo maggiore, mentre a sinistra si vede un altro, con veste rossa, forse Giovanni, che alza il gomito per mettersi teatralmente una mano al petto in segno di sorpresa. Vicino a lui si trovano un apostolo vestito di bianco e verde, probabilmente Andrea, piegato e con lo sguardo attento verso l'apparizione celeste, e san Pietro, seduto in ombra al centro. In tutto si contano undici personaggi, ciascuno colto in una posizione differente, in un tripudio di gesti di agitazione e turbamento.\nRifacendosi alla tradizione evangelica, che parla di pescatori di umile origine, Tiziano and\u00f2 a cercare ispirazione per gli apostoli tra i barcaioli della Laguna. Nacquero cos\u00ec figure imponenti e vigorose, ma anche naturali.\nSoprattutto in questa parte si notano gli echi raffaelleschi, nei gesti eloquenti ma accuratamente studiati e nella monumentalit\u00e0 classica, riscontrabile ad esempio in opere quali la \"Deposizione Borghese\". Vi si riscontrano inoltre alcune tinte fredde, che vanno per\u00f2 riscaldandosi col salire, fino ad arrivare a Dio, punto da cui la luce emana e vertice della piramide.\nLa Vergine.\nUna nuvola popolata da uno stormo d'angeli, di diversa et\u00e0 e intenti a diverse occupazioni, dalla spinta alla musica alla preghiera, fa da base alla figura di Maria assunta. Anche qui il colore rosso della veste crea una macchia squillante di colore che attira immediatamente l'occhio dello spettatore, soprattutto nel nodo focale, tra la testa di Maria e Dio Padre, dove ha il centro quell'abbagliante sfera di luce, che abbraccia l'andamento curvilineo della centina superiore. Si tratta di un'efficace rappresentazione dei cerchi del Paradiso, immaginati come delle ruote di serafini via via pi\u00f9 luminose, fino al chiarissimo spazio centrale. Per far risaltare al massimo i protagonisti, Tiziano accentu\u00f2 il contrasto tra primo piano e sfondo, scurendo i toni della Vergine e del Dio Padre.\nLa Vergine non ha ancora completato la sua ascesa all'Empireo, ed \u00e8 per questo che il suo volto non \u00e8 totalmente illuminato dalla luce divina: l'ombra infatti richiama il mondo terreno, cui la Vergine rimane legata fintanto che non abbia completato la salita. Nelle vesti di Maria sono presenti il rosso ed il blu, due colori che, sin dai primi secoli del suo culto, simboleggiano la divinit\u00e0 e la Passione (il rosso) e la sua umanit\u00e0 (il blu).\nCome nella met\u00e0 inferiore, l'alternarsi di luci ed ombre sulle figure, come la zona d'ombra creata dall'apparizione divina sul gruppo di angeli a destra, crea una diversificazione spaziale e \"meteorologica\" tra i soggetti, all'insegna di una rappresentazione pi\u00f9 sciolta e naturale, tipica della \"maniera moderna\".\nImmaginando di ruotare su una cupola la sfera paradisiaca di Tiziano, non \u00e8 difficile comprendere a cosa si sia ispirato Correggio nella sua Assunzione per il Duomo di Parma.\nDio Padre.\nL'apparizione dell'Eterno sostituisce quella tipica dell'iconografia con Ges\u00f9 Cristo. Esso appare in scorcio, avvolto in un mantello rosso, e affiancato da due angeli che reggono le corone per Maria.\nLa figura del Creatore appare in controluce, ci\u00f2 per due motivi fondamentali: innanzitutto, per garantire una fonte di luce autonoma al dipinto; in secondo luogo, ci\u00f2 dona a Dio l'aspetto di una visione soprannaturale dai contorni confusi. Il Padre Eterno \u00e8 rappresentato immobile, segno della sua eterna essenza divina."}
{"id": "1127561", "revid": "599013", "url": "https://it.wikipedia.org/wiki?curid=1127561", "title": "Heroes of Might and Magic", "text": "Heroes of Might and Magic \u00e8 una serie di videogiochi creata dalla New World Computing. Essendo parte del franchise di \"Might and Magic\", la serie ha cambiato propriet\u00e0 quando la New World Computing fu acquisita dalla The 3DO Company e di nuovo quando la 3DO ha chiuso i battenti e venduto i relativi diritti alla Ubisoft.\nStoria.\nLa serie inizi\u00f2 nel 1995 con la realizzazione del primo capitolo e quello in commercio dal 2015 \u00e8 il settimo capitolo. La serie \u00e8 indirizzata principalmente a piattaforme DOS e Windows, sebbene alcuni capitoli siano pensati anche per altre piattaforme (HOMM III \u00e8 stato anche portato su Linux, mentre i remake dei primi capitoli hanno avuto una trasposizione su Game Boy e su PlayStation 2).\nLe musiche sono di Paul Anthony Romero, Rob King e Steve Baca.\nModalit\u00e0 di gioco.\nIl gioco (basato su ambientazioni fantasy) \u00e8 caratterizzato da battaglie a turni, nei quali i giocatori controllano eserciti di creature mitologiche. La serie si caratterizza per alcuni elementi chiave:\nI primi quattro episodi sono in due dimensioni mentre il quinto e il sesto sono tridimensionali.\nSin dal primo capitolo, l'intera colonna sonora \u00e8 stata composta da Paul Romero."}
{"id": "1127563", "revid": "880789", "url": "https://it.wikipedia.org/wiki?curid=1127563", "title": "Farmacia a Vitebsk", "text": "Farmacia a Vitebsk \u00e8 un dipinto a guazzo, olio, tempera ed acquarello su carta incollata su cartone (40x52,4\u00a0cm) realizzato nel 1914 dal pittore Marc Chagall.\nFa parte di una collezione privata."}
{"id": "1127565", "revid": "19933", "url": "https://it.wikipedia.org/wiki?curid=1127565", "title": "Chorasmia", "text": ""}
{"id": "1127566", "revid": "916580", "url": "https://it.wikipedia.org/wiki?curid=1127566", "title": "Il Cristo giallo", "text": "Il Cristo giallo (\"Le Christ jaune\") \u00e8 un dipinto del pittore francese Paul Gauguin, realizzato nel 1889 e conservato alla Albright-Knox Art Gallery di Buffalo.\nDescrizione.\nGauguin qui si confronta con un tema religioso che ha gi\u00e0 affascinato migliaia di artisti: la crocifissione di Ges\u00f9. Se, tuttavia, il racconto dei Vangeli testimonia come che il supplizio di Ges\u00f9 Cristo sulla croce avvenne sulla piccola altura del Golgota a settentrione di Gerusalemme, Gauguin opera una trasposizione spazio-temporale, e riconduce l'evento alla dimensione quotidiana della Bretagna ottocentesca, regione presso la quale egli risiedeva sin dal 1886.\nRiprendendo il commento dello stesso Gauguin, l'opera raffigura \u00abun Cristo pietoso e selvaggio [...] imbrattato di giallo\u00bb sullo sfondo di \u00abuna campagna affogata nel giallo\u00bb. Mai descrizione poteva essere pi\u00f9 veritiera: le campagne bretoni, costellate qua e l\u00e0 di alberi che divampano con una suggestiva colorazione rosso-arancio, si tingono infatti di un giallo intensissimo, ripreso e variato nell'incarnato del Cristo, crocifisso in primo piano e circoscritto da un contorno nero e verde. Gauguin per il Ges\u00f9 si ispira alle fattezze del proprio volto e, soprattutto, a un crocifisso ligneo policromo, opera tardomedievale di un artigiano minore, che aveva potuto ammirare alla cappella di Tr\u00e9malo, frazione rurale poco distante da Pont-Aven. Tutt'intorno alla croce, infine, si dispongono alcune contadine bretoni abbigliate con i loro vestiti tradizionali, quasi fossero delle pie donne evangeliche.\nIn quest'originale reinterpretazione rustica del Crocifisso, Gauguin concede ampio spazio alle suggestioni della linea e del colore, portando forse per la prima volta ad un'espressione compiuta la sua tecnica \"cloisonniste\". Gauguin, infatti, ne \"Il cristo giallo\" non applica il colore naturalisticamente, cio\u00e8 con l'intento di riprodurre fedelmente la realt\u00e0 rispettando i meccanismi che regolano la visione umana, bens\u00ec lo stende su ampie campiture omogenee, prive di effetti chiaroscurali, delimitate da contorni ben marcati. L'utilizzo quasi esclusivo dei tre colori primari (giallo, blu e rosso), poi, si giova anche di una spiccata bidimensionalit\u00e0 che, nel suo complesso, genera un ritmo decorativo non dissimile da quello presente nelle vetrate gotiche delle chiese bretoni, negli smalti medievali e nelle stampe dell'Estremo Oriente, particolarmente apprezzate da Gauguin. A coronare la composizione, geometricamente ben definita (l'asse di mezzeria della tela segue l'andamento del margine destro della croce, che scandisce ritmicamente lo spazio pittorico), intervengono poi le figure, rudimentalmente semplificate, \"sintetizzate\": si noti, in tal senso, la fattura pittorica delle contadine bretoni (lo stesso Gauguin, non a caso, definiva il proprio stile \u00absintetismo\u00bb).\nDopo qualche anno Gauguin si \u00e8 autoritratto avendo alle spalle il Crocifisso; essendosi avvalso di uno specchio, la figura di Ges\u00f9 appare rovesciata."}
{"id": "1127567", "revid": "949200", "url": "https://it.wikipedia.org/wiki?curid=1127567", "title": "Il matrimonio (Chagall)", "text": "Il matrimonio \u00e8 un dipinto a olio su tela (99x74 cm) realizzato nel 1944 dal pittore Marc Chagall.\nFa parte di una collezione privata.\nIl soggetto \u00e8 una coppia di sposi abbracciati che si tengono per mano sotto il baldacchino nuziale."}
{"id": "1127568", "revid": "19933", "url": "https://it.wikipedia.org/wiki?curid=1127568", "title": "Khwarezmia", "text": ""}
{"id": "1127569", "revid": "118666927", "url": "https://it.wikipedia.org/wiki?curid=1127569", "title": "Origine della Via Lattea (Rubens)", "text": "L'origine della Via Lattea \u00e8 un dipinto a olio su tela (181x244 cm) realizzato tra il 1635 ed il 1638 dal pittore Pieter Paul Rubens.\n\u00c8 conservato nel Museo del Prado.\nIl Filippo IV, re di Spagna, commission\u00f2 al pittore la decorazione del nuovo padiglione del palazzo, la Torre de la Parada, con una serie di quadri. I soggetti erano tratti per lo pi\u00f9 dalle \"Metamorfosi\" di Ovidio e dai miti classici: Apollo e Marsia, Cefalo e Procri, Orfeo ed Euridice.\nRubens inizi\u00f2 solo i bozzetti, e ne dipinse soltanto una quindicina lasciando ai discepoli l'ultimazione degli altri.\nIl dipinto raffigura la scena mitologica della creazione della Via Lattea."}
{"id": "1127571", "revid": "19933", "url": "https://it.wikipedia.org/wiki?curid=1127571", "title": "Khwarizm", "text": ""}
{"id": "1127573", "revid": "123470580", "url": "https://it.wikipedia.org/wiki?curid=1127573", "title": "Madonna di San Girolamo", "text": "La Madonna di San Girolamo o Il Giorno (in contrapposizione alla \"Notte \"conservata a Dresda) \u00e8 un dipinto a pittura a olio su tavola (205x141 cm) di Correggio, databile al 1528 circa e conservato nella Galleria Nazionale di Parma.\nStoria.\nLa pala fu commissionata nel 1523 da Briseide Colla, in memoria del marito (Ottaviano Bergonzi), per la cappella di famiglia nella chiesa di Sant'Antonio a Parma, in una data collocabile intorno alla fine degli anni venti del Cinquecento. Si pu\u00f2 ipotizzare che il Correggio fosse entrato in contatto con Ottavio Bergonzi, una figura di spicco nella Parma del tempo, grazie a Giovanna Piacenza, sua parente e prima importante committente del Correggio in citt\u00e0 per gli affreschi del monastero di San Paolo.\nLa fama dell'opera fu veramente eccezionale, a cominciare da Vasari che ne ammir\u00f2 \"il mirabile colorito\" e il sorriso dell'angelo che porge la Bibbia capace, a suo dire, di rallegrare anche il pi\u00f9 malinconico degli osservatori. Anche gli artisti ne rimasero affascinati e il pittore cretese El Greco si incant\u00f2 davanti alla figura della Maddalena esclamando che per lui era \"l'unica figura della Pittura!\".\nGrazie agli elogi dei critici e a una bella incisione di Agostino Carracci, la fama della Madonna di San Girolamo si diffuse nel corso del Seicento a Milano, a Venezia e a Roma e da qui alle grandi capitali artistiche europee. \"Forse il pi\u00f9 bel dipinto che uscisse mai di mano d'uomo\", scrisse l'Algarotti.\nNel primo Settecento, quando la chiesa di Sant'Antonio necessitava di pesanti e costosi restauri, pi\u00f9 di un collezionista si fece avanti per acquistare l'opera offrendo somme da capogiro: tra gli illustri aspiranti acquirenti figuravano il re di Polonia, il re di Francia e l'Imperatore. Nel 1749, per ragioni di sicurezza, la tavola fu trasferita nel capitolo del Duomo. Nel 1765 fu acquistata da Filippo di Borbone e conservata per un po' di tempo a Colorno. Nel 1796 fu trasportata a Parigi dalle truppe napoleoniche; solo dopo il 1815 torn\u00f2 in Italia e fu ospitata nell'attuale collocazione progettata espressamente da Paolo Toschi e Girolamo Magnani per volont\u00e0 della duchessa Maria Luigia.\nNumerose sono le copie antiche.\nDescrizione e stile.\nIl soggetto della rappresentazione, non nuovo ma poco frequentato dall'iconografia ecclesiastica, \u00e8 la presentazione a Ges\u00f9, da parte di san Girolamo, della traduzione della Bibbia dall'ebraico al latino popolare, secondo la tradizione \"Vulgata. \"La leggenda voleva che il Santo, nato in Dalmazia, vissuto ad Antiochia e a Roma, e poi ritiratosi in Palestina con una piccola comunit\u00e0, si ritir\u00f2 a lungo in penitenza nella Grotta di Betlemme, solo con la compagnia di un leone da lui guarito, e qui avesse atteso alla traduzione del testo sacro, chiestagli da papa Damaso. A tale credenza si attenne Correggio, mostrando la possente figura del vecchio Girolamo, dai capelli e la barba ispida, accompagnato dal leone. L'angelo sorregge la Bibbia rivolgendosi alla Madonna e al Bambino, quasi ad averne l'assenso. Il rotolo, l'antica stesura, \u00e8 del resto ancora stretto nella mano di Girolamo.\nLe figure, modellate morbidamente, sono disposte a semicerchio, secondo uno schema compositivo che il Correggio aveva gi\u00e0 adottato nella \"Madonna di San Sebastiano\", oggi a Dresda, e che era funzionale ad accrescere la partecipazione emotiva degli spettatori chiamati a chiudere l'anello idealmente suggerito dai personaggi della storia sacra.\nOgni personaggio \u00e8 rappresentato assorto nel proprio gesto: la Vergine intenta a coprire, forse ad asciugare il Bambino; quest'ultimo incuriosito dalla grande Bibbia che gli mostra l'angelo, san Girolamo assorto in meditazione, Maddalena protesa verso il Bambino, quasi in abbandono. Si rivolgono verso lo spettatore, l'angioletto accattivante che arriccia il naso odorando il vaso degli unguenti della santa penitente e il leone. Importante \u00e8 il gesto di Maddalena verso il piede di Ges\u00f9 Bambino, che a sua volta le accarezza i capelli folti. La connessione tra gesti e sguardi sottolinea l'intenso legame tra le figure.\nL'impostazione della scena e la studiata collocazione delle figure era stata ideata in stretta connessione con l'ubicazione della cappella sul lato destro della chiesa. La diagonalit\u00e0 della composizione \u00e8 accentuata dal gioco dei colori, come il rosso del tendaggio che ritorna nel manto del santo a sinistra, o come il giallo oro che dal manto della Maddalena si riverbera nel libro e nel volto dell'Angelo."}
{"id": "1127575", "revid": "19933", "url": "https://it.wikipedia.org/wiki?curid=1127575", "title": "Khwarazm", "text": ""}
{"id": "1127577", "revid": "1603714", "url": "https://it.wikipedia.org/wiki?curid=1127577", "title": "Ritratto di Fedra Inghirami", "text": "Il Ritratto di Fedra Inghirami \u00e8 un dipinto a olio su tavola di Raffaello Sanzio, databile al 1514-1516 circa. Dell'opera esistono due versioni sulle quali la critica \u00e8 divisa nell'individuare il prototipo. Una nella Galleria Palatina di Firenze (90x62 cm) e una nell'Isabella Stewart Gardner Museum di Boston (89,7x62,2\u00a0cm).\nStoria.\nTommaso Inghirami, detto \"Fedra\", raffigurato al suo scrittoio, era un dotto umanista nato a Volterra nel 1470, al servizio di Papa Leone X.\nIl ritratto di Boston proviene da Casa Inghirami a Volterra, dove rest\u00f2 fino agli inizi del Novecento, prima di essere acquistato dalla sede odierna. Il dipinto fiorentino faceva invece parte della collezione del cardinale Leopoldo de' Medici, e dopo la sua morte entr\u00f2 a far parte della quadreria di Palazzo Pitti; dal 1799 al 1815 fu a Parigi per via delle spoliazioni napoleoniche.\nCavalcaselle riteneva autografo il solo dipinto di Pitti, cos\u00ec come Passavant, Adolfo Venturi e Pittaluga (i quali non si pronunciarono sul dipinto di Boston), mentre Morelli, Durand-Gr\u00e9ville, Gamba e Suida optavano per quello di Boston. Entrambi autografi per Gronau, Marangoni, Carli, Francini Ciaranfi, Camesasca e Monti; nessuno dei due, che deriverebbero quindi da un prototipo perduto, per Fischel. Gamba rifer\u00ec l'opera a Pitti alla mano di Daniele da Volterra, Durand-Gr\u00e9ville ne riteneva autografo il solo volto (1907), ricredendosi in seguito (1911) e riferendolo a un periodo successivo.\nAccurati esami scientifici sembrano oggi far prevalere la versione fiorentina, per la migliore qualit\u00e0 pittorica, introspezione psicologica e forza espressiva. L'opera di Boston potrebbe quindi essere una copia del dipinto eseguita per la famiglia.\nDescrizione e stile.\nSu uno sfondo scuro, il protagonista \u00e8 rappresentato seduto a una scrivania con il volto di tre quarti, girato a destra e rivolto pensosamente in alto: si tratta di una posa derivata dall'iconografia degli evangelisti.\nDominano i colori rossi della veste, della berretta e della copertina del grosso libro appoggiato su un cofanetto. Sulla scrivania si trovano inoltre un blocco di fogli e un calamaio, dove l'Inghirami sembra aver appena intinto la penna, mentre attende, non senza un leggerissimo senso di humour che \u00e8 tipico del personaggio, l'ispirazione per cominciare a scrivere. La posa, nonostante una certa ufficialit\u00e0, pare dunque cogliere tutta la modernit\u00e0 della ritrattistica italiana e nordica, compresa una obiettiva attenzione alla rappresentazione somatica, come lo strabismo dell'occhio destro (meno accentuato nel ritratto di Boston).."}
{"id": "1127578", "revid": "1305772", "url": "https://it.wikipedia.org/wiki?curid=1127578", "title": "Senza titolo (Kandinskij)", "text": "Senza titolo \u00e8 un dipinto a Gouache (48,1x31,2\u00a0cm) realizzato nel 1941 dal pittore Vasilij Kandinskij.\n\u00c8 conservato nel Guggenheim Museum di New York.\n\u00c8 siglato e datato da un monogramma in basso a sinistra: \"K41\".\nIl titolo rappresenta una sensazione: come non si d\u00e0 titolo ad essa, cos\u00ec neanche il quadro ne ha bisogno."}
{"id": "1127579", "revid": "19933", "url": "https://it.wikipedia.org/wiki?curid=1127579", "title": "Khorezm", "text": ""}
{"id": "1127580", "revid": "19933", "url": "https://it.wikipedia.org/wiki?curid=1127580", "title": "Khoresm", "text": ""}
{"id": "1127583", "revid": "19933", "url": "https://it.wikipedia.org/wiki?curid=1127583", "title": "Khorasam", "text": ""}
{"id": "1127587", "revid": "19933", "url": "https://it.wikipedia.org/wiki?curid=1127587", "title": "Chorezm", "text": ""}
{"id": "1127592", "revid": "56818", "url": "https://it.wikipedia.org/wiki?curid=1127592", "title": "Ipersodiemia", "text": ""}
{"id": "1127593", "revid": "1226", "url": "https://it.wikipedia.org/wiki?curid=1127593", "title": "Polo Chimico di Ferrara", "text": ""}
{"id": "1127595", "revid": "2074952", "url": "https://it.wikipedia.org/wiki?curid=1127595", "title": "N\u00f4ng \u0110\u1ee9c M\u1ea1nh", "text": "Nacque in una famiglia di contadini tay l'11 settembre 1940 nella provincia di Bac Kan. Nel 1958, quando era un operaio, cominci\u00f2 a partecipare alla rivoluzione e nel 1963 si iscrisse al Partito Comunista del Vietnam (allora Partito dei Lavoratori del Vietnam) e ne divenne un membro effettivo nel 1964.\nNel 2001, quando divenne segretario del Partito, giunsero delle speculazioni riguardo al fatto che fosse il figlio di H\u1ed3 Ch\u00ed Minh. N\u00f4ng, interrogato sul fatto da una conferenza stampa, rispose: \"Tutti i vietnamiti sono figli dello zio H\u1ed3!\". Nel 2002 un'agenzia asiatica gli chiese nuovamente di confermare o negare le speculazioni, e ancora una volta N\u00f4ng risposte che tutti i vietnamiti considerano H\u1ed3 Ch\u00ed Minh loro \"padre spirituale\", ma che comunque le dicerie erano false."}
{"id": "1127613", "revid": "767487", "url": "https://it.wikipedia.org/wiki?curid=1127613", "title": "Milladoiro", "text": "Milladoiro \u00e8 un gruppo di musica folk galiziano, formatosi sul finire degli anni settanta dall'unione del gruppo tradizionale di \"Faiscas do Xiabre\" con i musicisti \"Ant\u00f3n Seoane\" e \"Rodrigo Roman\u00ed\". Questo gruppo musicale intende consapevolmente fondere le musiche celtiche di Irlanda, Scozia e Bretagna con le tradizionali melodie della Galizia.\nStoria del gruppo.\nProdotto di due gruppi musicali distinti, uno dei quali suonava musica medioevale e l'altro la tradizionale musica folk celtica, Milladoiro ha creato un sound unico che chiamano \"folk da camera\". La visione originale che ha condotto alla formazione dei Milladoiro \u00e8 stata concepita dal multi-strumentalista jazz e storico della musica Xose A. Ferreiros nel novembre del 1978. Formata da ex-studenti dell'Universit\u00e0 di Santiago di Compostela, il gruppo ha raccolto il suo vasto repertorio da antichi manoscritti e spartiti. Milladoiro ha poi continuato a basare il suo approccio alla musica su altri gruppi musicali di tendenza celtica. In un'intervista a Rodrigo Romani, questi ha spiegato: \"Quando iniziammo volevamo fare lo stesso che i \"Chieftains\" o \"The Bothy Band\" stavano realizzando per la musica irlandese, o Alan Stivell per la musica bretone\". Le tradizioni musicali della loro patria galiziana sono pure evidenti nel sound dei Milladoiro.\nRodrigo Roman\u00ed e Ant\u00f3n Seoane nel 1978 pubblicano l'album Milladoiro cercando di combinare strumenti e sonorit\u00e0 venendo premiati dalla critica nello stesso anno.\nAcquisendo i componenti del gruppo Faiscas do Xiabre, nell'anno successivo nasce l'album \"A Galicia de Maeloc\".\nMan mano usciranno gli altri album con un crescente seguito di fan.\nTra gli altri album \"Solfafria\", del 1984, il quale \u00e8 stato registrato a Dublino con la partecipazione di Paddy Moloney dei The Chieftains; \"Galicia no pais das maravillas\", del 1986, il quale \u00e8 l'album con pi\u00f9 musiche utilizzate nel film \"La mitad del cielo\"; nel 1993 la band partecip\u00f2 in uno spettacolo teatrale di magia (nell'album \"A Via Lactea\"), e nel 1994 realizz\u00f2 un album con l'English Chamber Orchestra agli studi di Abbey Road.\nFormazione.\nVarie successioni nella formazione.\nLa violinista fu successivamente sostituita da Michel Canada (1980-1993), Anton Seijo (1993-1999) e Harry C. dal 1999 ad oggi.\nNel 2001 Rodrigo Roman\u00ed lasci\u00f2 i Milladoiro per intraprendere la carriera da solista venendo cos\u00ec sostituito dai musicisti Manu Conde, chitarrista e Roi Casal (figlio dell'altro musicista dei Milladoiro, Nando Casal) arpista di arpa celtica."}
{"id": "1127621", "revid": "919161", "url": "https://it.wikipedia.org/wiki?curid=1127621", "title": "Tetrazione", "text": "La tetrazione \u00e8 la quarta operazione aritmetica, dopo somma, prodotto e potenza. Le relative operazioni inverse della tetrazione sono la superradice e il superlogaritmo.\nLa tetrazione \u00e8 una serie di esponenti: \nche si legge \"a tetratto formula_2\" o \"a torre formula_2\".\nQuando, in una potenza, l'esponente \u00e8 troppo lungo da scrivere, il numero potrebbe essere riscritto sotto forma di iperpotenza:\nLa tetrazione \u00e8 il minimo iper-operatore caratterizzato dalla cosiddetta \"convergenza p-adica\" (cfr. Numero p-adico). Fissata la base di numerazione, calcolando formula_5 (con formula_6 ed formula_2 interi positivi) le ultime formula_8 cifre resteranno immutate per formula_9 (con formula_10), a partire da un certo valore formula_11.\nUn modo compatto di rappresentare la tetrazione \u00e8 offerto dalla Notazione a frecce di Knuth.\nSe si considera il numero di cifre del generico numero\nformula_12\nsi ottiene la sequenza di Joyce, corrispondente alla successione A054382 dell'OEIS."}
{"id": "1127623", "revid": "110157", "url": "https://it.wikipedia.org/wiki?curid=1127623", "title": "Segretario generale del Partito Comunista del Vietnam", "text": "Il segretario generale del Partito Comunista del Vietnam (il cui nome completo \u00e8 Segretario generale del Comitato Centrale del Partito Comunista del Vietnam, \"T\u1ed5ng B\u00ed th\u01b0 Ban Ch\u1ea5p h\u00e0nh Trung \u01b0\u01a1ng \u0110\u1ea3ng C\u1ed9ng s\u1ea3n Vi\u1ec7t Nam\" in vietnamita) \u00e8 la pi\u00f9 alta carica nel PCV. La posizione era nota anche con il titolo di Primo Segretario tra il 1951 ed il 1976 mentre era la seconda carica pi\u00f9 alta nel partito nel periodo in cui Ho Chi Minh ricopr\u00ec il ruolo di Presidente del partito tra il 1951 ed il 1969. Dopo la sua morte la posizione di Presidente \u00e8 stata eliminata. \nIl segretario generale \u00e8 anche segretario della Commissione militare centrale, l'organo pi\u00f9 importante del partito per quanto riguarda gli affari militari. Per un periodo della storia del Vietnam la carica di Segretario generale era sinonimo di leader del Vietnam. \nAttualmente, il segretario generale \u00e8 Nguy\u1ec5n Ph\u00fa Tr\u1ecdng e ricopre la prima posizione nell'ordine di importanza dell'Ufficio politico.\nIl segretario generale presiede il lavoro del Comitato centrale, dell'Ufficio politico, del Segretariato e coordina gli incontri tra i leader del partito.\nElenco dei segretari.\nDal 1960 al 1976 la dicitura ufficiale era \"Primo segretario\"; prima e dopo questo lasso di tempo fu utilizzata l'espressione \"Segretario generale\":\nPresidente del Partito Comunista del Vietnam.\nLa carica di presidente del partito venne creata nel 1951 e abolita nel 1969; l'unico uomo a ricoprirla fu Ho Chi Minh:"}
{"id": "1127637", "revid": "289247", "url": "https://it.wikipedia.org/wiki?curid=1127637", "title": "Autostrade S.p.A.", "text": ""}
{"id": "1127642", "revid": "1305772", "url": "https://it.wikipedia.org/wiki?curid=1127642", "title": "Bartter", "text": ""}
{"id": "1127644", "revid": "830939", "url": "https://it.wikipedia.org/wiki?curid=1127644", "title": "Arrio Apro", "text": "Suocero dell'imperatore Numeriano, Apro era prefetto del pretorio del padre, l'imperatore Marco Aurelio Caro. Caro, Numeriano e Apro partirono per una campagna contro i Sasanidi; dopo alcune vittorie iniziali, Caro mor\u00ec, e Numeriano decise di riportare l'esercito entro i confini dell'impero, ma cadde ammalato agli occhi e il suocero gli consigli\u00f2 di viaggiare in una lettiga chiusa, nascosto a tutti tranne che ad Apro, il quale riportava ai soldati il volere dell'imperatore.\nGiunti a Calcedonia sull'Ellesponto, la puzza emanata dal carro imperiale fece s\u00ec che lo si aprisse, trovando il cadavere di Numeriano in avanzato stato di decomposizione. Apro venne processato dall'esercito, accusato di aver assassinato Numeriano e di averne nascosto la morte allo scopo di prendere quelle disposizioni che ne avrebbero garantito l'ascensione al trono. A presiedere il processo venne chiamato il \"comes domesticorum\" (comandante della guardia imperiale a cavallo) Diocles, il quale, fattosi portare Apro in catene, afferm\u00f2 che era colpevole della morte di Numeriano e, senza attendere la difesa dell'imputato, lo uccise di propria mano. Diocles venne allora acclamato imperatore, dignit\u00e0 che assunse col nome di Diocleziano, in effetti usurpatore contro il legittimo imperatore, quel Marco Aurelio Carino (figlio di Caro e fratello di Numeriano) che si trovava lontano, in Britannia.\nAd Apro \u00e8 legata una leggenda, secondo la quale Diocleziano lo uccise di propria mano perch\u00e9 gli era stato profetizzato che sarebbe divenuto imperatore il giorno in cui avesse ucciso un cinghiale, \"aper\" in latino."}
{"id": "1127649", "revid": "438678", "url": "https://it.wikipedia.org/wiki?curid=1127649", "title": "Le complici", "text": "Le complici \u00e8 un film italiano del 1998 diretto da Emanuela Piovano.\nTrama.\nMarta, sconvolta e impaurita, si precipita nell'ambulatorio dove Anna lavora e racconta di aver trovato un uomo morto. Presto si scoprir\u00e0 che lo stesso uomo ha passato la notte con Anna, e le due amiche son le ultime persone ad aver visto ancora in vita l'uomo."}
{"id": "1127662", "revid": "56818", "url": "https://it.wikipedia.org/wiki?curid=1127662", "title": "Sindrome di Gitelman", "text": ""}
{"id": "1127667", "revid": "84529", "url": "https://it.wikipedia.org/wiki?curid=1127667", "title": "Tonight Show", "text": ""}
{"id": "1127672", "revid": "84529", "url": "https://it.wikipedia.org/wiki?curid=1127672", "title": "The Tonight Show with Jay Leno", "text": ""}
{"id": "1127685", "revid": "85114172", "url": "https://it.wikipedia.org/wiki?curid=1127685", "title": "Lex superior derogat inferiori", "text": "In diritto il brocardo \"lex superior derogat inferiori\" (latino: \"la norma superiore deroga quella inferiore\") esprime uno dei principi o criteri tradizionalmente utilizzati dagli ordinamenti giuridici per risolvere le antinomie normative: il \"criterio gerarchico\".\nDescrizione.\nIn base a questo criterio, in caso di antinomia tra due norme giuridiche prevale quella che \u00e8 stata posta dalla fonte del diritto sovraordinata secondo la gerarchia delle fonti esistente nell'ordinamento. Sebbene la locuzione latina parli di \"deroga\", l'operare del criterio gerarchico non determina in realt\u00e0 n\u00e9 la deroga n\u00e9 l'abrogazione della norma subordinata, ma la sua \"invalidit\u00e0\". Negli ordinamenti odierni la norma superiore \u00e8 di solito posta da una legge (o atto avente forza di legge) oppure dalla costituzione: nel primo caso l'invalidit\u00e0 \u00e8 detta \"illegittimit\u00e0\", nel secondo caso \"illegittimit\u00e0 costituzionale\" o \"incostituzionalit\u00e0\".\nL'antinomia con una norma superiore non \u00e8 l'unica causa d'invalidit\u00e0 delle norme: questa pu\u00f2 derivare anche dall'inosservanza delle norme formali (di competenza, procedura ecc.) che disciplinano l'emanazione dell'atto normativo. A fronte dell'invalidit\u00e0 della norma l'ordinamento pu\u00f2 reagire in due modi:\nL'ordinamento italiano adotta entrambe le soluzioni: un esempio della prima \u00e8 la disapplicazione delle disposizioni di legge e di regolamento contrastanti con direttive europee; esempi della seconda sono l'annullamento, da parte della corte costituzionale, delle disposizioni di legge (e degli atti aventi forza di legge) in contrasto con la costituzione e l'annullamento, da parte del giudice amministrativo, delle disposizioni regolamentari contrastanti con la legge (o atti aventi forza di legge) oppure con la costituzione.\nAl criterio gerarchico si pu\u00f2 ricondurre anche il \"criterio della competenza\", pure invocato per risolvere le antinomie normative. In base a questo criterio, in caso di antinomia tra due norme prevale quella posta dalla fonte del diritto alla quale \u00e8 attribuita la \"riserva\" nel disciplinare la materia entro la quale ricade la fattispecie. Poich\u00e9 la riserva deve essere necessariamente attribuita da una fonte gerarchicamente sovraordinata a quelle che, in conseguenza della riserva, vedono sottratta la materia dalla loro sfera di competenza, le norme di queste ultime che disciplinano tale materia si pongono in contrasto con la norma di rango superiore che ha previsto la riserva e, di conseguenza, sono invalide (in altri termini, il contrasto tra norma della fonte che gode della riserva e norma di altra fonte si risolve in contrasto tra quest'ultima e la norma superiore che ha stabilito la riserva). Si noti che l'invalidit\u00e0 di una norma posta da una fonte non competente, per aver disciplinato una materia riservata ad altra fonte, sussiste anche quando la norma stessa non \u00e8 in antinomia con una norma posta dalla fonte competente, essendo la violazione della riserva sufficiente a determinare l'invalidit\u00e0. \nIl criterio gerarchico prevale sia sul criterio di specialit\u00e0, espresso dal brocardo \"lex specialis derogat generali\", sia su quello cronologico, espresso dal brocardo \"lex posterior derogat priori\". In caso di antinomia tra una norma inferiore anteriore e una norma superiore posteriore \u00e8 quest'ultima a prevalere sia che si applichi il criterio gerarchico che quello cronologico; tuttavia, se si applica il primo, la norma precedente diventa invalida (cosiddetta \"invalidit\u00e0 sopravvenuta\") e, ove l'ordinamento non consenta la disapplicazione ma solo l'annullamento della norma invalida, continuer\u00e0 ad essere applicata fino a che non sar\u00e0 annullata; viceversa, se si applica il criterio cronologico, la norma precedente si considera abrogata e non sar\u00e0 pi\u00f9 applicabile anche in assenza di annullamento."}
{"id": "1127707", "revid": "767487", "url": "https://it.wikipedia.org/wiki?curid=1127707", "title": "Villa Il Pozzino", "text": " \nVilla il Pozzino \u00e8 una villa sulle colline di Firenze situate in via Giovanni da San Giovanni 12 (zona Castello).\nStoria.\nIl nome della villa deriva dal pozzo situato nel cortile interno della villa, che venne costruita in una data imprecisata verso il XV secolo, come testimonia una menzione del Carocci dei primi anni di quel secolo.\nGi\u00e0 appartenuta ai Carnesecchi pass\u00f2 al medico montepulcianese Maria Carlo Galgani nel 1576, che la vendette dieci anni dopo ai figli di Zanobi Grazzini. L'aspetto attuale della villa risale soprattutto agli interventi della famiglia Grazzini, che la fece ristrutturare entro il 1620. Le grottesche dell'altana e del cortile vennero commissionate nel 1619, mentre le pitture sulle pareti del cortile di Giovanni da San Giovanni, pittore di corte che aveva lavorato anche a villa La Quiete, sono documentate fino al 1630. \nDalla documentazione sulle pitture si \u00e8 anche cercato di datare l'architettura della villa, che dovrebbe risalire all'epoca di Giovan Francesco Grazzini, negli anni immediatamente a cavallo tra il Cinque e il Seicento.\nDai Grazzini la villa pass\u00f2 in via ereditaria ai Bartolini-Baldelli, poi ai Mori-Ubaldini-Alberti. Passata nel Novecento all'avvocato Alessandro Luci e al Sig. Gilli, oggi \u00e8 di propriet\u00e0 dell'Istituto Antoniano Femminile dal 1946, il quale vi tiene una scuola.\nArchitettura.\nLa planimetria \u00e8 piuttosto semplice, con un blocco unico articolato attorno a un cortile centrale, con un giardino murato verso est (verso il quale si protende un braccio della villa) e un pi\u00f9 ampio parco all'italiana a ovest, mentre sul lato nord esiste ancora, sebbene ridimensionato rispetto all'antico, un \"selvatico\" boscoso.\nLa facciata d\u00e0 sulla strada che congiunge Quarto a Quinto, e presenta un alto muro di conta decorato da urne in terracotta e statue e presenta frammenti di graffiti ornamentali. \nAl piano terreno si trovano finestre inginocchiate, con un mensolone di pietra ed una decorazione a bassorilievo che riproduce foglie d'acanto, mentre il primo presenta delle cornici architravate pi\u00f9 semplici. Anticamente la facciata era coperta da graffiti dei quali oggi restano solo tracce.\nSul lato verso il giardino all'italiana spicca una torre inglobata nell'edificio principale, forse pi\u00f9 antica, di epoca medievale, forse duecentesca, sulla quale si apre oggi un'altana sostenuta da colonnine con capitelli tuscanici e volute in stile ionico. Un'altana caratterizza a un livello inferiore anche il corpo di fabbrica ovest sul cortile, dove spicca il soffitto decorato a mirabolanti grottesche con scene mitologiche e agresti, opera di Piero Salvestrini (1597), attivo alla fine del Seicento nella scuola di Bernardino Poccetti, che nella zona aveva gi\u00e0 decorato la Villa Franceschi e la Villa il Casale.\nIl cortile \u00e8 invece decorato dalle pitture di Giovanni da San Giovanni, in parte irrimediabilmente compromesse, che raffigurano \"Satiri, ninfe e scene campestri\", con citazioni letterarie e vernacolari secondo la moda dell'epoca. \nSulla parete nord, da sinistra in basso, si incontrano:\nLa parete est, quella principale perch\u00e9 opposta all'ingresso, \u00e8 decorata da:\nCompletano la decorazione di questo lato due nicchie a fianco del portale, nello stile di Bernardo Buontalenti, con mascheroni creati da mosaici con ciottoli, pietre spugnose e conchiglie.\nLa parete sud:\nL'interno.\nLe stanze al primo piano hanno varie decorazioni ad affresco, in particolare una piccola stanza adibita oggi a salottino con la bassa volta coperta da pitture. La stanza principale del salone invece conserva un pregevole camino in pietra serena scolpita e grottesche nelle strette superfici degli spessori delle finestre e del portale.\nIl giardino.\nIl giardino di ponente \u00e8 decorato da un grande ninfeo-grotta artificiale che si inserisce in un edificio, l'ampia ex-limonaia, che fa anche da quinta alle aiuole geometriche. Delle sculture originarie restano solo i mascheroni delle fonti esterne.\nIl giardino murato a levante ha una grande fontana a muro decorata da mosaici in ciottoli e pietre spugnose, con motivi a grottesche tipiche del manierismo; fa un certo contrasto vedere come oggi vi sia collocata una statua devozionale della Madonna, in un ambiente volutamente neopagano."}
{"id": "1127715", "revid": "152717", "url": "https://it.wikipedia.org/wiki?curid=1127715", "title": "Troncon", "text": ""}
{"id": "1127725", "revid": "2153076", "url": "https://it.wikipedia.org/wiki?curid=1127725", "title": "Songs About Jane", "text": "Songs About Jane \u00e8 il primo album in studio del gruppo musicale statunitense Maroon 5, pubblicato il 25 giugno 2002 dalla J Records e dalla Octone Records.\nL'album ha venduto copie nei soli Stati Uniti d'America, dove \u00e8 divenuto il quindicesimo album pi\u00f9 venduto del 2004. Nel 2012 in seguito \u00e8 stata pubblicata una versione speciale dell'album pubblicata dalla A&amp;M Records e dalla Octone, per festeggiare i dieci anni di pubblicazione; nella versione speciale \u00e8 incluso un secondo CD contenente i demo dei brani dell'album.\nAccoglienza.\nChristian Hoard di Rolling Stone ha recensito positivamente l'album attribuendogli tre stelle su cinque, ha particolarmente apprezzato la voce di Adam Levine in \"This Love\" e lo stile di \"Must Get Out\" che hanno ricordato al critico quello del gruppo britannico dei Jamiroquai.\nSuccesso commerciale.\n\"Songs About Jane\" venne pubblicato nel 2002, ma fu nel 2004 che entr\u00f2 in classifica in tutto il mondo, trainato dal successo dei singolo \"This Love\" e \"She Will Be Loved\"; ad esclusione degli Stati Uniti nella cui classifica riusc\u00ec a debuttare nel 2003 alla posizione numero 92, per poi rientrare l'anno successivo e raggiungere la sesta posizione. In alcuni paesi l'album rest\u00f2 in classifica fino al 2005, come in Australia, Austria, Belgio e Francia (dove raggiunse la prima posizione solo nel 2005)."}
{"id": "1127738", "revid": "1013865", "url": "https://it.wikipedia.org/wiki?curid=1127738", "title": "Distretto di Ainaro", "text": "Il distretto di Ainaro \u00e8 un distretto amministrativo di Timor Est, che prende il nome dalla sua capitale: Ainaro.\nHa una popolazione di 63.136 abitanti (censimento 2015) ed un'area di 797\u00a0km\u00b2.\nStoria.\nIl distretto \u00e8 identico a quello del Timor Portoghese, con le seguenti eccezioni: durante l'occupazione indonesiana, il distretto di Turiscai divenne parte di Manufahi da Ainaro, ed il sottodistretto di Hatu Udo divenne parte di Ainaro nello scambio. Mape-Zumalai divenne parte di Cova-Lima nel 2003.\nAinaro ha giocato un importante ruolo durante l'occupazione indonesiana di Timor Est, fornendo riparo per la base della guerriglia, l'esercito di resistenza.\nIl precedente leader della guerriglia e attuale presidente Xanana Gusm\u00e3o spese molti anni dirigendo la resistenza da Ainaro.\nGeografia fisica.\nIl distretto si trova nella parte sud occidentale di Timor Est.\nConfina a nord con il distretto di Aileu, a sud col distretto di Manufahi, a sud-ovest col distretto di Cova-Lima, ad ovest col distretto di Bobonaro ed a nord-ovest col distretto di Ermera.\nAinaro ha una grande abbondanza di fiumi e terreno fertile per l'agricoltura. Ha un'area costiera, sul Mare di Timor, ma anche zone montagnose, incluso il punto pi\u00f9 alto di Timor Est, il Monte Ramelau (2.960 m s.l.m.), conosciuto anche come \"Tatamailau\", che si trova vicino al confine col distretto di Ermera.\nPopolazione.\nOltre alle lingue ufficiali: tetum e portoghese, un gran numero di abitanti di Ainaro parla la lingua mambai.\nGli abitanti sono in prevalenza cattolici, protestanti o musulmani.\nSottodistretti.\nIl territorio \u00e8 suddiviso in 4 sottodistretti:"}
{"id": "1127748", "revid": "287204", "url": "https://it.wikipedia.org/wiki?curid=1127748", "title": "Associazione Calcio Rodengo Saiano", "text": "L'Associazione Calcio Rodengo Saiano, meglio nota come Rodengo Saiano, \u00e8 stata una societ\u00e0 calcistica italiana con sede a Rodengo-Saiano, in provincia di Brescia.\nFondata nel 1983, ha ottenuto come miglior successo della propria storia la partecipazione a quattro stagioni della Lega Pro Seconda Divisione (ex Serie C2), quarto livello del campionato italiano di calcio, ove il miglior risultato \u00e8 costituito da un terzo posto.\nNel 2011 rinuncia ad iscriversi al campionato e si scioglie.\nI colori sociali erano il giallo e il blu. Disputava le partite di casa allo stadio Comunale.\nStoria.\nLa fondazione ed i primi anni.\nFondata nel 1983, ottenne l'affiliazione al Comitato Regionale Lombardo nel 1986. La stagione seguente fece il suo esordio in Terza Categoria classificandosi al 12\u00ba posto. Dopo qualche stagione di assestamento, nel 1990-1991 ottenne la promozione in Seconda Categoria vincendo il proprio girone. Due anni dopo, nonostante la sconfitta nello spareggio-promozione contro il CaprianoFenili (1-2 dts), il Rodengo fu ammesso alla Prima Categoria a completamento organici.\nDopo tre anni di piazzamenti a met\u00e0 classifica, nel 1996-1997 la squadra si classific\u00f2 al primo posto e ottenne la prima di tre promozioni consecutive che nel 2000 la portarono in Serie D grazie alla vittoria nei play-off di Eccellenza contro la (1-0 in casa e 2-1 fuori) e il Lonigo (0-1 fuori e 3-1 in casa).\nLa Serie D.\nLa prima stagione fra i dilettanti nazionali si concluse all'8\u00ba posto. Nella stagione 2002-2003 il Rodengo Saiano conquist\u00f2 sul campo la promozione tra i professionisti, ma al termine del campionato venne penalizzato di 12 punti a causa di un tentativo di combine in occasione della gara contro il Sant'Angelo Lodigiano, perdendo cos\u00ec il diritto a disputare la stagione successiva la Serie C2. Per il fatto, anche la squadra lodigiana (che vinse l'incontro incriminato per 4-1) fu penalizzata di 4 punti.\nLa mancata promozione caus\u00f2 una piccola debacle al sodalizio bresciano, che nelle stagioni immediatamente successive non riusc\u00ec a riportarsi nelle posizioni di testa della Serie D; nel 2005-2006 rischi\u00f2 anche la retrocessione in Eccellenza, evitata grazie ad una rimonta che prese il via nel girone di ritorno grazie a mister Maurizio Braghin, Stefano Gusmini e il bomber Giorgio Pesenti. Quello stesso anno si registr\u00f2 anche il record di presenze allo stadio quando il Rodengo affront\u00f2 il guidato da Francesco Graziani. Furono 4.000 gli spettatori, provenienti sia da Rodengo che dalla provincia di Brescia.\nLa promozione in C2.\nLa stagione 2006-2007 vide il Rodengo Saiano conquistare la promozione in Serie C2 grazie ad una rimonta ai danni del Castellarano, coronata nella penultima partita di campionato. Fra i protagonisti della stagione, che vide la squadra arrivare anche in finale nella Coppa Italia Serie D - dove fu sconfitta dalla San Felice Aversa Normanna - ci furono Gianpietro Piovani il capitano Mauro Bertoni e la punta argentina Miguel Andr\u00e8s Garrone.\nLa stagione di esordio tra i professionisti si concluse al terzo posto per i franciacortini. Il Rodengo Saiano fu sconfitto in semifinale nei play-off dal , pareggiando in trasferta per 1-1 con reti di Maccan (L) e Bonomi (R) e soccombendo in casa per 1-0, sempre grazie alla rete di Denis Maccan. Nella stagione 2008-2009 i giallobl\u00f9, guidati da Maurizio Braghin, espugnarono lo stadio Bentegodi di Verona battendo l'Hellas per 4-2 grazie ad una tripletta di Marrazzo. Battendo all'ultima giornata il Pizzighettone il Rodengo pot\u00e9 accedere ai play-off promozione per il secondo anno di fila. Nella gara d'andata impatt\u00f2 1-1 con il e, dopo lo 0-0 del ritorno al Sinigaglia, venne eliminato dalla rincorsa alla Lega Pro Prima Divisione. La stagione 2009-2010 si \u00e8 conclusa con il settimo posto, nonostante alcune difficolt\u00e0 dettate sia dagli infortuni sia da una delicata situazione economica.\nLa stagione 2010-2011 si chiuse con la mancata iscrizione ai campionati, con la conseguente liquidazione dalla squadra.\nColori e simboli.\nColori.\nI colori del Rodengo Saiano erano il giallo e il blu. Tali tinte venivano disposte in verticale sulla maglia casalinga.\nSimboli ufficiali.\nStemma.\nLo stemma del Rodengo Saiano riprendeva quello del comune con l'aggiunta di un panda.\nStrutture.\nStadio.\nL'AC Rodengo Saiano disputava le partite casalinghe allo stadio Polisportivo Comunale, sito in Via Colombaia 1 a Rodengo-Saiano. Ha una struttura a pianta rettangolare, posti a sedere, il terreno \u00e8 in erba naturale e misura 105 m x 65 m. L'impianto ha una tribuna centrale coperta ed \u00e8 dotato di una pista d'atletica. Con l'arrivo tra i professionisti vennero costruite due tribune scoperte sul fondo del campo e dedicate ai tifosi ospiti che successivamente vennero rimosse.\nCentro d'allenamento.\nIl Rodengo Saiano si allenava allo stadio Comunale.\nSociet\u00e0.\nSettore giovanile.\nNella stagione 2009-2010, gli allievi 1994, guidati dal duo Binetti-Gaffurini, dal team manager Daniele Arrighini e grazie ai 42 gol stagionali di Luca Zoppi vincono il campionato.\nStatistiche e record.\nStatistiche individuali.\nIl giocatore che ha totalizzato il maggior numero di presenze nel Rodengo Saiano \u00e8 Mauro Tommaso Bertoni, che tra il 2006 e il 2011 ha totalizzato 149 apparizioni.\nTifoseria.\nStoria.\nLa squadra aveva un tifo ridotto e geolocalizzato sul comune d'appartenenza, ci\u00f2 era principalmente dovuto al fatto che in zona c'erano squadre con una tradizione sportiva maggiore e che il club avesse raggiunto come livello pi\u00f9 alto la quarta serie nazionale.\nIl Rodengo Saiano aveva una media di spettatori che si aggirava intorno alle 300 unit\u00e0. Il picco nella stagione 2007-08 fu raggiunto durante la semifinale play-off contro il Lumezzane: circa 1.000 spettatori. Era presente un gruppo organizzato di tifoseria, il \"Rodengo Club Fedelissimi\".\nGemellaggi e rivalit\u00e0.\nLe prinicpali rivalit\u00e0 del Rodengo Saiano erano principalmente con squadre bresciane, ovvero il , il , il , il , l' e l'."}
{"id": "1127750", "revid": "124637294", "url": "https://it.wikipedia.org/wiki?curid=1127750", "title": "Iponatriemia", "text": "L'iponatriemia, o iposodiemia, \u00e8 un disturbo elettrolitico in cui la concentrazione del sodio nel plasma \u00e8 pi\u00f9 bassa del normale. Il sodio \u00e8 un catione (ione positivo) predominante nello spazio extracellulare e non pu\u00f2 passare liberamente dallo spazio interstiziale all'interno della cellula. Ci\u00f2 avviene in quanto un singolo catione di sodio attrae intorno a s\u00e9 25 molecole di acqua, e si viene pertanto a creare una struttura di tipo polare troppo larga per attraversare liberamente la membrana cellulare.\nL'omeostasi (stabilit\u00e0 di concentrazione) di questo elemento chimico all'interno della cellula \u00e8 fondamentale per permetterne la normale funzione.\nLe normali concentrazioni di sodio sono in genere comprese tra 135 e 145 mEq/L (135-145\u00a0mmol/L). L'iponatriemia viene generalmente definita come una concentrazione sierica di sodio inferiore a 135 mEq/L (135\u00a0mmol/L) e viene considerata severa quando i livelli sierici del catione discendono al di sotto di 125 mEq/L.\nMolte condizioni patologiche, fra cui l'insufficienza cardiaca congestizia, l'insufficienza renale, la cirrosi ed insufficienza epatica e la polmonite possono essere associate a iponatriemia. Questa condizione, inoltre, pu\u00f2 associarsi ad una eccessiva introduzione di acqua e liquidi, ad esempio in soggetti affetti da polidipsia.\nNella stragrande maggioranza dei casi l'iponatriemia si verifica in conseguenza ad un eccesso di acqua rispetto alla quantit\u00e0 di sodio presente nell'organismo. La carenza di sodio, in quanto unico disturbo primitivo, \u00e8 raramente causa di iponatriemia, anche se pu\u00f2 determinare la comparsa di iponatriemia ed \u00e8 stata anche associata con iponatriemia indotta da MDMA. In particolare, la perdita di sodio pu\u00f2 portare ad uno stato di ipovolemia (cio\u00e8 una perdita di volume di sangue nel corpo), la quale rappresenta un segnale per il rilascio di ormone antidiuretico (ADH).\nL'iponatriemia associata all'esercizio fisico \u00e8 una evenienza molto comune nel corso di maratone ed altre gare di resistenza.\nEpidemiologia.\nL'incidenza di iponatriemia varia ampiamente da studio a studio, essendo in buona parte correlata alle caratteristiche della popolazione osservata, alla frequenza dei test, al contesto sanitario di osservazione ed ai criteri adottati per stabilire la diagnosi.\nL'incidenza in ambiente ospedaliero pu\u00f2 essere decisamente alta (15-20% circa) se si adotta il limite di 135 mEq/L, ma appare molto pi\u00f9 bassa (c quando si adotta un limite pi\u00f9 restrittivo, come ad esempio una concentrazione inferiore a 130 mEq/L.\nL'et\u00e0 avanzata sembra essere un fattore di rischio indipendente.\nLa mortalit\u00e0 nei soggetti con iponatriemia grave (natriemia &lt;125 mEq/L) risulta decisamente aumentata. I pazienti cirrotici con ascite persistente, in attesa di trapianto, e bassi livelli di sodio nel siero presentano un alto rischio di mortalit\u00e0 nonostante il basso punteggio di MELD score (Model for End-Stage Liver Disease).\nQuando i livelli sierici di sodio si riducono a meno di 105 mEq/L, la mortalit\u00e0 raggiunge picchi superiori al 50%, in particolare nei pazienti con problemi e patologie correlate al consumo di alcol.\nSecondo alcuni studi, in ogni caso, \u00e8 il processo patologico di base, piuttosto che la gravit\u00e0 dell'iponatremia che pu\u00f2 spiegare le ampie variazioni del tasso di mortalit\u00e0.\nClassificazione.\nLa natriemia \u00e8 fortemente correlata all'equilibrio idrico dell'organismo, per cui, in linea generale, una sua riduzione \u00e8 spesso conseguenza di una diminuita escrezione renale di acqua mediata dall'ADH.\nSecondo un criterio di \"gravit\u00e0\" l'iponatriemia pu\u00f2 essere classificata in:\nEziologia.\nSi tratta di un abbassamento apparente della concentrazione sierica di sodio. I livelli ematici del catione appaiono bassi ma l'osmolarit\u00e0 del siero \u00e8 nei limiti di norma, ovvero compresa tra 280 e 296 mOsm/L H2O. Si verifica in conseguenza allo spostamento del sodio verso la fase acquosa del siero. La pseudoiponatriemia in particolare pu\u00f2 manifestarsi ogni qual volta le concentrazioni ematiche dei lipidi e delle proteine plasmatiche sono molto elevate. \nNormalmente, infatti, l'acqua plasmatica \u00e8 pari a circa il 92%-94% del volume plasmatico. Nelle condizioni sopra citate (elevazione delle proteine e dei grassi) la frazione di acqua del plasma si riduce e quindi la natriemia, misurata sul totale del volume plasmatico, appare ridotta, sebbene la reale concentrazione di sodio nell'acqua plasmatica e l'osmolarit\u00e0 siano nella norma. Esempi di malattie che si possono accompagnare a pseudoiponatriemia includono il mieloma multiplo e l'iperlipidemia.\nQuesta forma \u00e8 sostanzialmente dovuta ad un'inappropriata ritenzione di acqua.\nEsempi di malattie che si associano a questa forma di iponatriemia sono la cirrosi epatica, l'insufficienza renale, l'insufficienza cardiaca congestizia e la sindrome nefrosica.\nI soggetti che sviluppano questo tipo di iponatriemia tendono ad avere un aumento dell'acqua corporea totale, ma sostanzialmente senza presentare importante edema. Questa forse \u00e8 la forma pi\u00f9 caratteristica di iponatriemia da diluizione. I soggetti che la sviluppano possono risultare affetti da diversi disturbi di tipo endocrino (ad esempio ipotiroidismo, stress, o SIADH (l'ormone antidiuretico o vasopressina). Altri pazienti presentano invece una vera e propria intossicazione da acqua: questo evento pu\u00f2 verificarsi fra coloro che corrono maratone o gare di resistenza, \nma risulta particolarmente frequente (fino al 7%) fra soggetti psicotici che vengono inseriti in appositi centri ed istituti specializzati (polidipsia psicogena).\nAncora si pu\u00f2 verificare in pazienti che vengono sottoposti ad interventi chirurgici, in particolare a seguito di isteroscopia o dopo una prostatectomia transuretrale (TURP). Queste forme di iponatriemia postchirurgica sembra siano in relazione al grado di assorbimento di tutta una serie di fluidi e liquidi utilizzati nel corso dell'intervento (ad esempio diverse soluzioni irriganti contenenti sorbitolo o mannitolo, oppure glicina). In questa categoria rientrano anche alcune forme da deficit di glucocorticoidi.\nSituazione caratterizzata da deficit sia dell'acqua corporea totale, sia del sodio totale.\nIl deficit di sodio in ogni caso \u00e8 pi\u00f9 grave rispetto al solo deficit di acqua corporea. Questo evento caratterizza diverse patologie, fra le quali quelle che ricorrono con maggiore frequenza sono le perdite gastrointestinali (generalmente dovute a vomito o a diarrea di tipo secretorio), o quelle correlate ad un marcato utilizzo di farmaci dotati di azione diuretica, particolarmente i diuretici tiazidici e l'indapamide. Altre cause importanti sono rappresentate dalla sudorazione profusa, dalle perdite secondarie ad ustioni o traumatismi, dalla peritonite e/o pancreatite, dalla fibrosi cistica ed infine dalle nefropatie con perdita di sali nonch\u00e9 dai deficit in mineralcorticoidi.\nQuesta situazione si caratterizza per iperosmolarit\u00e0 (in genere superiore ai 296 mOsm/kg H2O) dovuta a sostanze osmoticamente attive. I soggetti che ne soffrono hanno valori normali di sodio corporeo totale ma la sua concentrazione nel siero risulta diluita a causa della presenza di molecole osmoticamente attive, che richiamano acqua dal compartimento extravasale verso quello intravasale.\nSono diverse le situazioni e patologie che possono determinare questo tipo di iponatriemia, ed in particolare l'elevazione delle concentrazioni di glicemia in soggetti diabetici: questa \u00e8 verosimilmente la causa pi\u00f9 comune di iponatriemia.\nAnche altre situazioni meno frequenti, quali ad esempio le infusioni di mannitolo, o il ricorso a maltosio (talvolta utilizzato per via endovenosa nella somministrazione di immunoglobuline) e glicina, possono comportare questo tipo di iponatriemia.\nSegni e sintomi.\nI sintomi di questa condizione clinica sono variabili a seconda della gravit\u00e0 dell'iponatriemia. Nelle forme pi\u00f9 lievi (natriemia &gt;120 mEq/L) il paziente pu\u00f2 accusare malessere generale, nausea, vomito, riduzione dell'appetito, sensazione di debolezza, cefalea, crampi muscolari e raramente rabdomiolisi.\nNelle forme moderate (natriemia compresa tra 110 e 120 mEq/L) pu\u00f2 comparire un'alterata risposta agli stimoli ambientali, sia di tipo verbale, sia di tipo doloroso, talvolta allucinazioni uditive e visive.\n\u00c8 inoltre possibile che si verifichino tachipnea e disventilazione, incontinenza urinaria e fecale, instabilit\u00e0 posturale con disturbi del cammino e dell'andatura.\nQuando l'iponatriemia diviene estremamente grave (natriemia &lt;110 mEq/L) possono evidenziarsi bradicardia, ipertensione arteriosa, alterata regolazione della temperatura corporea, segni di erniazione cerebrale (atteggiamento in decorticazione o decerebrazione) spesso associati a midriasi, coma, convulsioni e arresto respiratorio.\nI sintomi neurologici, come si vede, sono pi\u00f9 frequenti in caso di basse concentrazioni di sodio, in quanto queste determinano un passaggio i liquidi all'interno delle cellule cerebrali, per motivi osmotici, e conseguente edema cerebrale.\nDiagnosi.\nL'esame fisico riveste grande importanza e non dovrebbe mai essere sottovalutato. La valutazione dei segni vitali (frequenza cardiaca e respiratoria, pressione arteriosa, saturazione d'ossigeno ecc.) dovrebbe avvenire sia in clinostatismo che in ortostatismo e pu\u00f2 condurre ad una valutazione accurata della volemia del paziente. La determinazione dello stato di volemia (cio\u00e8 se il soggetto sia verosimilmente ipervolemico, euvolemico oppure ipovolemico) rappresenta spesso un'utile guida nelle successive decisioni di trattamento.\nLa valutazione del paziente deve anche tenere conto della presenza di eventuali altre condizioni mediche (comorbilit\u00e0), in quanto le patologie associate, in particolarmente quelle cardiache e cerebrali, influenzano le decisioni terapeutiche ed incidono profondamente sui risultati del trattamento.\nEsami di laboratorio.\nI test di laboratorio fondamentali nella valutazione dei pazienti con iponatriemia sono sostanzialmente 3:\nLa determinazione dei trigliceridi e l'elettroforesi delle proteine sieriche (in particolare dell'albumina) sono utili in alcuni casi particolari, cos\u00ec come la determinazione della tireotropina (ormone stimolante la tiroide o TSH) e del cortisolo sierico hanno valore in caso di ipotiroidismo o insufficienza surrenalica.\nImaging radiologico.\nLa tomografia computerizzata, e particolarmente una TC encefalo, oppure una risonanza magnetica nucleare cerebrale pu\u00f2 essere utile qualora si sospetti una iponatriemia correalata ad una sindrome da inappropriata secrezione di ADH (SIADH) o una sindrome da perdita di sali cerebrale (Cerebral salt-wasting syndrome, CSWS).\nTrattamento.\nIl trattamento dell'iponatriemia dipende dalla patologia sottostante e dal fatto che il paziente sia classificato come ipervolemico, euvolemico, o ipovolemico. Nel caso di un paziente con ipovolemia, la somministrazione endovenosa di soluzione fisiologica \u00e8 un trattamento usuale, che permette un graduale incremento delle concentrazioni plasmatiche di sodio.\nL'iponatriemia euvolemica viene generalmente trattata con la restrizione dei liquidi e l'abolizione di qualsiasi stimolo possa portare alla secrezione di ADH, ad esempio la nausea. Allo stesso modo deve essere sospeso qualsiasi farmaco possa causare una sindrome SIADH. I pazienti con iponatriemia euvolemica persistente, nonostante tali misure, possono essere candidati per un farmaco vaptano.\nL'iponatriemia ipervolemica viene generalmente trattata affrontando la patologia cardiaca sottostante o l'insufficienza epatica. Se non \u00e8 possibile farlo, il trattamento diviene il medesimo dell'iponatriemia euvolemica (ovvero la limitazione dell'apporto idrico ed il ricorso ad un farmaco vaptano). \nL'iponatriemia deve essere corretta lentamente al fine di ridurre il rischio di sviluppo di mielinolisi pontina centrale (CPM), una grave malattia neurologica che \u00e8 caratterizzata da disfunzione delle cellule cerebrali dovuta ad una distruzione delle guaine mieliniche che ricoprono le cellule nervose nel tronco encefalico (in particolare a livello del ponte). Una troppo rapida correzione di uno stato di iponatriemia \u00e8 la causa pi\u00f9 comune di questo disturbo potenzialmente devastante.\nDurante il trattamento dell'iponatriemia, la concentrazione sierica di sodio non dovrebbe salire pi\u00f9 di 8\u00a0mmol/l nelle 24 ore (idealmente non pi\u00f9 di 0.33\u00a0mmol/l/ora): una correzione troppo rapida dell'iponatriemia si pu\u00f2 verificare con maggiore probabilit\u00e0 nei soggetti che presentano una iponatriemia ipovolemica.\nIn particolare si deve tenere presente che, una volta che lo stato ipovolemico sia stato corretto, lo stimolo alla secrezione e rilascio di ADH scompare. A questo punto, si verifica un brusco aumento della diuresi, quindi della quantit\u00e0 di urina eliminata con la minzione, proprio a causa del venir meno dell'azione dell'ADH, il quale, come \u00e8 noto, favorisce la ritenzione di acqua a livello dei tubuli renali.\nIn queste condizioni si pu\u00f2 quindi verificare un aumento improvviso ed importante della natriemia. Qualora l'incremento del sodio sierico superi il valore limite di 0,33\u00a0mmol/l/ora per un periodo prolungato (diverse ore), alcuni autori consigliano di ricorrere alla somministrazione di vasopressina per prevenire una diuresi troppo rapida e quindi un'eccessiva minzione.\nGli antagonisti del recettore della vasopressina possono essere utilizzati nel trattamento dell'iponatriemia, specialmente nei soggetti affetti da SIADH, insufficienza cardiaca congestizia o cirrosi epatica. Una nuova classe di farmaci, i farmaci \"vaptani\", \u00e8 stata specificamente sviluppata per inibire l'azione della vasopressina sui suoi recettori (V1A, V1B, e V2). Questi recettori hanno una variet\u00e0 di funzioni. I recettori V1A e V2 sono espressi nei tessuti periferici e sono coinvolti, rispettivamente, nella modulazione della pressione arteriosa e della funzione renale.\nI recettori V1A e V1B sono invece espressi nel sistema nervoso centrale. V1A \u00e8 espresso in molte regioni del cervello, ed \u00e8 stato correlato a una serie di comportamenti sociali negli esseri umani e negli animali.\nFarmaci vaptani.\nLa categoria dei farmaci vaptani contiene una serie di composti con selettivit\u00e0 variabile, molti dei quali sono o gi\u00e0 in uso clinico o in studi clinici a partire dal 2010.\nEsistono inoltre una serie di vaptani V2 selettivi\nGli antagonisti del recettore V2, tolvaptan e conivaptan, facilitano l'escrezione di acqua libera (priva di elettroliti) e sono efficaci nell'aumentare la concentrazione sierica del sodio sia nell'iponatriemia euvolemica sia in quella ipervolemica."}
{"id": "1127754", "revid": "729019", "url": "https://it.wikipedia.org/wiki?curid=1127754", "title": "Strada statale 420 Sabbionetana", "text": "L'ex strada statale 420 Sabbionetana (SS 420), ora strada provinciale ex strada statale 420 Sabbionetana (SP ex SS 420) in provincia di Mantova e strada provinciale Cremonese ex strada statale 420 Sabbionetana (SP CR ex SS 420) in provincia di Cremona, \u00e8 una strada provinciale ed ex strada statale italiana che collega il mantovano alla bassa cremonese e a Parma (SP 343 R).\nPercorso.\nLa strada parte da Mantova, dalla ex strada statale 10 Padana Inferiore, e si snoda in direzione sud-ovest su un tracciato pianeggiante e scorrevole. Oltrepassato il quartiere di Dosso del Corso, tocca le frazioni di Eremo (dove interseca la Tangenziale Sud di Mantova), Montanara e San Lorenzo di Curtatone, le localit\u00e0 Pilastro e Campitello di Marcaria (dopo il quale varca il fiume Oglio), per poi attraversare i comuni di Gazzuolo, Commessaggio e Sabbioneta, da cui deriva il nome.\nTale tratta fu interessata, fra il 1886 e il 1933 dalla presenza del binario della tranvia Mantova-Viadana, gestita della societ\u00e0 Valentini e Mazzorin e dal 1903 direttamente a cura dell'Amministrazione provinciale; fra Mantova e Montanara la stessa fu elettrificata nel 1926 e inglobata nella rete tranviaria di Mantova, rimanendo in esercizio fino al 1953.\nLa strada giunge infine nel cremonese, a Casalmaggiore, dove incrocia la ex strada statale 358 di Castelnovo in corrispondenza dell'innesto nella ex strada statale 343 Asolana che consente di proseguire l'itinerario verso Parma. In questo modo il percorso SS 420 - SS 343 costituisce un'alternativa all'ex SS 62 per il collegamento fra Mantova e Parma.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Mantova e della Provincia di Cremona per le tratte territorialmente competenti.\nNote.\nPilastro e Campitello frazioni del Comune di Marcaria per tanto \u00e8 da intendersi riferirsi al Comune di Marcar\u00eca."}
{"id": "1127755", "revid": "3", "url": "https://it.wikipedia.org/wiki?curid=1127755", "title": "09-F9-11-02-9D-74-E3-5B-D8-41-56-C5-63-56-88-C0", "text": ""}
{"id": "1127795", "revid": "124123", "url": "https://it.wikipedia.org/wiki?curid=1127795", "title": "Claudio Generali", "text": "Era vicepresidente della SRG SSR id\u00e9e suisse, presidente del comitato del consiglio regionale della CORSI (Societ\u00e0 Cooperativa per la Radiotelevisione nella Svizzera Italiana), e membro del Consiglio della Fondazione Internazionale Balzan \"Fondo\" e del Consiglio della Fondazione della compagnia aerea Swiss.\nBiografia.\nLaureato in economia, dal 1983 al 1989 \u00e8 stato membro del Consiglio di Stato del Canton Ticino (Dipartimento delle finanze e dell'economia). \u00c8 stato anche presidente del Consiglio di amministrazione della Banca del Gottardo a Lugano e membro del Consiglio di banca della Banca Nazionale Svizzera e presidente dell'Associazione delle banche estere in Svizzera.\nDal 2008 Presidente dell'Associazione Bancaria Ticinese."}
{"id": "1127798", "revid": "56818", "url": "https://it.wikipedia.org/wiki?curid=1127798", "title": "Urato", "text": ""}
{"id": "1127799", "revid": "287204", "url": "https://it.wikipedia.org/wiki?curid=1127799", "title": "La guerra dei nani", "text": "La guerra dei nani (\"Der Krieg der Zwerge\") \u00e8 il secondo romanzo del ciclo \"La Saga della Terra Nascosta\" di Markus Heitz iniziata nel libro \"Le cinque stirpi\", scritto nel 2004 e tradotto in Italia nel 2007.\nTrama.\nLa notte \u00e8 fredda, sugli spalti dell'immane fortezza dei Primi. La vigilanza dei Nani \u00e8 continua, come sempre pronta a difendere la Terra Nascosta da ci\u00f2 che rimane del Male al di l\u00e0. Nonostante la ferrea disciplina, l'ambiente \u00e8 pi\u00f9 rilassato del solito. La guerra contro N\u00f4d'onn \u00e8 ormai conclusa. Il mago vendutosi alle forze demoniache, colui che per le proprie trame di potere ha privato la Terra Nascosta delle personalit\u00e0 magiche che contribuivano a preservarne la stabilit\u00e0 e la pace, \u00e8 stato finalmente sconfitto.\nLa grande battaglia di Giogonero ha visto il mago cadere sotto i colpi della Lama di Fuoco, l'ascia dal taglio rivestito di diamante forgiata nel Vapordrago e brandita dal nano Tungdil Manodoro, della stirpe dei Terzi, cresciuto dagli uomini e, per questo, tramite tra due razze profondamente diverse. Dopo tanta sofferenza e tanto sangue sparso, le razze si sono finalmente riavvicinate quanto basta per promettere un futuro radioso alla Terra Nascosta. Solo un manipolo di Albi, genti di lontana origine elfica ormai depravate, e di Mezz'orchi attentano la pace appena conquistata.\nNon stupirebbe, quindi, una minore concentrazione da parte delle sentinelle della fortezza, ma i Nani non sono usi a prendere gli incarichi sottogamba. Nemmeno i figli del dio Vraccas, per\u00f2, possono fare nulla contro il terribile nemico che piomba loro addosso nell'oscurit\u00e0 della notte. Una stella cade dal cielo, sfrecciando sulla fortezza in un alone di fuoco. I detriti nella sua scia bombardano la costruzione considerata indistruttibile, rendendola un ammasso di macerie e di cadaveri. La valanga, la Morte Bianca, si stacca dai monti un tempo amici e devasta ci\u00f2 che era sopravvissuto al crollo.\nL'orizzonte fiammeggia. La terra trema, i cunicoli crollano e i cuori si riempiono di inconsueto timore quando la stella precipita, in lontananza. Quali sventure porter\u00e0 questo cataclisma? \u00c8 realmente un corpo celeste quello che \u00e8 precipitato al di l\u00e0 della Terra Nascosta... o forse si tratta di una terribile leggenda diventata realt\u00e0?\nCos\u00ec si apre il secondo capitolo della saga dedicata ai Nani dell'autore tedesco Markus Heitz, La Guerra dei Nani, uscito quale seguito de Le Cinque Stirpi, prima parte della saga ancora non conclusa che narra le avventure di Tungdil Manodoro e il suo difficile rapporto con la propria natura di Nano, in relazione con i grandi avvenimenti che stanno modificando radicalmente la Terra Nascosta.\nL'intento dell'autore era scrivere un romanzo da potersi leggere senza dover dipendere dalla prima avventura di Tungdil, e si pu\u00f2 affermare tranquillamente che il risultato \u00e8 stato ottenuto.\nCerto, dapprima la gran mole di personaggi tra cui giostrarsi genera un po' di confusione, e il sapore ben poco nanico dei nomi dati agli appartenenti alle Stirpi di cui ci \u00e8 dato fare la conoscenza, cozza con la presenza fisica solida e pregnante della razza. Alcune fin troppo palesi suggestioni da Il Signore degli Anelli e la saga di Dragonlance fanno storcere un po' il naso a chi ha gi\u00e0 posato gli occhi su innumerevoli brutte copie degli originali, e la caratterizzazione fatalmente standard dei Nani - burberi guerrieri dal vorace appetito, che amano bere e cantare in sale sotterranee, schivano acqua, luce e cavalli e ostentano un sano disprezzo per la debolezza elfica - potrebbero far sorgere nel lettore pi\u00f9 esigente la tentazione di chiudere il romanzo ed evitare la fatica di andare avanti. Sarebbe un errore, perch\u00e9 presto la trama cattura, le caratteristiche della razza diventano parte di una cultura, e non un mero stereotipo, e seguire le vicissitudini dei protagonisti si rivela un vero piacere.\nColpisce subito, in contrasto con tanta della produzione letteraria degli ultimi tempi, la sana capacit\u00e0 di Heintz di tratteggiare luoghi, razze e persone. Tutto \u00e8 pronto perch\u00e9 il lettore si immerga, sguazzi e assapori tutto ci\u00f2 che la Terra Nascosta ha da offrire. Senza cadere in pedanti descrizioni o in dissertazioni psicologiche, Heintz \u00e8 in grado di suscitare con la sua scrittura ci\u00f2 che il lettore d'avventura desidera pi\u00f9 di ogni altra cosa: l'evocazione mentale immediata, la totale e genuina risposta dell'immaginazione alla parola scritta, quel trasformarsi della pagina in uno schermo cinematografico (il migliore e irraggiungibile) su cui vedere proiettato a colori ci\u00f2 che in realt\u00e0 si sta soltanto sfogliando. Questo rende il romanzo degno di attenzione.\nFin dalle prime pagine, si viene scaraventati in un ambiente di cui si afferrano gli odori, i sapori e le sensazioni. Non si fatica ad avvertire in gola il forte gusto di malto della birra, o la polvere della battaglia. Sembra quasi di poter sentire l'odore ferrigno del sangue. Le scene di combattimento, di cui il romanzo \u00e8 letteralmente costellato, non sono per stomaci deboli. Arti tranciati, viscere, sangue a fiotti, grida d'agonia o spettrali silenzi di morte... ce n'\u00e8 abbastanza per immedesimarsi, sentirsi travolti e serrare i denti ad ogni attacco. Niente combattimenti edulcorati, per signorine: la battaglia \u00e8 una cosa seria e come tale va affrontata. \u00c8 divertente, sollevando gli occhi dalla pagina, constatare quanto il modo di pensare del lettore si adatti facilmente al limitato, cupo ed aggressivo punto di vista dei Nani.\nNon c'\u00e8 molto tempo per riflettere, fin dal prologo. La calma e la pace sono illusioni che durano lo spazio di qualche riga.\nLa caduta della cometa \u00e8 solo l'inizio di una serie di guai che porteranno alla disgregazione di tutto ci\u00f2 che sembrava ormai conquistato e consolidato nell'avventura precedente.\nTungdil, che si \u00e8 offerto di riportare in vita la stirpe dei Quinti con l'assistenza di Nani appartenenti alle altre Stirpi, vede Balyndis, la nana di cui \u00e8 innamorato, costretta dal suo clan a stringere il Patto di Ferro con un altro nano, e quello stesso nano essere eletto re dei Quinti. Subisce poi il furto della Lama di Fuoco, e a quel punto tutta la sua vita sembra perdere di senso. Fin dal principio Tungdil, ha avuto gravi dubbi sulla propria capacit\u00e0 di reinserirsi in una societ\u00e0 governata da regole cui non sente di appartenere, e ora, guardando nella propria anima in balia di sentimenti d'odio e invidia, si far\u00e0 tentare dall'esistenza dei Liberi, Nani che non seguono le antiche leggi delle Stirpi.\nNel frattempo i Terzi, da sempre ostili alle altre Stirpi, approfittando della labilit\u00e0 dei patti appena costituiti progettano di distruggere le alleanze e di scacciare per sempre gli altri Nani dalla Terra Nascosta, seminando zizzania e impossessandosi di Giogonero e dei suoi cunicoli segreti.\nIn mezzo a tutto questo, mentre i bruti Mezz'orchi e gli scaltri Albi scoprono le incredibili propriet\u00e0 dell'Acqua Nera (una mefitica bevanda che rende immortali, a meno di una decisa decapitazione), si dipanano le vicende di altri personaggi, come la maga And\u00f4kai, che, protetta dalla sua imbattibile creatura, Djerun (un essere misterioso rivestito da un'armatura dalle molte virt\u00f9), indaga sulla caduta della stella; o la Mezz'alba Narmora, costretta a imparare la magia per salvare il marito; e l'Alba Ondori, la cui sete di vendetta viene sfruttata dalla coppia regnante degli Eterni; o ancora Rodario L'Incredibile, l'attore frettolosamente giudicato insignificante, ma che poi si riveler\u00e0 migliore e pi\u00f9 lungimirante di molti altri.\nE intanto una nuova minaccia si avvicina, apparentemente richiamata dalla stella caduta: gli Amsha, o Avatar, le immagini viventi scaturite dal corpo di un dio, stanno per giungere a purificare dal Male la Terra Nascosta, un'epurazione che non guarder\u00e0 in faccia nessuno.\nIn una simile, tragica situazione, in cui la collaborazione di tutti risulta necessaria, eroi ed antieroi mostreranno una natura limitata e spesso meschina, impegnati a perseguire vendette e interessi personali, nella totale noncuranza per il bene comune.\nI Terzi si compiaceranno solo del loro odio verso le Stirpi, combattendole senza il minimo pensiero per l'indebolimento che ci\u00f2 comporter\u00e0 nella difesa della Terra Nascosta.\nGli Elfi preferiranno la distruzione totale al sacrilegio di dover affrontare gli Avatar, per loro sacri.\nL'imperatore dei Nani \u00e8 un debole che, piuttosto d'imporsi e combattere, condurr\u00e0 i propri congiunti in una marcia di morte in terra straniera.\nNarmora - mai veramente malvagia ma forse per questo ancora pi\u00f9 terribile -, spinta paradossalmente dall'amore per il marito e la figlia appena nata, si macchier\u00e0 per tutto il romanzo di azioni nefande, dipingendole a se stessa come atti del tutto necessari.\nTungdil stesso sar\u00e0 pi\u00f9 volte tentato di tirarsi fuori dalla battaglia, di vivere una calma vita di studio con la nuova compagna - che lo porr\u00e0 poi di fronte a un triste tradimento - e dimenticare il passato da eroe, un'etichetta che lui non ha mai desiderato. Intenti omicidi, invidia e rabbia gli vorticano nell'anima, spingendolo spesso a desiderare la morte del nano che gli ha rubato Balyndis. Diversamente da ci\u00f2 che succeder\u00e0 agli altri, per\u00f2, la situazione drammatica e impellente lo sproner\u00e0 a guardare oltre le proprie angosce e a interessarsi di nuovo della Terra Nascosta. Solo Rodario lo affiancher\u00e0 in questa parabola ascendente.\nI grandi personaggi, al contrario, sprofonderanno di pagina in pagina nei propri dubbi e nei vecchi rancori.\nNon c'\u00e8 bisogno di un mago posseduto perch\u00e9 il Male imperversi nella Terra Nascosta, come non esiste un nemico che sia futile affrontare prima ancora di aver tentato. Si dovranno fare i conti anche con quel Bene tanto estremo da diventare fanatica distruzione, quella sete di potere che spesso nasconde nature desolatamente fragili.\nIl finale del romanzo rimane aperto, anche se l'avventura trova una risoluzione dolce-amara nelle ultime pagine. Per un'ombra dissipata, un'altra se ne forma, e Tungdil far\u00e0 bene a guardarsi costantemente le spalle.\nIl libro lascia un certo senso di soddisfazione e un buon bagaglio di emozioni, simpatie e antipatie. Se non si ha precedentemente letto Le Cinque Stirpi, di certo verr\u00e0 la voglia di conoscere i dettagli della battaglia tra Tungdil e N\u00f4d'onn, non fosse altro che per stare ancora a fianco di Bo\u00efndil il Rabbioso nelle sue cariche entusiaste contro i Mezz'orchi o per rendersi conto di come un personaggio come Rodario si sia trovato invischiato in situazioni del genere.\nIl seguito? Forse La Guerra dei Nani non lascia in spasmodica attesa di sapere come proseguiranno le avventure di Tungdil... ma di certo l'uscita del terzo romanzo costituir\u00e0 un piacevolissimo appuntamento."}
{"id": "1127805", "revid": "274500", "url": "https://it.wikipedia.org/wiki?curid=1127805", "title": "Ainaro", "text": "Ainaro \u00e8 una sottodistretto nel Timor Est del Distretto di Ainaro, localizzato nella parte sud-ovest del paese.\nIl sottodistretto nel 2010 aveva una popolazione approssimativa di 15.500 abitanti (di cui poco pi\u00f9 di 3000 nella sola citt\u00e0 capoluogo del distretto).\nHa all'interno la piccola citt\u00e0 montagnosa di Ainaro, la capitale del distretto, con i villaggi di Soro, Maununo, Cassa, Suro Craic, Manutassi, and Mau-Ulo.\nLa citt\u00e0 di Ainaro \u00e8 localizzata 78\u00a0km a sud di Dili, la capitale della nazione.\nLe risorse principali della citt\u00e0 di Ainaro sono i suoi deliziosi cibi organici come il caff\u00e8 e gli aromatici alberi (legno di sandalo).\n\u00c8 una comunit\u00e0 diversificata, dove convivono cattolici, protestanti e musulmani.\nLa distruzione di Ainaro.\nDurante l'occupazione indonesiana dal 1975 al 1999, Ainaro fu sede di un grosso contingente dell'esercito Indonesiano, sostenuto dalla milizia pro-indonesiana nei mesi che portarono al referendum per l'indipendenza del 30 agosto del 1999.\nCome risultato di questa occupazione, il territorio di Ainaro e quelli vicini soffrirono la totale devastazione operata dalle truppe indonesiane durante la crisi di Timor Est, che si risolse con pi\u00f9 del 95% delle sue costruzioni distrutte."}
{"id": "1127820", "revid": "108682", "url": "https://it.wikipedia.org/wiki?curid=1127820", "title": "Te Aviso, Te Anuncio", "text": ""}
{"id": "1127840", "revid": "1543377", "url": "https://it.wikipedia.org/wiki?curid=1127840", "title": "Virna De Angeli", "text": "Dieci volte campionessa italiana, \u00e8 stata allenata da Francesco Uguagliati, nel 2012 commissario tecnico della Nazionale italiana di atletica leggera. \u00c8 nell \"top ten\" delle migliori prestazioni italiane di tutti i tempi in quattro specialit\u00e0: 100 m (10\u00ba posto), 200 m (9\u00ba posto), 400 m (3\u00ba posto) e 400 m hs (4\u00ba posto).\nBiografia.\nComincia la carriera sui 400 metri ostacoli, laurendosi vice-campionessa mondiale juniores a 18 anni, dal 1997 passa stabilmente ai 400 metri piani.\nEx primatista italiana dei 400 metri con 51\"31, tempo stabilito il 17 giugno 1997 a Bari, detiene tuttora, con 52\".17, il record nazionale dei 400 metri indoor. \u00c8 inoltre primatista italiana, sino al 2010, nella 4x400 con Perpoli, Spuri e Carbone con 3,26\"69 e lo \u00e8 stata anche sino al 2011 della 4x400 indoor con Carbone, Barbarino e Spuri con 3,35\"01, ottenuto a Gand in occasione dell'argento europeo.\nHa partecipato a tre edizioni dei Giochi olimpici estivi da ad ..\nMamma di Alessia (nata nel giugno 2001), di Laura (nata nel febbraio 2012) e di Lorenzo (nato il 5 gennaio 2015), avuti dal maratoneta Stefano Baldini, il vincitore della maratona alle Olimpiadi di Atene 2004."}
{"id": "1127846", "revid": "1610933", "url": "https://it.wikipedia.org/wiki?curid=1127846", "title": "Festival della Cultura Ebraica a Cracovia", "text": "Il Festival della Cultura Ebraica in Cracovia (in polacco \"Festiwal Kultury \u017bydowskiej w Krakowie\") \u00e8 un evento culturale che, a partire dal 1988, si svolge ogni anno in uno dei quartieri di Cracovia, il Kazimierz, che ha storicamente sempre ospitato la folta comunit\u00e0 ebraica della citt\u00e0.\nIl Festival viene organizzato dalla \"Societ\u00e0 del festival della cultura ebraica\" con l'obiettivo di educare la popolazione riguardo al cultura e la storia ebraica che fior\u00ec in Polonia prima dell'Olocausto. Nel giro di pochi anni \u00e8 divenuto uno degli eventi culturali pi\u00f9 importanti di tutta la Polonia e probabilmente \u00e8 il pi\u00f9 grande festival della cultura ebraica al mondo.\nIl festival di solito si tiene a cavallo di giugno e luglio per una durata complessiva di nove giorni, da sabato alla domenica della settimana successiva, durante i quali si tengono manifestazioni, concerti, esibizioni, giochi e letture. I concerti pi\u00f9 importanti di tutta la manifestazione sono due: il concerto inaugurale, che si tiene la prima domenica, e il concerto di chiusura, che si tiene nell'ultimo sabato del festival.\nIl festival non si limita ad esporre semplici attivit\u00e0 di intrattenimento, ma fornisce l'occasione per approfondire i vari aspetti della cultura ebraica come la cucina, la danza, i balli, i canti, la musica fino alla letteratura. Il programma della manifestazione prevede anche di poter visitare le sinagoghe, il cimitero ebraico ed il ghetto. Obiettivo dell'evento \u00e8 anche sensibilizzare e coinvolgere le persone nelle attivit\u00e0 della manifestazione, per questo molto spesso i gentili (i non ebrei) sono invitati a partecipare o assistere alle preghiere ebraiche in sinagoga."}
{"id": "1127865", "revid": "436907", "url": "https://it.wikipedia.org/wiki?curid=1127865", "title": "Thy Majestie", "text": "I Thy Majestie (conosciuti anche come Thy Majesty) sono un gruppo musicale symphonic power metal italiano formato nel 1998 a Palermo.\nStoria del gruppo.\nPrimi anni.\nI Thy Majestie nascono nel 1998 da un'idea di Giuseppe Bond\u00ec (tastiere) e Claudio Diprima (batteria), a cui si aggiunsero successivamente i chitarristi Giovanni Santini e Maurizio Malta, il cantante Dario Grillo ed il bassista Michele Cristofalo, quest'ultimo successivamente sostituito da Dario D'Alessandro.\nNello stesso anno incisero il demo \"Sword, Crown and Shields\", che fu notato dall'etichetta discografica Scarlet Records, la quale mise sotto contratto la band. Nel 2000 i Thy Majestie pubblicarono il primo album \"The Lasting Power\", basato sul romanzo fantasy \"La spada di Shannara\". Il disco ottenne giudizi positivi al punto che il gruppo fu contattato dai Kamelot per un eventuale tour di supporto, ma i Thy Majestie dovettero rifiutare per dedicarsi alla realizzazione del secondo album in studio.\nLa consacrazione: \"Hastings 1066\" e \"Jeanne D'Arc\".\nNel 2001 i Thy Majestie coinvolsero il coro del teatro Massimo di Palermo per le registrazioni del secondo album in studio. L'anno seguente usc\u00ec \"Hastings 1066\", basato sulla battaglia di Hastings combattuta tra Normanni e Anglosassoni. Nel 2003 il cantante Dario Grillo abbandon\u00f2 il gruppo a causa di divergenze musicali. Come nuovo cantante venne scelto Gabriele Grilli, ma la sua permanenza nel gruppo dur\u00f2 pochi mesi a causa della distanza con Palermo. Venne cos\u00ec ingaggiato Giulio Di Gregorio, e nel 2005 la band pubblica il terzo album \"Jeanne D'Arc\", basato sulla condottiera francese Giovanna D'Arco.\nLa crisi, la rinascita e la pausa.\nDopo l'uscita del terzo album la band entra in crisi a causa dei continui cambi di formazione. Nel maggio 2006 il cantante Giulio Di Gregorio lasci\u00f2 la band per motivi di lavoro e venne sostituito dall'americano Matt Aub, che per\u00f2 dur\u00f2 solo pochi mesi (Maggio-Settembre 2006). Come nuovo cantante venne richiamato Dario Grillo ,ma nell'aprile del 2007 lasci\u00f2 nuovamente la band a causa di forti contrasti con gli altri membri. Sempre nel 2007 i due chitarristi Maurizio Malta e Giovanni Santini lasciarono la band, ma il colpo pi\u00f9 duro arriva quando il tastierista-leader Giuseppe Bond\u00ec si trasferisce a Roma ed \u00e8 costretto a lasciare.\nI due \"superstiti\" del gruppo (il batterista Claudio Diprima ed il bassista Dario D'Alessandro) non si persero d'animo e si misero alla ricerca di nuovi musicisti. Trovarono Dario Cascio come cantante, Simone Campione alla chitarra e Valerio Castorino alle tastiere. Con i nuovi arrivati venne pubblicato nel 2008 il quarto album \"Dawn\", disco che divise i pareri di critica e fan. Da un lato c'\u00e8 chi accus\u00f2 la band di aver abbandonato le epiche pomposit\u00e0 del passato a favore di un power metal estremamente derivative e senza fantasia, mentre dall'altro c'\u00e8 chi ha apprezzato le nuovi soluzioni adottate. Dopo una serie di concerti relativi al nuovo disco il tastierista Valerio Castorino ed il cantante Dario Cascio lasciarono la band, rimpiazzati rispettivamente da Giuseppe Carrubba e Alessio Taormina.\nA settembre 2012 \u00e8 stato pubblicato il quinto disco \"Shi Huang Di\", ma poco dopo il cantante Alessio Taormina si trasferisce a Londra ed \u00e8 costretto a non prendere impegni coi Thy Majestie, portando cos\u00ec il gruppo a interrompere qualsiasi attivit\u00e0 musicale."}
{"id": "1127867", "revid": "339392", "url": "https://it.wikipedia.org/wiki?curid=1127867", "title": "SV Austria Salzburg", "text": ""}
{"id": "1127869", "revid": "287204", "url": "https://it.wikipedia.org/wiki?curid=1127869", "title": "Gautam Ghose", "text": ""}
{"id": "1127883", "revid": "599013", "url": "https://it.wikipedia.org/wiki?curid=1127883", "title": "Jermaine Pennant", "text": "Considerato, in giovane et\u00e0, una promessa del calcio inglese, la discontinuit\u00e0 di rendimento, legata ad un carattere controverso ne hanno impedito l'ascesa.\nPossiede la cittadinanza giamaicana, grazie alle origini del padre.\nCaratteristiche tecniche.\nParagonato a Aaron Lennon e Theo Walcott per prestanza fisica e doti tecniche, agisce prevalentemente da ala destra. \nNel 2001 \u00e8 stato inserito nella lista dei migliori calciatori stilata da Don Bal\u00f3n.\nIn possesso di ottime doti tecniche, che abbinate a una discreta rapidit\u00e0 nei movimenti gli consentono di saltare con facilit\u00e0 il diretto avversario, predilige allargarsi sull'esterno per poi tentare il cross verso i compagni.\nCarriera.\nClub.\nInizi.\nDopo essersi messo in mostra tra le giovanili del Notts County, nel 1999 l'Arsenal decide di acquistarne il cartellino, cedendo 2 milioni di sterline al Notts County in cambio delle prestazioni del ragazzo, ancora quindicenne.\nEsordisce con i \"Gunners\" il 30 novembre 1999, subentrando al 73' al posto di Tommy Black contro il Middlesbrough in Football League Cup, diventando - all'et\u00e0 di 16 anni e 319 giorni - il calciatore pi\u00f9 giovane ad aver mai indossato la maglia dell'Arsenal, superando di un giorno il precedente record appartenuto a Gerry Ward, che durava dal 1953. Il record verr\u00e0 poi in seguito superato anni dopo da F\u00e0bregas.\nIl 30 ottobre 2001 esordisce in Champions League contro lo Schalke 04, sostituendo Nwankwo Kanu al 33' della seconda met\u00e0 di gioco. Il 7 maggio 2003, in una delle sole 5 partite disputate in campionato, segna una tripletta nel 6-1 contro il Southampton; saranno le sue uniche marcature con l'Arsenal, peraltro segnate in condizione di postumi dell'ubriachezza, come rivelato in un'intervista del novembre 2018. Successivamente, complici i dissidi con Wenger - stanco dei suoi continui ritardi agli allenamenti, uniti a vari problemi disciplinari - il 31 gennaio 2005 passa in prestito al Birmingham City.\nIl 2 aprile 2005 diventa il primo calciatore nella storia del campionato inglese a disputare un incontro con un bracciale elettronico alla caviglia. L'esterno era stato rilasciato in libert\u00e0 vigilata dopo aver scontato un mese di carcere per guida in stato di ebrezza.\nLiverpool e il passaggio in Spagna.\nIl 26 luglio 2006 passa al Liverpool in cambio di 6.7 milioni di sterline (fino a un massimo di 8 milioni, legati a vari bonus), firmando un quadriennale. Esordisce con i \"Reds\" il 9 agosto contro il Maccabi Haifa, partita valida per l'accesso alla fase finale di Champions League.\nPrima scelta nello scacchiere tattico di Ben\u00edtez, si render\u00e0 autore di un'ottima stagione, contribuendo al cammino in Europa dei \"Reds\", concluso con la sconfitta subita in finale ad opera del Milan, in cui viene nominato - nonostante la sconfitta - migliore in campo.\nL'anno seguente, complice una frattura da stress riportata alla tibia destra (infortunio che si portava dietro da inizio stagione), a novembre \u00e8 costretto a operarsi, saltando gran parte della stagione. Nel 2008 viene messo fuori rosa da Rafael Ben\u00edtez per aver saltato una sessione di allenamento.\nIl 9 luglio 2009 - dopo aver trascorso sei mesi in prestito al Portsmouth - si accorda per tre stagioni con il Real Saragozza. Esordisce nella Liga il 29 agosto contro il Tenerife. Il 24 febbraio 2010, presentatosi nuovamente in ritardo agli allenamenti, viene multato dalla societ\u00e0 e relegato ai margini della squadra.\nStoke City.\nIl 31 agosto 2010 passa in prestito per quattro mesi allo Stoke City. Esordisce con i \"Potters\" il 13 settembre contro l'Aston Villa al Britannia Stadium, subentrando al 65' al posto di Marc Wilson. Il 29 dicembre 2010 i \"Potters\" acquistano il cartellino del giocatore in cambio di 1.7 milioni di sterline, pi\u00f9 uno di bonus.\nComplici i vari problemi disciplinari (verr\u00e0 tra l'altro multato dalla societ\u00e0 in pi\u00f9 occasioni per aver infranto il coprifuoco alla vigilia di alcune sfide importanti), la stagione successiva viene spesso relegato in panchina da Tony Pulis, agendo prevalentemente da subentrato.\nFuori dai progetti tecnici della societ\u00e0, il 12 ottobre 2012 passa in prestito al Wolverhampton per sopperire alle assenze per infortunio degli esterni della rosa. Terminato il prestito, trascorre gli ultimi sei mesi rimanenti di contratto ai margini della prima squadra.\nIl 18 giugno 2013 - sotto richiesta del nuovo tecnico Mark Hughes - trova un nuovo accordo di una stagione con la societ\u00e0, con opzione di rinnovo per un ulteriore anno. Non riuscendo a trovare spazio in rosa, il 25 gennaio 2014 rescinde consensualmente il contratto che lo legava ai \"Potters\".\nLe esperienze all'estero.\nIl 6 novembre 2014 viene tesserato dal Pune City, in India. Esordisce nella Indian Super League il 15 novembre contro il NorthEast United. Lascia il terreno di gioco al 34' della ripresa per far posto a Iv\u00e1n Bolado. Terminata l'esperienza in India, il 21 febbraio 2015 passa a parametro zero al Wigan, firmando un contratto valido fino al termine della stagione.\nDopo sei mesi di inattivit\u00e0, il 19 gennaio 2016 passa al Tampines Rovers, societ\u00e0 militante a Singapore. Il calciatore firma un contratto di una stagione a 40.000 dollari (l'equivalente di 19.500 sterline) a settimana, diventando il calciatore pi\u00f9 pagato nella storia della S.League.\nNon avendo trovato un accordo per il rinnovo - la societ\u00e0 gli aveva proposto un prolungamento a cifre dimezzate - il 19 gennaio 2017 torna in Inghilterra, accordandosi sei mesi con il Bury, in League One.\nNazionale.\nPur non avendo mai indossato la maglia dei \"Tre Leoni\", ha disputato vari incontri a livello giovanile con l'Inghilterra, partecipando anche agli Europei Under-21 2002, disputati in Svizzera. Nonostante i vari richiami da parte dei propri CT e le squalifiche (di cui una di tre giornate per aver dato un pugno in volto a Kranj\u010dar in amichevole), con l'Under-21 ha disputato 24 incontri, che lo rendono uno dei calciatori con pi\u00f9 presenze a livello giovanile con la rappresentativa inglese.\nControversie.\nPennant non si \u00e8 contraddistinto solo per le capacit\u00e0 tecniche e sportive, ma anche per il suo comportamento al di fuori delle regole lontano dal terreno di gioco, dovuto ad uno stile di vita non irreprensibile. Il 23 febbraio 2005 viene arrestato per guida in stato di ebrezza, dopo essersi schiantato contro un palo con la sua Mercedes. Il calciatore - fermato alla guida nonostante nel febbraio 2004 gli venne sospesa la patente per 16 mesi per guida contromano - non avendo con s\u00e9 i documenti, inizialmente afferm\u00f2 di essere il compagno di squadra Ashley Cole.\nIl 1\u00ba marzo viene condannato a tre mesi di carcere. Dopo un mese di reclusione viene rilasciato, scontando il resto della pena in libert\u00e0 vigilata con un segnalatore al seguito. Il 2 aprile 2005 - dopo aver ricevuto l'approvazione da parte di Howard Webb - scende quindi in campo contro il Tottenham con indosso un bracciale elettronico alla caviglia.\nIl 29 aprile 2012 viene arrestato per aggressione ai danni di una donna all'interno di un night club a Manchester. Due ore dopo il suo rilascio su cauzione rimane coinvolto in un incidente stradale che gli costa la sospensione per tre anni della patente per guida in stato di ebrezza e una condanna in carcere di otto settimane.\nStatistiche.\nPresenze e reti nei club.\n\"Statistiche aggiornate al 20 gennaio 2017.\""}
{"id": "1127895", "revid": "7336", "url": "https://it.wikipedia.org/wiki?curid=1127895", "title": "Goutam Ghose", "text": ""}
{"id": "1127919", "revid": "6066", "url": "https://it.wikipedia.org/wiki?curid=1127919", "title": "Aghia Triada", "text": ""}
{"id": "1127924", "revid": "287204", "url": "https://it.wikipedia.org/wiki?curid=1127924", "title": "Agia Triada", "text": ""}
{"id": "1127926", "revid": "827882", "url": "https://it.wikipedia.org/wiki?curid=1127926", "title": "Nothing Records", "text": "La Nothing Records \u00e8 stata una etichetta discografica statunitense, specializzata in industrial rock e in musica elettronica, fondata da Trent Reznor e John Malm Jr. nel 1992.\nEra considerata una vanity label, cio\u00e8 un'etichetta creata appositamente dall'artista per avere un certo grado di libert\u00e0 dall'etichetta principale, in questo caso la Interscope.\nArtisti.\nOltre ai Nine Inch Nails e Marilyn Manson, l'etichetta ha prodotto i dischi di vari artisti della scena industrial come i Pig, Pop Will Eat Itself, Prick, 12 Rounds, Einst\u00fcrzende Neubauten, The The, e i Meat Beat Manifesto.\nLa Nothing Records inoltre ha distribuito negli Stati Uniti i dischi della Warp Records, una delle pi\u00f9 prestigiose etichette di musica elettronica a livello mondiale. Grazie a questo accordo la Nothing Records ebbe la licenza per la distribuzione degli album di artisti come Aphex Twin (che apparve anche tra i remixer di Further Down the Spiral), Autechre, Plaid, e Squarepusher. L'accordo fin\u00ec nel 2001, quando la Warp Records decise di espandersi anche sul mercato americano."}
{"id": "1127962", "revid": "1272592", "url": "https://it.wikipedia.org/wiki?curid=1127962", "title": "Chiese di Cagliari", "text": "Le chiese di Cagliari, oltre a essere i luoghi di culto cristiani nel capoluogo regionale della Sardegna, rappresentano anche, specialmente alcune di esse, una porzione del patrimonio storico, artistico e culturale della citt\u00e0.\nSi tratta principalmente degli edifici di culto del cattolicesimo, tra i quali si trovano la cattedrale dell'arcidiocesi di Cagliari e la basilica minore di Nostra Signora di Bonaria, le pi\u00f9 importanti chiese cittadine.\nQuesto patrimonio comprende edifici che vanno dal V secolo, quando venne costruita la basilica di San Saturnino, la pi\u00f9 antica in citt\u00e0, sino ai giorni nostri, passando attraverso una grande variet\u00e0 di stili artistici, espressioni dei gusti e delle dominazioni che hanno caratterizzato la storia del capoluogo sardo.\n\u00c8 rappresentato il romanico in San Saturnino, il romanico-gotico toscano nella cattedrale, il gotico catalano nella Purissima, il classicismo cinquecentesco in Sant'Agostino, il barocco spagnolo in San Michele, il barocchetto piemontese in Sant'Efisio, il neoclassicismo in San Giovanni di Dio, per citare qualche esempio.\nPer quanto riguarda il XX secolo, particolarmente interessanti sono la chiesa di San Domenico e la chiesa dei Santi Martiri Giorgio e Caterina, ancora legate alla rielaborazione di modelli del passato.\nDi concezione pi\u00f9 moderna risultano invece chiese come il Santissimo Crocifisso e San Sebastiano, caratterizzate da uno stile asciutto, pi\u00f9 mirato alla funzionalit\u00e0 che all'estetica dell'edificio, costruite con largo utilizzo di cemento armato.\nElenco delle chiese di Cagliari.\nDi seguito l'elenco delle chiese di Cagliari, suddivise per vicariato e parrocchia di appartenenza.\nVicaria di cattedrale.\nIl territorio della prima vicaria corrisponde in larga parte col centro storico cittadino; in quest'area si trovano le quattro parrocchie di pi\u00f9 antica istituzione: Santa Cecilia, Sant'Anna, Sant'Eulalia e San Giacomo, nei rispettivi quartieri Castello, Stampace, Marina e Villanova."}
{"id": "1127970", "revid": "834", "url": "https://it.wikipedia.org/wiki?curid=1127970", "title": "MSAC", "text": ""}
{"id": "1127976", "revid": "486946", "url": "https://it.wikipedia.org/wiki?curid=1127976", "title": "The Karate Kid, Part II", "text": ""}
{"id": "1127997", "revid": "70217", "url": "https://it.wikipedia.org/wiki?curid=1127997", "title": "Lingue di Andorra", "text": ""}
{"id": "1128036", "revid": "1632387", "url": "https://it.wikipedia.org/wiki?curid=1128036", "title": "Mass Appeal Madness", "text": "Mass Appeal Madness \u00e8 il quarto EP dei Napalm Death. Venne pubblicato nel 1991 dalla Earache Records ed \u00e8 dedicato alla memoria di Roger Patterson, componente del gruppo death metal Atheist che mor\u00ec lo stesso anno."}
{"id": "1128043", "revid": "20973", "url": "https://it.wikipedia.org/wiki?curid=1128043", "title": "Metrotorino", "text": ""}
{"id": "1128046", "revid": "765341", "url": "https://it.wikipedia.org/wiki?curid=1128046", "title": "Strigol'niki", "text": "Con la denominazione strigolniki (al singolare Strigolnik\u2013\u0421\u0442\u0440\u0438\u0433\u043e\u043b\u044c\u043d\u0438\u043a in russo) erano chiamati gli adepti della prima setta eretica russa, sviluppatasi tra la met\u00e0 del XIV e l'inizio del XV secolo a Pskov, Novgorod e Tver'.\nLe origini del termine sono sconosciute. Alcuni storici ritengono che faccia riferimento alle occupazioni lavorative dei primi Strigolniki, come il sarto e il barbiere (sembra infatti che la parola strigolnik derivi dal verbo russo stri\u010d' o podstrigat', che significa \"tagliare\"). Altri pensano che provenga da una particolare cerimonia di iniziazione (un particolare taglio di capelli, o stri\u017eka), compiuta da un diacono chiamato Karp, che insieme al diacono Nikita si suppone abbia fondato la setta. Altri ancora ritengono che tale nome potrebbe derivare dal fatto che gli adepti rifiutavano di farsi crescere la barba o la tagliavano nel momento della loro professione di fede alla setta.\nI membri pi\u00f9 attivi del movimento erano i mercanti e il clero minuto. Con il motto \"Perch\u00e9 dare un compenso ai preti per i loro uffici, quando Paolo ammon\u00ec che gli stessi non dovevano servire la fede per denaro?\" rinnegavano la gerarchia ecclesiastica e il monachesimo, i sacramenti della comunione, del battesimo, della confessione e dell'ordinazione sacerdotale, che spesso erano accompagnati da grandi donazioni (\"estorsioni\" secondo il loro punto di vista) in favore del clero. \nCritici nei confronti dell'intera societ\u00e0 ecclesiastica non esitavano ad esporre al pubblico ludibrio la venalit\u00e0, i vizi e l'ignoranza dei preti. I loro sermoni erano infarciti di rivendicazioni sociali e in essi veniva spesso rinfacciato ai ricchi di schiavizzare i liberi e i poveri.\nI Diaconi Karp e Nikita trovarono molti seguaci a Pskov, ma furono costretti a trasferirsi a Novgorod per sfuggire alle persecuzioni di cui erano oggetto. Infatti, temendo che gli Strigolniki potessero minare la sua autorit\u00e0, la Chiesa ortodossa russa non esit\u00f2 a contrastarli in maniera dura e spietata. Nel 1376 incoraggi\u00f2 i cittadini di Novgorod a catturare ed annegare nel fiume Volchov i componenti della setta, provocando una strage. All'inizio del 1382 nuove persecuzioni furono poste in essere dal Metropolita Dionisio.\nNonostante i fondatori del movimento fossero morti in tali persecuzioni, la setta sopravvisse e anzi ampli\u00f2 il numero dei propri membri a Novgorod, Pskov e Tver', dove i vescovi Feodor Dobrj e Jevfimij Vislen supportarono apertamente il movimento. All'inizio del XV secolo il credo degli Strigolniki fu duramente contestato e combattuto dal Metropolita Fotius cui la Chiesa ortodossa russa conferisce il merito di avere sconfitto la setta, che ritiene estinta a partire dal 1427.\nTale assunto non \u00e8 tuttavia accettato dalla maggioranza degli storici i quali, pur riconoscendo che non si ha pi\u00f9 notizia degli Strigolniki dalla seconda met\u00e0 del Quattrocento ritengono tuttavia che tale movimento ereticale si sia fuso con la Setta di Skharija l'Ebreo."}
{"id": "1128060", "revid": "2148485", "url": "https://it.wikipedia.org/wiki?curid=1128060", "title": "Ventriloquo (personaggio)", "text": "Ventriloquo (\"Ventriloquist\") \u00e8 l'alter ego di vari personaggi dei fumetti DC Comics, supercriminali nemici di Batman.\nIl primo \u00e8 Arnold Wesker, creato da Alan Grant, John Wagner e Norm Breyfogle, apparso la prima volta in \"Detective Comics\" vol. 1 n. 583 (febbraio 1988).\nIl secondo \u00e8 una donna di nome Peyton Riley creata da Paul Dini e Don Kramer e apparsa la prima volta in \"Detective Comics\" vol. 1 n. 827 (marzo 2007).\nIl terzo \u00e8 una donna di nome Shauna Belzer creata da Gail Simone, Vicente Cifuentes, Carlos Rodr\u00edguez e Daniel Sampere per le pagine di \"Batgirl\" vol. 4 n. 20 (luglio 2013)\nBiografia del personaggio.\nArnold Wesker.\nArnold Wesker, ultimogenito di una potente famiglia mafiosa di Gotham City di origini ebraiche, cominci\u00f2 a mostrare segni di personalit\u00e0 multiple e distorte dopo l'assassinio della madre da parte di un'altra famiglia criminale.\nCrescendo, divent\u00f2 esperto nell'arte del ventriloquo e questo fece accrescere il suo sdoppiamento: troppo debole ed insicuro per darsi attivamente alla criminalit\u00e0, cre\u00f2 una marionetta dal legno del patibolo del penitenziario di Gotham, Blackgate, di nome Scarface, infondendo in essa tutta la sua malvagit\u00e0 e pazzia. Il burattino, crudele e sadico, rappresenta il suo lato criminale, mentre l'\"Arnold normale\" si trasforma in un lacch\u00e9. Seppur sia solo una bambola, Scarface ha il totale controllo di Wesker (che lui chiama \"pupazzo\").\nScarface e il Ventriloquo hanno sempre rappresentato uno degli avversari pi\u00f9 singolari ed inquietanti del cavaliere oscuro, fra la malavita di Gotham infatti, alcuni criminali arrivano a chiedersi, a causa dell'atteggiamento tirannico e crudele tenuto da Scarface nei confronti del timido ed impacciato Ventriloquo, se Wesker manovri semplicemente il pupazzo con estrema ed inquietante abilit\u00e0 o se Scarface non abbia un che di sovrannaturale. A volte si vede perfino Scarface parlare senza che Wesker o altri lo tocchino, rivelandone l'aspetto soprannaturale. Questo ha aumentato la possibilit\u00e0 che dentro Scarface possano albergare le anime dei criminali che furono mandati al patibolo da cui poi il legno di esso fu usato per costruire il suo corpo.\nOnnipresente figura al fianco del Ventriloquo \u00e8 il gigantesco Rhino, fidato tirapiedi e picchiatore.\nPeyton Riley.\nArnold rimase ucciso in combattimento dopo il complotto ordito dal Grande Squalo Bianco, altro nemico di Batman suo rivale, ed il suo posto di ventriloquo venne preso da una donna, Sugar, che ha recuperato e ricostruito la marionetta Scarface, andata distrutta. Anzich\u00e9 comportarsi da lacch\u00e9, la nuova Ventriloqua si comporta come la fidanzata di Scarface (in una grottesca parodia dei due famosi criminali Bonnie e Clyde). Quest'ultima si rivela essere una Ventriloqua pi\u00f9 abile e diabolica di Wesker. Rhino \u00e8 sostituito da sua sorella Alce, anche lei estremamente grossa e muscolosa.\nIn seguito si scopre che la nuova Ventriloqua non \u00e8 altri che Peyton Riley, vecchia conoscente di Bruce Wayne, figlia di un boss mafioso, fra i pi\u00f9 potenti di Gotham, Sean Riley.\nCostretta a sposare un altro gangster facente parte di una famiglia associata ai Riley, Johnny Sabatino, viene intrappolata in un matrimonio senza amore, in questo periodo riesce ad accattivarsi le simpatie del Ventriloquo, che intendeva far uccidere lei e il marito, ma in quest'occasione riesce a salvare entrambi, convincendo Wesker a risparmiare Johnny. Tempo dopo, per\u00f2, Johnny Sabatino riesce a fare abbastanza strada da organizzare la morte di Sean Ridley e cerca di sbarazzarsi anche della moglie, abbandonandola ferita e morente, ironia della sorte, proprio nel luogo in cui era stato appena ucciso il Ventriloquo.\nCon la mente danneggiata, a causa delle ferite riportate, Peyton, si appropria di Scarface e ne fa il suo nuovo partner. Dopo una serie di imprese criminali fallite, perlopi\u00f9 per colpa di Batman, Peyton tenter\u00e0 di vendicarsi di Johnny, nella lotta che segue, sembreranno perire entrambi in mare, prima che Batman e Zatanna riescano a salvarli.\nShauna Belzer.\nDopo \"Flashpoint\" i panni del ventriloquo vengono indossati da Shaunza Belzer.\nPoteri e abilit\u00e0.\nIl primo Ventriloquo non ha poteri sovrumani e non \u00e8 un buon combattente corpo a corpo, ma nonostante ci\u00f2 \u00e8 uno dei pi\u00f9 singolari e inquietanti avversari del cavaliere oscuro. Arnold Wesker \u00e8 un abile ventriloquo e il suo personaggio di Scarface \u00e8 un brillante stratega criminale e tattico. Wesker di solito porta una pistola di qualche tipo, mentre Scarface porta varie armi di dimensioni ridotte ma comunque letali, compreso un Thompson Submachine Gun, con il quale agisce con la massima disinvoltura e crudelt\u00e0, regalando raffiche di piombo a chiunque osi contraddirlo. Il lato dominante di Wesker, appunto Scarface, si comporta come un capo della mafia vecchio stile con un disprezzo sociopatico per la vita umana. Tuttavia, Wesker tende a dimostrare che lui e Scarface possiedono due diverse personalit\u00e0 e lui e Scarface possono a volte litigare tra loro, il che tende a rappresentare un vantaggio per Batman in diverse occasioni.\nLa seconda Ventriloqua \u00e8 molto pi\u00f9 abile nella ventriloquia rispetto al suo predecessore. A differenza del primo, la personalit\u00e0 di Peyton Riley non va in contrasto con quella di Scarface ed \u00e8 molto pi\u00f9 disposta a commettere atti crudeli, soprattutto perch\u00e9 crede che lei e la marionetta abbiano una sorta di relazione romantica. Essendo proveniente da una famiglia mafiosa d'\u00e9lite, \u00e8 anche una brillante mente criminale. Altra abitudine di Peyton \u00e8 quella di riempire i pupazzi di Scarface con dell'esplosivo, da utilizzare per coprire le sue tracce.\nIl terzo ventriloquo \u00e8, possibilmente, un metaumano capace di controllare altri esseri. La mente psicotica di Shauna Belzer spesso porta quelli a guadagnare la propria personalit\u00e0.\nAltri media.\nAnimazione.\nNel DC Animated Universe, Arnold e Scarface sono dei personaggi secondari, che appaiono in pochi episodi rispetto ad altri criminali: in \"Batman\" e \"Batman - Cavaliere della notte\" la coppia \u00e8 sostanzialmente identica alla versione a fumetti, con uno Scarface dal look ispirato ai classici gangster anni trenta e un Wesker costretto a ubbidirgli. Le loro apparizioni hanno spesso la medesima struttura narrativa: i due che comandano una gang di criminali in furti dalla precisione impeccabile e dal conseguente ricco guadagno, finch\u00e9 Batman non rovina uno dei loro colpi, li mette contro e Scarface finisce distrutto, per poi venire ricostruito in tempo per un altro episodio. Nella seconda serie Arnold pare essere guarito dalla sua met\u00e0, ma \u00e8 tormentato dai ricordi, finisce col ritornare con il criminale. Scarface poi si limita a fare da cameo nella Batcaverna, come trofeo, durante gli eventi di \"Batman of the Future\" (ed altri episodi dell'universo animato ricollegati a questa serie). Compare in un ruolo minore, assieme al Ventriloquo, anche in \"Justice League\" nel doppio episodio \"A Better World\", in una dimensione parallela dove la JLA \u00e8 diventata un gruppo di perfidi dittatori e ha lobotomizzato i criminali, eliminando la loro indole malvagia. Mentre la JLA visita questo universo, facendo il tour di Arkham con il docile Joker, si pu\u00f2 vedere che ad avere i segni di lobotomia \u00e8 Scarface, mentre Arnold \u00e8 privo di tali segni.\nNella serie animata \"The Batman\", invece, gli \u00e8 stato dato uno stile pi\u00f9 moderno simile a quello dei gangster messicani con orecchini e collane d'oro. Anche la storia di Wesker \u00e8 stata modificata: non \u00e8 pi\u00f9 l'erede di una famiglia criminale ma un conduttore di programmi e spettacoli teatrali con le marionette finito sul lastrico.\nTelevisione.\nAppare nella quarta stagione della serie TV prequel Gotham, impersonato dal ventriloquo Andrew Sellon. In questa versione \u00e8 il contabile di Pinguino, ma il pupazzo Scarface non viene mostrato fino all'ottavo episodio della quinta ed ultima stagione della serie.\n\u00c8 brevemente apparso anche nella serie \"Titans\", nel finale della prima stagione.\nVideogiochi.\nIl Ventriloquo (Arnold Wesker) e Scarface appaiono nei seguenti videogiochi:"}
{"id": "1128078", "revid": "64209", "url": "https://it.wikipedia.org/wiki?curid=1128078", "title": "Partito Eurasia", "text": ""}
{"id": "1128081", "revid": "1632387", "url": "https://it.wikipedia.org/wiki?curid=1128081", "title": "The World Keeps Turning", "text": "The World Keeps Turning \u00e8 il quinto EP del gruppo grindcore britannico dei Napalm Death. Venne pubblicato nel 1992 dalla Earache Records."}
{"id": "1128083", "revid": "110157", "url": "https://it.wikipedia.org/wiki?curid=1128083", "title": "Bree", "text": "Bree \u00e8 una citt\u00e0 belga di 16.085 abitanti, situata nella provincia fiamminga del Limburgo belga."}
{"id": "1128092", "revid": "1543377", "url": "https://it.wikipedia.org/wiki?curid=1128092", "title": "RealAudio", "text": "Il RealAudio \u00e8 un formato audio proprietario sviluppato da RealNetworks. La prima versione di RealAudio venne realizzata nel 1995. L'ultima versione, RealAudio 10.5, \u00e8 stata distribuita nel corso del 2006."}
{"id": "1128100", "revid": "339392", "url": "https://it.wikipedia.org/wiki?curid=1128100", "title": "Andrei Michalkov-Konchalovsky", "text": ""}
{"id": "1128101", "revid": "1632387", "url": "https://it.wikipedia.org/wiki?curid=1128101", "title": "Greed Killing", "text": "Greed Killing \u00e8 il sesto EP del gruppo musicale britannico Napalm Death.\nVenne pubblicato nel 1995 dalla Earache Records, e contiene due canzoni tratte da \"Diatribes\" e quattro inediti tratti, anch'essi, dalla sessione di registrazione dello stesso album."}
{"id": "1128107", "revid": "122246", "url": "https://it.wikipedia.org/wiki?curid=1128107", "title": "Coppa Italia (pallavolo femminile)", "text": "La Coppa Italia \u00e8 una competizione pallavolistica femminile per squadre di club italiane, organizzata annualmente dalla Lega Pallavolo Serie A femminile."}
{"id": "1128110", "revid": "1543377", "url": "https://it.wikipedia.org/wiki?curid=1128110", "title": "Jenisch", "text": "Il popolo Jenisch, denominato anche Yenishe, rappresenta la terza maggiore popolazione nomade europea, dopo i Rom ed i Sinti. Sono presenti in Germania (Regione del Reno), Svizzera, Austria, Paesi Bassi, Francia, Belgio, Italia e Spagna (dove sono principalmente noti come \"Mercheros\"). Mentre le popolazioni roman\u00ed (Rom, Sinti, Kal\u00e9, Romanichals ed altre) sono etnie di derivazione indiana, gli Jenisch sono di origine germanica e hanno un loro proprio idioma. Per via di questa loro sostanziale differenza sono anche stati chiamati con l'espressione \"zingari bianchi\" (spesso dispregiativa, in tedesco: \"Wei\u00dfe Zigeuner\", in francese: \"Tziganes blancs\").\nDenominazione.\nOrgogliosi della loro identit\u00e0, la loro cultura differisce profondamente da quella delle etnie roman\u00ed, con cui non vogliono essere confusi; parlano una propria lingua, di origine germanica, con influssi ebraici (yiddish), rotwelsch e celtici, con qualche prestito dalla lingua roman\u00ed. L'origine degli Jenisch non \u00e8 certa, ma essi si definiscono diretti discendenti dei celti.\nComunque dopo la seconda guerra mondiale, su espressa richiesta di una loro rappresentanza mandata alla \u00abRomani Union\u00bb furono \"accolti\" nella comunit\u00e0 degli \"zingari\"\nDiffusione in Europa.\nGli Jenisch che vivono in Germania sono 220.000, di cui pi\u00f9 della met\u00e0, ovvero 120.000 in Baviera, i rimanenti nella Renania Settentrionale-Vestfalia e nel Baden-W\u00fcrttemberg. Di tutti gli Jenisch tedeschi solo 29.000 sono nomadi e viaggiano in roulotte.\nLa Svizzera con 35.000 unit\u00e0 \u00e8 la quarta nazione con il maggior numero di Jenisch, di questi si calcola che 5.000 sono nomadi. In Austria vivono 35.000 Jenisch soprattutto nel Tirolo nel Waldviertel e nel Burgenland, di questi circa 3.500 sono nomadi. Inoltre in Ungheria si segnalano 60.000 Jenisch e 11.000 in Bielorussia con un numero imprecisato di nomadi. 70.000 nel 1990 erano invece gli Jenisch in Belgio e 2.800 in Lussemburgo.\nIn altri paesi dell'Europa occidentale come la Francia e nei Paesi Bassi, manca un censimento certo. Ad avviso di Alain Reyniers \"Gli Jenisch in Francia rappresentano oggi il pi\u00f9 grande numero tra i nomadi\" Molte altre famiglie vivono invece in maniera stabile in baraccopoli e sono concentrati a Marsiglia.\nUna loro presenza storica \u00e8 stata segnalata anche in Italia. Nei paesi di lingua tedesca vengono chiamati \"Jenische\", nelle zone di lingua francese \"Yeniche\". Sono stati chiamati anche con termine spregiativo \"zingari\", anche se tale termine pi\u00f9 che discriminante rappresenta per loro la base della loro diversa identit\u00e0.\nDi tutte le suddette nazioni solo la Svizzera riconosce agli Jenisch lo status di minoranza etnica.\nSituazione sociale.\nGli Jenisch hanno sempre recepito nel corso degli anni lo spirito del tempo della societ\u00e0 dominante. Quattro sono comunque le caratteristiche che sono rimaste inalterate nel corso dei secoli:\nOrigini e Storia fra mito e realt\u00e0.\nCi sono tracce che indicano la presenza di gruppi jenisch nella Svizzera dall'XI secolo e nella Germania nel XIII secolo. L'espressione \"Fahrendes Volk\" (popolo errante) \u00e8 utilizzata nel linguaggio svizzero-tedesco fin dal Medioevo.\nC'\u00e8 una certa difficolt\u00e0 nello stabilire esattamente le origini del popolo jenisch. Si sono avanzate pi\u00f9 ipotesi nell'identificare tale origine per questo popolo emarginato da secoli, dove i matrimoni misti erano e rimangono comuni. Alcune di queste ipotesi sono:\nPerseguitati nella Germania Nazista.\nGli Jenisch, cos\u00ec come i Rom e i Sinti furono aspramente perseguitati nella Germania nazista, rinchiusi nei campi di concentramento e pagarono un alto prezzo in termini di vite umane.\nA met\u00e0 degli anni trenta infatti i nazisti tedeschi iniziarono la \"lotta contro la piaga zingara\". Non solo contro Rom e Sinti, ma anche contro i cosiddetti \"vagabondi erranti zingari\", ovvero gli Jenisch.\nUomini, donne e bambini furono discriminati, prima schedati nel cosiddetto \"Zigeuner-Buch\", il libro degli zingari, furono poi \"sterilizzati\" perch\u00e9 ritenuti \"inferiori\".\nLa polizia criminale inoltre, durante il periodo nazista, emise carte di identit\u00e0 con le loro impronte digitali. Le carte erano marroni per gli zingari \"originali\", grigie per i nomadi non zingari e con strisce diagonali azzurre su fondo marrone per i \"Mischlinge\" (lett. \"sangue misto\").\nUn imprecisato numero furono arrestati e portati insieme con gli altri \"zingari\" nei campi di concentramento e sterminio, soprattutto ad Auschwitz-Birkenau.\nGli Jenisch subirono, proprio perch\u00e9 tedeschi, un trattamento \"particolare\". Il \"Dizionario dell'Olocausto\" aiuta a far luce su questo \"particolare\" tipo di trattamento: \"La diversit\u00e0 di trattamento riservata agli zingari puri e ai \"Mischlinge\" zingari era in antitesi con la politica seguita nei confronti degli ebrei: gli ebrei puri dovevano essere uccisi, mentre coloro che avevano met\u00e0 o un quarto di sangue ebreo venivano in genere risparmiati. Al contrario, i \"Mischlinge\" zingari furono condannati allo sterminio perch\u00e9 Himmler e i criminologi tedeschi erano convinti che solo la feccia del popolo tedesco - come gli Jenisch, commercianti ambulanti che vivevano di espedienti e parlavano un dialetto particolare misto a termini di origine ebraica e roman\u00ed - potesse sposarsi con gli zingari\"\nLa storia di Ernst Lossa e della sua famiglia.\nOltre alla eliminazione per gassificazione nei campi di sterminio, molti Jenisch furono vittime del programma nazista di eutanasia.\nEclatante e conosciuta, grazie ai \"mass media\" di tutto il mondo, \u00e8 \"l'esecuzione\" del giovane Ernst. Ernst Lossa fu una delle tante giovani vittime Jenisch, ucciso a soli 14 anni con due iniezioni letali di morfina e scopolamina, nella filiale di Irsee della cosiddetta \"casa di cura\" di Kaufbeuren, diretta da Valentin Faltlhauser, in Baviera, uno dei centri della Aktion T4.. Nella sua cartella clinica i medici nazisti scrissero: \"la morte \u00e8 stata causata da broncopolmonite\".\nLossa nacque ad Augusta nella Germania bavarese da genitori Jenisch appartenenti ad un ceppo nomade. La sua famiglia, composta dal padre Christian, dalla madre Anna e due sorelline pi\u00f9 piccole, per guadagnarsi da vivere, girava le citt\u00e0 bavaresi e del sud della Germania, disegnando immagini religiose..\nI genitori di Ernst, gi\u00e0 dal lontano 1905, erano stati \"schedati\" dal governo del L\u00e4nder in cui vivevano, ed inseriti nel \"Zigeuner-Buch\" (il libro degli zingari).\nQuando sal\u00ec al potere Adolf Hitler, poco dopo la nascita di Ernst, in virt\u00f9 della politica razziale dei nazisti, la vita, per tutti gli zingari, compresi gli stessi genitori di Ernst, divenne durissima a causa di divieti, di discriminazioni ed emarginazioni perpetrate contro le razze diverse, ritenute inferiori a quella ariana, sfociate ben presto in persecuzione, internamento ed eliminazione fisica.\nLa famiglia Lossa non venne risparmiata da un simile trattamento. Accusati di essere \"zingari\" e \"venditori ambulanti\", venne tolta loro subito la patria potest\u00e0. Ernst e le due sorelline pi\u00f9 piccole furono \"affidate\" ad un orfanotrofio di Augusta. La madre di Ernst poco dopo mor\u00ec di tubercolosi; all'epoca Ernst aveva solo 4 anni. Il padre, dopo essere stato arrestato, venne deportato prima nel campo di concentramento di Dachau e poi nel Campo di concentramento di Flossenb\u00fcrg, dove avrebbe trovato in seguito la morte.\nOrmai orfano, il piccolo Ernst visse un'infanzia difficile, senza nessuna guida affettiva. Venne considerato dai medici e dagli \"educatori\" un bambino difficile, irrequieto, ineducabile ed irrecuperabile. Venne messa in discussione la sua stessa sanit\u00e0 mentale, cosa palesemente falsa, per la convinzione razzista dei medici nazisti secondo la quale, essendo \"zingaro\", Ernst fosse \"predisposto\" \"di natura\" ad avere turbe psicologiche. La sua \"candidatura\" al programma di morte per eutanasia era stata decisa.\n\u00c8 cos\u00ec che dopo un'infanzia di maltrattamenti e discriminazioni, non ultima una permanenza nel riformatorio giovanile di Dachau nel 1940, il giovane Ernst venne mandato nel 1942 all'ospedale psichiatrico di Kaufbeuren che si trovava a pochi chilometri dalla sua \"filiale\", la \"clinica della morte\" nel villaggio bavarese di Irsee, dove sarebbe stato eliminato con due punture letali.\nDiscriminati in Svizzera.\nNel 1970, il governo svizzero condusse una politica semi-ufficiale che verteva ad \"istituzionalizzare\" i genitori yeniche come \"malati di mente\" e tentando di far adottare i loro figli da pi\u00f9 \"normali\" cittadini svizzeri nel tentativo di eliminare la cultura jenisch in nome del \"miglioramento della specie umana: l'eugenetica\". Il nome di questo programma era \"Kinder der Landstrasse\" (\"figli della strada\"). Secondo alcune fonti, 590 bambini furono sottratti ai genitori e messi in orfanotrofi, in istituti psichiatrici e persino in prigioni.\nMariella Mehr, nata a Zurigo nel 1947 da una famiglia jenisch, racconta nei suoi romanzi autobiografici del programma \"Kinder der Landstrasse\" attuato dall'associazione svizzera \"Pro-Juventute\" dal 1926 al 1974 per il recupero dei bambini di strada tradotto poi in un dramma nazionale, tacciato di genocidio.\nIl programma coinvolse dai 600 ai 2000 bambini jenish che di fatto furono allontanati in tenera et\u00e0 dalle famiglie originarie, coinvolgendo una associazione federale per altre attivit\u00e0 benefiche. Quel programma \u00e8 un tema molto scottante per la coscienza dei cittadini elvetici.\nNel ventunesimo secolo oltre 35.000 Jenisch vivono in Svizzera, concentrati per lo pi\u00f9 nel Cantone dei Grigioni. Di questi, solo 5.000 sono nomadi\nLa storia della scrittrice e poetessa Mariella Mehr.\nMariella Mehr fu una dei bambini vittima del programma del governo svizzero \"Kinder der Landstrasse\".\nNacque il 27 dicembre 1947, a Zurigo in Svizzera, da madre jenisch.. Vittima del pregiudizio, con il programma del governo svizzero che sottraeva alle proprie famiglie i bambini di etnia jenisch per affidarle a \"normali\" famiglie svizzere, fu tolta alla propria madre mentre era piccolissima crescendo in 16 diverse case famiglia e in 3 istituzioni educative. Quando aveva 18 anni, come per sua madre, le tolsero il figlio. Questa opera di sradicamento fece crescere la sua rabbia e divenne ben presto una ragazza ribelle. Sub\u00ec 4 ricoveri in ospedali psichiatrici, violenze ed elettroshock e venne perfino reclusa per 19 mesi nel carcere femminile di Hindelbank nel Canton Berna.\nFino agli anni ottanta l'opinione pubblica mondiale sapeva ben poco delle discriminazioni subite dall'etnia Jenisch, paragonate di fatto ad un vero e proprio genocidio. Mariella Mehr come testimone principale del dramma di segregazione, ha fatto della denuncia della persecuzione agli Jenisch l'opera principale dei suoi scritti e delle sue poesie. I suoi libri, tradotti anche in italiano, sono ampie e dettagliate denunce di tutte le violenze fisiche e psicologiche subite negli anni della sua infanzia e della sua adolescenza.\nLa scrittrice e poetessa ha stabilito il suo centro operativo in Italia ed \u00e8 diventata testimone autorevole della persecuzione subita dagli Jenisch. Invitata dai media di tutta Europa, partecipa a trasmissioni radiofoniche e televisive facendo luce con le sue testimonianze e le sue denunce a uno dei periodi pi\u00f9 bui della storia della Svizzera del XX secolo."}
{"id": "1128113", "revid": "56818", "url": "https://it.wikipedia.org/wiki?curid=1128113", "title": "Intervallo di riferimento", "text": ""}
{"id": "1128122", "revid": "638792", "url": "https://it.wikipedia.org/wiki?curid=1128122", "title": "Fortunata (Pok\u00e9mon)", "text": ""}
{"id": "1128125", "revid": "123640400", "url": "https://it.wikipedia.org/wiki?curid=1128125", "title": "Blasco Giurato", "text": "Biografia.\nRaggiunse la notoriet\u00e0 lavorando insieme a Giuseppe Tornatore nel film \"Nuovo Cinema Paradiso\", film per il quale ha ottenuto anche una nomination al BAFTA.\n\u00c8 fratello del noto giornalista Luca Giurato e del cantautore Flavio Giurato. Ha due figli, Jacopo e Flaminia."}
{"id": "1128127", "revid": "729019", "url": "https://it.wikipedia.org/wiki?curid=1128127", "title": "Andrea Cococcetta", "text": "Biografia.\nGiocatore dell'Aquila fino al 1997, con tale squadra vinse il campionato 1993-94 battendo in finale il Milan; divenuto allenatore, guid\u00f2 le giovanili del club abruzzese fino al 2001, prima di passare alla Capitolina per rivestire analogo ruolo.\nNel 2002 fu anche investito del ruolo di tecnico della Nazionale femminile, che condusse alla vittoria nei campionati d'Europa del 2005 e 2006.\nDal 2008 al 2011 torn\u00f2 a dirigere le giovanili della Capitolina, e dal 2011 ha assunto la direzione della prima squadra.\nAl momento (stagione 2014-2015) \u00e8 l'allenatore del CUS ROMA che milita in serie B."}
{"id": "1128134", "revid": "490388", "url": "https://it.wikipedia.org/wiki?curid=1128134", "title": "Cloremia", "text": "La cloremia esprime la quantit\u00e0 di cloro presente nel sangue. \nIl cloro \u00e8 un minerale normalmente presente nell'organismo umano e circola nel torrente ematico sotto forma di anione cloruro e la sua concentrazione \u00e8 attentamente controllata dal rene.\nImportanza del cloro.\nSi tratta del principale anione inorganico del liquido extracellulare ed \u00e8 estremamente importante per la regolazione ed il mantenimento dell'equilibrio idro-elettrolitico, dell'equilibrio acido-base e di una normale osmolarit\u00e0. I succhi gastrici contengono una quantit\u00e0 abbondante di cloro, in particolare per la presenza di acido cloridrico, che gioca un ruolo essenziale nella digestione delle proteine e nella difesa dai batteri che sono introdotti con gli alimenti.\nFabbisogno, assorbimento ed eliminazione.\nIl fabbisogno quotidiano di cloro si stima oscillare tra circa 1 e i 5 g. Questo quantitativo viene assunto con il normale uso di sale da cucina. Nella dieta di un individuo sia il cloruro di potassio che il cloruro di sodio sono presenti in abbondanza. Tra gli alimenti particolarmente ricchi di questo minerale sono i cibi stagionati, i formaggi, i salumi, i prodotti da forno salati ed i pesci di acqua salata.\nL'assorbimento del cloro si verifica in prevalenza nel tratto prossimale dell'intestino tenue, attraverso uno scambio con i bicarbonati. L'eliminazione di questo anione avviene sostanzialmente per via urinaria e con le feci, ma anche il sudore ne contiene importanti quantit\u00e0.\nProcedura.\nDopo aver osservato il digiuno per un periodo di almeno almeno 10-12 ore il paziente si sottopone all'esame effettuando un semplice prelievo di sangue. \u00c8 raccomandato eseguire il prelievo del sangue a digiuno, poich\u00e9 dopo i pasti i valori del cloro tendono a presentarsi ridotti.\nValore normale.\nIL valore di riferimento dell'esame \u00e8 il seguente:\nuomo e donna: 98-107mEq/l (unit\u00e0 convenzionali), 98-107 mmol/L (unit\u00e0 SI) oppure 365\u00a0mg/dl. \nIl sistema di riferimento \u00e8 indifferentemente plasma o siero.\nL'intervallo di confidenza di normalit\u00e0 pu\u00f2 variare leggermente da un laboratorio all'altro. Nella relazione di laboratorio sono generalmente indicati accanto ai risultati i valori di riferimento.\nValori alterati.\nCloremia bassa.\nSi ha ipocloremia in diverse situazioni quali:\nCloremia aumentata.\nSi ha ipercloremia in caso di:\nLe variazioni di cloremia nel siero sono in genere parallele a quelle della natriemia. Un sovradosaggio cronico di cloro, poich\u00e9 tende ad accompagnarsi ad un eccessivo introito di sodio, pu\u00f2 favorire l'insorgenza dell'ipertensione.\nIpocloremia e crampi dei minatori.\nNei soggetti in cui la cloremia si riduce di oltre il 15% rispetto ai valori di partenza, possono comparire delle contrazioni tetaniche della muscolatura degli arti. Questa sintomatologia, una tipica patologia occupazionale che caratterizza ogni attivit\u00e0 lavorativa pesante e svolta in ambienti caldi, \u00e8 conosciuta con il nome di crampo dei minatori. Una volta insorte queste contrazioni muscolari si risolvono semplicemente con l'ingestione di sale da cucina (NaCl). Un effetto profilattico sarebbe invece determinato dal raffreddamento della testa e dalla ingestione di sale aspartico."}
{"id": "1128138", "revid": "124219231", "url": "https://it.wikipedia.org/wiki?curid=1128138", "title": "Stanis\u0142aw Wyspia\u0144ski", "text": "\u00c8 stato uno dei pi\u00f9 famosi ed importanti artisti di tutta la Polonia.\nFiglio di uno scultore, studi\u00f2 all'Accademia di Belle Arti di Cracovia dove nel 1906 divenne professore. Oltre che opere a pastello esegu\u00ec vetrate, policromie, incisioni e progetti di mobili. \nCome autore di teatro compose tragedie ispirate all'antichit\u00e0 greca, quali \"Meleagro\", \"Protesilao e Laodamia\", \"Achilleide\", \"Il ritorno di Ulisse\", e scrisse quattro drammi dedicati alle insurrezioni del 1830 e del 1848, che intendevano analizzare il loro fallimento, creando cos\u00ec un ciclo storico: \"La varsaviana\", \"Lelewel\", \"La legione\" e \"La notte di novembre\" (scritte tra il 1898 e il 1907). Un gruppo a parte costituiscono le opere politiche: \"Acropolis\", \"Le nozze\" e due tragedie d'argomento contemporaneo e di tono popolaresco: \"L'anatema\" (1903) e \"I giudici\" (1907). Completano la produzione di Wyspia\u0144ski le fantasie drammatiche \"Leggenda\" (1897), \"Boleslao l'ardito\" (1903) e \"Ska\u0142ka\" (1907), nonch\u00e9 alcune rapsodie epiche, tra cui \"Casimiro il Grande\" (1900).\nTeorico dell'arte scenica, Wyspia\u0144ski espose le sue idee in \"La storia tragica di Amleto, principe di Danimarca\" (1905). Oltre che all'antichit\u00e0 greca (soprattutto ad Omero) Wyspia\u0144ski si ispira al teatro nazionale (S\u0142owacki e Mickiewicz).\nOpponendosi tuttavia al culto romantico dei sepolcri e dell'eroismo sublimato dalla morte, egli respinge la sovranit\u00e0 tirannica della poesia, che deve cedere il passo all'azione. L'opera teatrale di Wyspia\u0144ski, romantica nei suoi motivi ispiratori e vicina al simbolismo nella tecnica, si richiama, in modo originale, ai problemi storici della sua nazione.\nMor\u00ec, ancor giovane, di sifilide; il suo corpo \u00e8 sepolto, insieme ad altri famosi scrittori e artisti polacchi, nella chiesa di San Michele Arcangelo e San Stanislao (Ska\u0142ka) a Cracovia."}
{"id": "1128142", "revid": "1543377", "url": "https://it.wikipedia.org/wiki?curid=1128142", "title": "Forks", "text": "Forks \u00e8 una citt\u00e0 degli Stati Uniti d'America, nella Contea di Clallam, nell'area metropolitana di Port Angeles, nello Stato di Washington. Il nome della cittadina deriva dalle ramificazioni dei fiumi Quillayute, Bogachiel, Calawah e Sol Duc. \n\u00c8 situata nella penisola di Olympia, poco distante dalla riserva Mora e da La Push.\nPer molti anni, l'economia della citt\u00e0 \u00e8 stata sostenuta dall'industria locale del legname, ma a causa della crisi economica questo settore ha avuto forti ribassi. La citt\u00e0 di Forks ha potuto contare sui Clallam Bay Correctional Center e Olympic Corrections Center come centri per la ricerca di nuovi lavori.\nForks \u00e8 anche una meta nota ai pescatori sportivi che pescano il salmone e la trota iridea nei fiumi della zona.\nL'economia della citt\u00e0 di Forks \u00e8 anche sostenuta dai visitatori dell'Olympic National Park.\nNegli ultimi anni la citt\u00e0 ha guadagnato notevole visibilit\u00e0 per essere il set chiave della saga letteraria e cinematografica di \"Twilight\".\nStoria.\nFondata nel 1945, Forks venne classificata come una citt\u00e0 sotto le leggi dello Stato di Washington nel 1984. Il territorio di Forks \u00e8 stato colonizzato nel 1870, quando la terra apparteneva ancora al popolo Quileute, prima che venisse ceduta ai coloni non indiani.\nSociet\u00e0.\nEvoluzione demografica.\nNel censimento del 2000 contava 3.192 abitanti, passati a 3.221 nel 2007. La densit\u00e0 \u00e8 di 385,2 ab./km\u00b2.\nLa popolazione \u00e8 composta per 81.47% da Caucasici-Bianchi, 0.42% da Afro-Americani, 5.03% Nativi d'America, 1.51% Asiatici, 0.16% da Isolani del Pacifico, 8.49% da altre etnie e il 2.92% da etnie miste.\nIl 30,4% della popolazione \u00e8 di et\u00e0 inferiore a 18 anni, 11.1% \u00e8 compresa fra 18-24 anni, il 27.2% fra 25-44 anni, il 22.1% fra 45 e 64 anni e il 9.1% da 65 anni in su.\nIl reddito medio per famiglia \u00e8 $ 38844 (26527,00 \u20ac circa). Gli uomini hanno un reddito medio di $ 35718 (24392,00 \u20ac circa) contro i $ 23690 (16178,00 \u20ac circa) delle donne.\nGeografia e clima.\nLa citt\u00e0 ha un'area totale di 8,1\u00a0km\u00b2 e le sue coordinate geografiche sono 47\u00b057\u203204\u2033N 124\u00b023\u203205\u2033W.\nLa temperatura media annuale \u00e8 di 9,5\u00a0\u00b0C (le temperature pi\u00f9 calde si aggirano intorno ad una media annuale di 14\u00a0\u00b0C, quelle pi\u00f9 fredde intorno ai 5\u00a0\u00b0C). I mesi pi\u00f9 caldi sono luglio, agosto e settembre con temperature che vanno in media dai 9\u00a0\u00b0C ai 20\u00a0\u00b0C.\nForks \u00e8 una citt\u00e0 molto piovosa, all'anno cadono in media 2715,5\u00a0mm di pioggia.\nGoverno.\nLa citt\u00e0 di Forks \u00e8 tutelata dalle leggi dello Stato di Washington. Come forma di governo utilizza lo \u201cStrong Mayor\u201d. Il consiglio comunale \u00e8 formato da 5 membri pi\u00f9 il sindaco che per le loro prestazioni non vengono retribuiti.\nAttualmente i membri del Consiglio sono:\nSindaco: Reed Nedra\nConsiglio: Artie Anderson, Jhonny Leppell, Brion Monohon, Pat Mansfield e Bruce Guckenberg\nAeroporto Municipale di Forks.\nAeroporto Municipale di Forks (IATA: S18, ICAO: KS18, FAA LID: S18) \u00e8 localizzato nella Contea di Clallam a 1,6\u00a0km a Sud-Ovest di Forks. L'Aeroporto ha 6 aircraft di base, 3 aerei con motore singolo e 3 elicotteri. \nGli ultimi dati disponibili indicano che l'Aeroporto ha un totale di 13,550 operazioni annuali.\nLa pista \u00e8 lunga 730\u00a0m e larga 23\u00a0m.\nEconomia.\nTurismo.\nA sud della citt\u00e0, sorge il Museo del Legname di Forks (Forks Timber Museum). La struttura di 300\u00a0m\u00b2, venne costruita dalla classe di carpenteria del Liceo di Forks. Il museo offre un salto nel passato dell'industria del legname di Forks, come vivevano i boscaioli del passato ed i loro attrezzi del mestiere. Il museo al suo interno ha anche una vasta esposizione di dipinti (datati anche 1870) che ritraggono la storia locale.\nA Forks ci sono molte cose da fare. Per gli adolescenti c'\u00e8 un gruppo di \u201cGamers\u201d chiamato Rainy Day Gamers. Questo gruppo di \u201cGamers\u201d si raduna ogni venerd\u00ec all'edificio ICN. Per gli altri ci sono numerose escursioni di giorno nella Foresta tropicale di Hoh, nelle spiagge del Pacifico o per le varie piste della regione selvaggia.\nL'effetto di \"Twilight\" sul turismo.\nForks negli ultimi anni ha visto crescere il turismo del 60% grazie alla serie di romanzi iniziata con \"Twilight\" di Stephenie Meyer ambientati nella cittadina statunitense. \nNel 2008 usc\u00ec nei cinema di tutto il mondo l'adattamento cinematografico del romanzo \"Twilight\". Questo film fece crescere ancora di pi\u00f9 il turismo a Forks, anche se in realt\u00e0 il film non fu girato l\u00ec, ma nel circondario.\nAttualmente in citt\u00e0 vengono effettuati tour che includono tappe \"somiglianti\" ai luoghi descritti nei libri della Meyer. Queste escursioni includono la casa dei Cullen, la casa di Bella, la casa di Jacob e l'ospedale dove lavora il Dr. Cullen.\nTillicum Park.\nA Forks c'\u00e8 in mostra una Locomotiva di Shay. Le locomotive di Shay sono insolite in quanto munite di un'asta che corre su e gi\u00f9 per il lato, motorizzando tutte le ruote.\nQuesta Locomotiva fu costruita per scorta dalla Lima nel 1930. Ha tre cilindri e tre autocarri.\nCi vollero 11 anni finch\u00e9 fu venduta all'Ozette Timber Company. Nel 1945 venne acquistata dall'azienda Rayonier per la loro operazione di trasporto legname vicino Forks. Nel 1959 la locomotiva venne mandata in pensione e posizionata nel Parco di Tillicum, a nord di Forks. Nel 1999 la Citt\u00e0 di Forks allest\u00ec una specie di ricovero per mettere in mostra questa locomotiva."}
{"id": "1128144", "revid": "446353", "url": "https://it.wikipedia.org/wiki?curid=1128144", "title": "Asti e la resistenza partigiana", "text": ""}
{"id": "1128147", "revid": "16066", "url": "https://it.wikipedia.org/wiki?curid=1128147", "title": "Quartieri di Ancona", "text": ""}
{"id": "1128157", "revid": "63756", "url": "https://it.wikipedia.org/wiki?curid=1128157", "title": "Dreidel", "text": ""}
{"id": "1128158", "revid": "729019", "url": "https://it.wikipedia.org/wiki?curid=1128158", "title": "Emilio Guarini", "text": "Biografia.\nSin da giovane si dedic\u00f2 allo studio di Termotecnica e Radiotecnica.\nGrande ammiratore di Guglielmo Marconi, studi\u00f2 con attenzione ed intelletto il sistema di Marconi, inventando il ripetitore automatico.\nSuccessivamente all'invenzione del ripetitore automatico divenne ingegnere e professore.\nIl Governo Italiano lo nomin\u00f2 Ordine Cavalleresco della Corona.\nApprofond\u00ec le sue ricerche in Belgio, precisamente a Bruxelles.\nDopo lo storico esperimento transatlantico della telegrafia senza fili di Marconi del 12 dicembre 1901, Guarini ripet\u00e9 l'esperimento tra Parigi e Bruxelles sulla distanza di 171 miglia con l'aggiunta dei suoi ripetitori. \nIl ripetitore automatico divenne obsoleto solo molti anni dopo con l'invenzione della valvola termoionica.\nPubblicazioni.\nNumerose furono le sue pubblicazioni, soprattutto in lingua francese, che trattavano prevalentemente i seguenti argomenti:"}
{"id": "1128159", "revid": "400694", "url": "https://it.wikipedia.org/wiki?curid=1128159", "title": "Angolo di Brewster", "text": "L'angolo di Brewster (anche conosciuto come angolo di polarizzazione) si riferisce a un fenomeno ottico che prende il nome dal fisico scozzese Sir David Brewster (1781\u20131868). L'angolo di Brewster \u00e8 un particolare angolo formula_1 tale per cui se un'onda incide su una superficie proprio a formula_1, si trova che l'onda riflessa \u00e8 polarizzata perpendicolarmente al piano di propagazione.\nDescrizione.\nQuando la luce passa da un mezzo a un altro mezzo che ha indice di rifrazione diverso dal primo, in genere parte dell'onda viene riflessa dall'interfaccia esistente tra i mezzi. A un particolare angolo di incidenza, per\u00f2, la luce con una particolare polarizzazione non pu\u00f2 essere riflessa. Questo angolo di incidenza \u00e8 detto \"angolo di Brewster\", formula_1. La polarizzazione che non pu\u00f2 essere riflessa a questo angolo \u00e8 quella per cui il campo elettrico dell'onda luminosa giace nello stesso piano del raggio incidente e della normale alla superficie (si parla di onda \"polarizzata p\", in cui \"p\" sta per \"parallelo\", o TM, \"transverse magnetic\"). Con riferimento all'immagine sopra, il piano di propagazione \u00e8 quello della figura. Quando un raggio non polarizzato colpisce una superficie all'angolo di Brewster, il raggio riflesso \u00e8 sempre polarizzato perpendicolarmente al suddetto piano di propagazione (\"polarizzazione s\", dal tedesco \"senkrecht\", perpendicolare).\n\u00c8 possibile comprendere qualitativamente il meccanismo fisico di questo fenomeno considerando il modo in cui un dipolo elettrico nel mezzo risponde a luce polarizzata \"p\" (parallela al piano di incidenza e perpendicolare all'interfaccia dei due mezzi). Si pu\u00f2 immaginare che la luce sia assorbita, e poi re-irradiata dai dipoli all'interfaccia dei due mezzi. La polarizzazione della luce deve sempre essere perpendicolare alla direzione di propagazione. I dipoli che emettono la luce riflessa e rifratta sono gli stessi, ed oscillano nella direzione di polarizzazione. In ogni caso, i dipoli non possono emettere nella direzione del momento di dipolo elettrico. Quindi, se la direzione di propagazione della luce rifratta \u00e8 perpendicolare a quella che dovrebbe avere la luce riflessa secondo la legge della riflessione speculare, i dipoli non possono emettere nessuna radiazione in questa direzione.\nDimostrazione matematica.\nDefinendo il coefficiente di riflessione come rapporto tra il campo elettrico dell'onda incidente e quello dell'onda riflessa, per la \"polarizzazione s\" o TE (con il campo magnetico che giace nel piano individuato dalla direzione di propagazione e dalla normale alla superficie), per le equazioni di Fresnel sono valide le seguenti relazioni\nin cui formula_5 si calcola da formula_6 per la legge di Snell.\nSe l'onda incidente ha invece la componente del campo magnetico perpendicolare al piano di incidenza (dato dalla direzione di propagazione dell'onda incidente e dalla normale all'interfaccia) \u2014 situazione chiamata \"polarizzazione p\" o TM (dall'inglese \"transverse magnetic\") \u2014 il coefficiente formula_7 \u00e8 pari a:\nSe si vuole cercare il valore per cui non esiste onda riflessa, bisogna annullare il numeratore delle due frazioni. Si nota subito che per la polarizzazione TE, il numeratore non si annulla mai, in quanto se formula_9, formula_10 (per la legge della riflessione), quindi, essendo il coseno inversamente proporzionale all'ampiezza dell'angolo, non si riesce ad annullare la differenza formula_11; stesso discorso vale se formula_12.\nPer la polarizzazione TM, invece, pu\u00f2 esistere qualche valore di \u03b8i tale che riesca ad annullare tutto il numeratore. Per il calcolo di questo particolare valore, si pone formula_13 a sistema con la legge di Snell, e applicando alcune formule trigonometriche, si ottiene che il numeratore si annulla se formula_14.\nIl valore di formula_6 in corrispondenza del quale avviene la rifrazione totale \u00e8 quindi formula_16.\nQuesto angolo \u00e8 detto angolo di Brewster; per i calcoli sopra fatti, la rifrazione totale pu\u00f2 avvenire solo con un'onda polarizzata \"p\": se quindi su una superficie incide un'onda non polarizzata all'angolo di Brewster, la sua parte polarizzata \"p\" sar\u00e0 tutta trasmessa, mentre la parte polarizzata \"s\" verr\u00e0 in parte riflessa. Questo \u00e8 un esempio di polarizzatore, che data in ingresso un'onda non polarizzata all'angolo di Brewster, fornisce in uscita un'onda trasmessa parzialmente polarizzata p (\"TM\") e un'onda riflessa polarizzata s (\"TE\")."}
{"id": "1128176", "revid": "1448629", "url": "https://it.wikipedia.org/wiki?curid=1128176", "title": "Campagna di Gallipoli", "text": "La campagna di Gallipoli, conosciuta anche come battaglia di Gallipoli, campagna dei Dardanelli o battaglia di \u00c7anakkale (dal turco: \"\u00c7anakkale Sava\u015f\u0131\"), fu una campagna militare intrapresa nella penisola di Gallipoli dagli Alleati nel corso della prima guerra mondiale per facilitare alla Royal Navy e alla Marine nationale il forzamento dello stretto dei Dardanelli al fine di occupare Costantinopoli, costringere l'Impero ottomano a uscire dal conflitto e ristabilire le comunicazioni con l'Impero russo attraverso il Mar Nero.\nLa campagna, pianificata da Francia e Regno Unito, doveva inizialmente articolarsi su una serie di attacchi navali che, condotti dal 19 febbraio al 18 marzo 1915, non ottennero i risultati previsti; il 25 aprile 1915 tre divisioni alleate furono sbarcate sulla penisola di Gallipoli, mentre altre due furono utilizzate in azioni diversive, in quella che si pu\u00f2 considerare la prima operazione anfibia contemporanea su vasta scala e dalla quale scaturirono studi teorici che influenzarono profondamente successive operazioni analoghe. L'azione fu studiata in modo da eliminare le fortificazioni avversarie e rilanciare l'assalto navale, ma lo svolgimento delle operazioni non and\u00f2 come previsto dai comandi alleati: l'improvvisata organizzazione della catena di comando, la confusione durante gli sbarchi, le carenze logistiche e l'inaspettata resistenza dei reparti ottomani coadiuvati da elementi tedeschi impedirono di ottenere un'importante vittoria strategica, trasformando la campagna in una sanguinosa serie di sterili battaglie a ridosso delle spiagge.\nL'evacuazione finale delle teste di ponte tra il novembre 1915 e il gennaio 1916 (svoltasi peraltro assai pi\u00f9 ordinatamente dello sbarco) suggell\u00f2 uno dei pi\u00f9 disastrosi insuccessi della Triplice intesa durante l'intera guerra; il fallimento cost\u00f2 al corpo di spedizione circa morti e feriti e fu aggravato dalla perdita di diverse unit\u00e0 navali di grosso tonnellaggio, nonostante gli Alleati avessero goduto di un'assoluta superiorit\u00e0 numerica e tecnica a confronto con le esigue forze navali ottomane.\nLa vittoria di \u00c7anakkale e la pesante resistenza dell'impero ottomano, guidato dall'allora 34enne tenente colonnello Mustafa Kemal Atat\u00fcrk, \u00e8 considerata come uno degli eventi che hanno dato luogo alla nascita della Turchia moderna.\nAntefatti.\nL'alleanza turco-tedesca.\nGi\u00e0 prima della fine del 1914 governi e Stati Maggiori delle nazioni belligeranti constatarono l\"impasse\" sul fronte occidentale e ciascuno di essi si mise quindi alla ricerca di una via d'uscita. Il nuovo comandante in capo tedesco Erich von Falkenhayn, tenendosi fedele al piano Schlieffen, tent\u00f2 uno sfondamento decisivo a ovest sottovalutando l'importanza del fronte orientale, dove invece avrebbe potuto ottenere risultati decisivi; fu per\u00f2 grazie a von Falkenhayn che venne presto raffinata la tecnica di trinceramento campale e irrobustito il sistema produttivo, gettando le basi per quella riorganizzazione economica che avrebbe consentito alla Germania di gestire le risorse nonostante il blocco navale britannico. Nell'autunno del 1914 si registr\u00f2 inoltre l'unico importante successo della diplomazia tedesca nel corso del conflitto: l'entrata in guerra dell'Impero ottomano a fianco degli Imperi centrali, che in tal modo si assicurarono il controllo dello stretto dei Dardanelli, impedendo agli Alleati di far arrivare aiuti e rifornimenti alla Russia attraverso il Mar Nero.\nOrmai sicuro della guerra tra Germania e Russia ma incerto sull'entrata in guerra del Regno Unito, il 27 luglio il gran visir Said Halim Pasci\u00e0 rispose, su istigazione del germanofilo Ministro della Guerra Ismail Enver Pasci\u00e0, ai precedenti approcci tedeschi chiedendo all'ambasciatore di Germania la stipulazione di un'alleanza segreta contro la Russia. Il 2 agosto, all'insaputa del gabinetto ottomano, il patto venne siglato e il 3 agosto vennero posate le prime mine marine nei Dardanelli; di sua iniziativa, Enver mobilit\u00f2 le prime truppe. Quel giorno stesso il Regno Unito fece sapere che aveva sequestrato le due nuove navi da battaglia \"Sultan Osman I\" e \"Reshadieh\" promesse alla flotta ottomana, provocando indignazione tra la popolazione e i militari turchi nonostante l'offerta di un indennizzo. Il 4 l'entrata in guerra dell'Impero britannico moder\u00f2 in un primo tempo le ambizioni della Turchia ottomana e sembr\u00f2 mandare in crisi l'appena conclusa alleanza, visto che i turchi ottomani erano poco propensi a un confronto diretto con la maggiore potenza navale dell'epoca; tuttavia la perdita delle due corazzate gioc\u00f2 a favore della diplomazia tedesca. Il 10 agosto, dopo essere sfuggite alla flotta britannica nel Mar Mediterraneo, le navi tedesche \"Goeben\" e \"Breslau\" ottennero il permesso di riparare in Turchia attraverso i Dardanelli, nonostante le proteste britanniche.\nIl Regno Unito si dimostr\u00f2 molto restio a entrare in guerra contro la Turchia, nonostante il suo atteggiamento sempre pi\u00f9 provocatorio. L'Impero britannico doveva tener conto dei milioni di sudditi musulmani e mantenne un atteggiamento passivo fino agli ultimi giorni di ottobre quando la \"Goeben\", divenuta l'ammiraglia della flotta ottomana con il nome di \"Sultan Yavuz Selim\" (la \"Breslau\" era stata del pari rinominata come \"Midilli\") e sotto il comando di Wilhelm Souchon, guid\u00f2 una squadra ottomana in un'incursione nel Mar Nero contro i porti dell'alleato russo di Odessa e Sebastopoli, dove distrusse un posamine e depositarono ordigni navali lungo le rotte mercantili russe. Francia e Regno Unito dichiararono guerra all'Impero ottomano il 31 ottobre 1914, ma le prime rappresaglie risultarono insignificanti: il 1\u00ba novembre i britannici attaccarono un posamine turco nel porto di Smirne e il giorno seguente un loro incrociatore bombard\u00f2 il porto turco di \u02bfAqaba (nella Giordania ottomana) sul Mar Rosso. Il 3 novembre navi da guerra britanniche cannoneggiarono per la prima volta i forti turchi nei Dardanelli, distruggendo la fortezza di Sadd al-Bahr (\"Diga del mare\"), sulla riva settentrionale; nello stesso giorno le prime truppe russe entrarono in Anatolia da est. L'Impero ottomano rispose dichiarando guerra all'Impero zarista.\nSebbene il suo apparato economico-militare fosse poco solido, l'Impero Ottomano era entrato nel conflitto con il supporto logistico e militare della Germania. Da settembre si trovava nei Dardanelli il colonnello tedesco Erich Paul Weber, cui venne affidata l'organizzazione delle difese dello stretto: costui assegn\u00f2 al capitano Gehl della marina imperiale la posa delle mine e mise artiglieri tedeschi in servizio nei forti di Kilitbahir e \u00c7anakkale, quest'ultimo comandato dal tenente colonnello Wehrle che vi fece installare otto batterie di obici a guardia dello stretto. A Gallipoli durante quell'inverno non ci furono azioni militari di alcun genere: i russi non erano in grado di minacciare seriamente i turchi, mentre i britannici preferirono sbarcare truppe ad al-Faw in Mesopotamia, marciare fino ad al-Qurna alla confluenza tra il Tigri e l'Eufrate e proteggere cos\u00ec i giacimenti petroliferi di Abadan contro possibili iniziative turche.\nLa richiesta di intervento.\nNel frattempo, lo stallo della guerra di trincea a occidente divenne totale: gli attacchi francesi nell'inverno del 1914-1915 nell'Artois, sull'Aisne, nella Champagne e nel Wo\u00ebvre si infransero contro l'abilit\u00e0 difensiva tedesca. Invece di rivolgersi ad attacchi frontali, logoranti e infruttuosi, i britannici elaborarono una strategia che considerava il nemico un tutto unico cui l'offesa doveva essere portata da pi\u00f9 teatri bellici, sfruttando la tradizionale strategia anfibia del Regno Unito, forte della sua vasta potenza navale: nell'ottobre 1914 il primo lord del mare Lord John Fisher ventil\u00f2 l'opzione di uno sbarco sulla costa tedesca, progetto seguito nel gennaio 1915 dalla proposta di lord Horatio Kitchener di uno sbarco nel golfo di Alessandretta per troncare la linea di comunicazione della Turchia con l'est; la strategia che alla fine prese piede, seppur dopo molte polemiche, fu quella ideata da Winston Churchill, Primo lord dell'ammiragliato, che prevedeva una spedizione anfibia per forzare lo stretto dei Dardanelli.\nIl 2 gennaio 1915 Kitchener ricevette un messaggio dal granduca Nicola Romanov che lo sollecitava a effettuare un'azione diversiva per alleggerire la pressione ottomana contro le forze russe nel Caucaso. Non potendo inviare truppe, Kitchener sugger\u00ec di prendere tempo con un'azione navale dimostrativa contro i Dardanelli; Churchill propose di trasformarla in un tentativo di forzamento dello stretto, avendo intuito i maggiori vantaggi strategici ed economici in gioco. Al Consiglio di guerra britannico del 5 gennaio 1915 Lord Kitchener dichiar\u00f2 che \u00ab [...] i Dardanelli appaiono l'obiettivo pi\u00f9 idoneo, perch\u00e9 vi si pu\u00f2 condurre un attacco in collaborazione con la marina\u00bb; se fosse riuscito avrebbe permesso di ristabilire le comunicazioni con la Russia, risolvere la questione del Vicino Oriente, coinvolgere nel conflitto la Grecia e forse Bulgaria e Romania, nonch\u00e9 attingere alle riserve di grano russo e liberare le navi da trasporto bloccate nel Mar Nero. Il segretario del Consiglio di guerra, colonnello Hankey, era ancora pi\u00f9 ottimista e afferm\u00f2 che la vittoria nei Dardanelli \u00ab [...] ci offrirebbe l'accesso al Danubio, che potremmo sfruttare come linea di comunicazione per un'armata che penetri nel cuore dell'Austria-Ungheria, mentre la nostra forza marittima farebbe sentire il suo peso nel cuore stesso dell'Europa\u00bb. Il forzamento dello Stretto avrebbe dovuto costituire una svolta nell'andamento della guerra; se fosse riuscito avrebbe posto termine allo stallo sul fronte occidentale, un quadro strategico che fu sanguinosamente confermato dalla battaglia di Neuve-Chapelle del marzo 1915.\nLe ambizioni alleate.\nI piani di un forzamento navale elaborati dal comandante delle forze navali nel Mediterraneo orientale, ammiraglio Sackville Carden, prevedevano che il 18 marzo una forza navale anglo-francese si aprisse un varco negli Stretti penetrando nel Mar di Marmara per poi raggiungere Costantinopoli. Il Consiglio di guerra britannico discusse approfonditamente le mosse successive all'attacco: non solo Churchill, le cui navi costituivano una componente essenziale, ma anche i suoi colleghi prevedevano che la Royal Navy sarebbe avanzata rapidamente nei Dardanelli e che la capitale turca sarebbe precipitata nel panico quando la grande squadra britannica si fosse presentata alle sue porte, mentre Lord Kitchener ipotizz\u00f2 che il passaggio delle navi attraverso lo Stretto avrebbe provocato la fuga della guarnigione turca dalla penisola di Gallipoli, rendendo superfluo uno sbarco; era dunque opinione comune che sarebbero bastate unicamente le navi da guerra per ottenere il successo e Kitchener era inoltre convinto che, con negoziati equi e pazienti, anche le restanti truppe turche in Europa si sarebbero con ogni probabilit\u00e0 arrese. Il Ministro degli Esteri Edward Grey prevedeva che, dopo la vittoria navale nei Dardanelli, a Costantinopoli si sarebbe verificato un vero e proprio colpo di Stato che avrebbe svincolato la Turchia dagli Imperi centrali per ritornare alla neutralit\u00e0; Churchill arriv\u00f2 addirittura a prospettare l'arruolamento di soldati turchi negli eserciti alleati come mercenari.\nIn tutti coloro che ritenevano imminente un trionfo della marina anglo-francese nei Dardanelli, si risvegliarono appetiti di conquiste territoriali. Lord Kitchener voleva che il Regno Unito si annettesse le citt\u00e0 ottomane di Aleppo e Alessandretta in Siria; il Ministero della Marina intendeva prendersi tutta la valle dell'Eufrate, da Urfa a Baghdad fino a Bassora per impedire alla Russia di raggiungere le acque del Golfo Persico; Lewis Harcourt, ministro delle Colonie, desiderava che il Regno Unito incorporasse il porto di Marmaris nell'Anatolia meridionale. I possibili incrementi territoriali derivanti da un crollo dell'Impero ottomano destarono gli interessi di vari paesi, favorevoli quindi ai progetti dell'Intesa: alla Russia sarebbero andate la provincia orientale dell'Armenia e la capitale Costantinopoli, promessele dai britannici nel corso degli accordi segreti del 1908; la Grecia avrebbe ottenuto come risarcimento la provincia di Smirne, ove viveva una consistente comunit\u00e0 ellenica; l'Italia avrebbe ottenuto la provincia di Adana, nell'Anatolia meridionale, e la Francia la provincia di Siria compreso il Libano; infine, per attirarla dalla loro parte, gli anglo-francesi promisero alla Bulgaria di riconoscerle il porto di Alessandropoli sull'Egeo, strappato agli ottomani nel 1913. Fu anche discusso se cedere a Grecia, Romania e Bulgaria alcuni porti nel Mar di Marmara. Dalla riuscita dell'attacco dipendevano quindi molte aspirazioni nazionali e numerosi mutamenti territoriali.\nI preparativi.\nAi preparativi per un attacco navale il governo britannico affianc\u00f2 lo studio di un attacco terrestre. Il 9 febbraio Lord Kitchener si disse molto pi\u00f9 favorevole a destinare truppe sul fronte macedone piuttosto che nei Dardanelli per attirare la Grecia dalla parte dell'Intesa; concesse l'invio a Salonicco della 29\u00aa divisione regolare affiancata da una divisione francese, ma la promessa di due divisioni non bast\u00f2 alla Grecia che pretendeva anche l'ingresso della Romania nell'Intesa. Di conseguenza il 16 febbraio il Consiglio di Guerra decise di inviare la 29\u00aa divisione nel porto di Moudros, nell'Egeo, unitamente alle truppe di stanza in Egitto, con l'ordine di tenersi pronte ad appoggiare in caso di necessit\u00e0 l'attacco navale contro i Dardanelli. Il comandante dell'esercito francese Joseph Joffre, tuttavia, scorse nell'invio della 29\u00aa divisione in Medio Oriente un inquietante presagio di quella che sarebbe potuta diventare la destinazione delle nuove unit\u00e0 dell'esercito britannico a scapito del fronte occidentale; cos\u00ec, fedele alla sua lealt\u00e0 nei confronti dei francesi, al successivo consiglio di guerra svoltosi il 19 Kitchener asser\u00ec con un completo voltafaccia che la 29\u00aa divisione sarebbe stata da considerare indisponibile e al suo posto consigli\u00f2 l'invio di due divisioni australiane e neozelandesi, scarsamente addestrate. Quello stesso giorno inizi\u00f2 l'attacco navale e alla notizia della caduta dei forti esterni il governo turco si apprest\u00f2 a riparare all'interno dell'Asia Minore.\nIl corpo da sbarco venne denominato Mediterranean Expeditionary Force (MEF) ed era composto dalla 29\u00aa divisione britannica, dalla Royal Naval Division, dall'Australian and New Zealand Army Corps (ANZAC) del generale William Birdwood, dal 3\u00ba squadrone della Royal Naval Air Service con base a Tenedo e dal Corps exp\u00e9ditionnaire d'Orient francese al comando del generale Albert d'Amade. Nel complesso il MEF, il giorno dello sbarco, contava circa uomini.\nErrori britannici.\nI primi bombardamenti navali destarono scalpore; i tedeschi si aspettavano la comparsa della forza alleata al largo di Costantinopoli, mentre Italia e Grecia cominciarono a dimostrarsi pi\u00f9 inclini a entrare in guerra. In questo frangente fu accantonata l'iniziale pianificazione che prevedeva di sospendere l'attacco se le difficolt\u00e0 o le perdite fossero state eccessive; i capi britannici tutti, con la sola eccezione di David Lloyd George, convennero che le operazioni dovevano continuare, se necessario con forze di terra.\nNonostante l'affermazione, Kitchener autorizz\u00f2 l'impiego della 29\u00aa divisione solo il 10 marzo e soltanto il 12 marzo design\u00f2 il generale Sir Ian Standish Monteith Hamilton quale comandante della spedizione; a questo grave ritardo s'aggiunse la negligenza del Ministero della Guerra di Londra che non aveva preso alcun tipo di misure: perci\u00f2 quando il 13 marzo Hamilton part\u00ec, non erano stati neppure raccolti i componenti di quello che avrebbe dovuto essere il suo Stato maggiore; egli inoltre disponeva di scarse informazioni sulle difese turche, un manuale dell'esercito turco del 1912, un rapporto prebellico sui forti dei Dardanelli e una carta geografica imprecisa, tale da costringere alcuni suoi uomini a fare incetta di guide di Costantinopoli in libreria.\nIl 17 marzo Hamilton raggiunse la squadra navale e dovette constatare l'inadeguatezza dell'isola di Lemno come base a causa della scarsit\u00e0 di acqua, nonch\u00e9 della mancanza di banchine e difese adeguate nel porto di Moudros; inoltre le truppe gi\u00e0 presenti sul posto erano state sistemate tanto disordinatamente sulle navi che Hamilton ritenne imperativo farle scendere a terra e ridistribuirle in modo pi\u00f9 razionale. Il generale spost\u00f2 dunque la base ad Alessandria e vi diresse tutti i trasporti truppe; il carico di uomini, rifornimenti e mezzi fu effettuato in modo cos\u00ec caotico e disorganizzato che i battaglioni erano spesso separati dai loro mezzi di trasporto di prima linea, i carri dai loro cavalli, i cannoni dalle relative munizioni e addirittura le bombe dalle loro spolette.\nLe difese ottomane.\nLe fortificazioni e le altre difese dei Dardanelli erano state recentemente rinforzate dagli ottomani sotto la direzione dei consiglieri militari tedeschi. L'imboccatura del braccio di mare, larga metri, era protetta da due forti dotati di cannoni, Sedd el Bahr sul lato europeo e Kum Kale su quello asiatico; subito dopo l'imboccatura il canale raggiungeva la sua larghezza massima di poco pi\u00f9 di 7 chilometri, per poi restringersi progressivamente fino a ridursi a metri davanti alla cittadina di \u00c7anakkale: qui si trovavano le difese principali, con altri due forti (Kilid Bahr a ovest e \u00c7anakkale a est), varie batterie di artiglieria dislocate lungo la costa e una decina di campi di mine navali disposti perpendicolarmente alla terraferma. Le difese dello stretto ammontavano a circa 72 cannoni tra pezzi datati e moderni; i pi\u00f9 efficaci erano gli obici da 152\u00a0mm dislocati in postazioni mobili, capaci di essere spostati rapidamente e che quindi rappresentavano un bersaglio difficile da localizzare. Erano poi state preparate alcune batterie di lanciasiluri, unit\u00e0 di riflettori e finte batterie che emettevano solo fumo per sviare il tiro degli attaccanti.\nCome la maggior parte degli equivalenti europei suoi contemporanei, nel 1914 l'esercito ottomano (Osmanl\u0131 \u0130mparatorlu\u011fu Ordusu) era basato sulla leva militare obbligatoria: tutti i maschi con pi\u00f9 di 18 anni dovevano prestare servizio per due anni (tre per le armi diverse dalla fanteria, cinque per la marina) nelle forze regolari (\"Nizam\"), passando poi per i successivi 20 anni nella riserva (\"Redif\") mobilitata solo in tempo di guerra; a fine 1914, con il completamento della mobilitazione, l'esercito ottomano poteva schierare circa di uomini suddivisi in 70 divisioni, anche se la necessit\u00e0 di coprire quattro fronti principali (Dardanelli, Caucaso, Sinai e in seguito Mesopotamia) rese impossibile concentrare le risorse militari.\nLa difesa dei Dardanelli era responsabilit\u00e0 della 5\u00aa armata ottomana forte di sei divisioni per un totale di circa uomini, in maggioranza coscritti appena mobilitati; la grande unit\u00e0 era comandata dal generale tedesco Otto Liman von Sanders (inviato in Turchia dal Kaiser Guglielmo II nella prima met\u00e0 del 1914), che giunse nella penisola di Gallipoli il 26 marzo 1915. Von Sanders posizion\u00f2 due divisioni, la 3\u00aa e l'11\u00aa, a Kum Kale sul lato asiatico dello stretto, il punto ritenuto pi\u00f9 probabile per uno sbarco, mentre a nord della penisola colloc\u00f2 la 5\u00aa divisione a protezione del golfo di Saros e la 7\u00aa a guardia della cittadina di Bolay\u0131r e dei collegamenti tra Gallipoli e la capitale; la difesa della punta della penisola era affidata alla 9\u00aa divisione, frazionata sulle colline dietro Capo Helles e nei pressi della cittadina di Krithia; la 19\u00aa divisione, schierata pi\u00f9 a nord sul crinale di Sari Bari, era tenuta come riserva mobile pronta ad accorrere in rinforzo delle altre unit\u00e0 a seconda di dove i britannici fossero sbarcati. La divisione era comandata dal tenente colonnello Mustafa Kemal, un buon conoscitore della penisola di Gallipoli per via dei suoi trascorsi sul posto durante la prima guerra balcanica. Lo schieramento di von Sanders costitu\u00ec la miglior giustificazione del piano di Ian Hamilton, fortemente condizionato da due fattori: l'esiguit\u00e0 delle forze britanniche e il loro obiettivo.\nA parte il \"Goeben\" e il \"Breslau\", la marina ottomana (Osmanl\u0131 Donanmas\u0131) aveva poche unit\u00e0 veramente efficienti: allo scoppio del conflitto erano disponibili due vecchie navi da battaglia \"pre-dreadnought\" di costruzione tedesca (\"Barbaros Hayreddin\" e \"Turgut Reis\", varate nel 1891) e l'ancora pi\u00f9 datata corazzata costiera \"Mesudiye\" del 1874, che per\u00f2 era stata silurata il 13 dicembre 1914 da un sommergibile britannico; erano poi disponibili due incrociatori protetti, otto cacciatorpediniere e altre unit\u00e0 minori, ma in generale la flotta ottomana gioc\u00f2 un ruolo marginale nella campagna.\nInizio delle operazioni.\nAzioni navali preliminari.\nIl 17 febbraio 1915 dalla portaidrovolanti si alzarono in volo alcuni velivoli del Royal Naval Air Service per compiere una ricognizione preliminare delle difese ottomane, e due giorni pi\u00f9 tardi, il 19 febbraio, inizi\u00f2 il primo attacco navale ai Dardanelli: al comando di Carden, mossero all'attacco dodici vecchie corazzate pre-dreadnought (otto britanniche e quattro francesi), scelte appositamente perch\u00e9 obsolete rispetto alle dreadnought e quindi sacrificabili in azioni contro teatri secondari che comportassero perdite; le navi dell'ammiraglio Carden iniziarono il tiro contro i forti posti all'imboccatura del braccio di mare: quasi subito ci si accorse che il tiro alla lunga gittata era inefficace e che per ottenere risultati pi\u00f9 incisivi era necessario ridurre le distanze.\nDopo un'interruzione a causa delle pessime condizioni meteo, l'azione riprese il 25 febbraio: le corazzate anglo-francesi serrarono le distanze e colpirono ripetutamente i forti di Sedd el Bahr e Kum Kale, infine evacuati dalle demoralizzate guarnigioni ottomane. Il giorno seguente la squadra navale diede inizio alla seconda fase: la distruzione delle installazioni difensive intermedie, situate al di l\u00e0 dell'imboccatura dello stretto, meno riconoscibili e pi\u00f9 difficili da colpire. L'esito di questa seconda fase fu deludente, ma gli anglo-francesi sfruttarono l'occasione per far sbarcare sulla penisola piccole squadre di specialisti in demolizione, che distrussero le fortezze esterne abbandonate; altri sbarchi avvennero il 3 e il 4 marzo, ma imbattutisi in una certa resistenza gli uomini furono ritirati. Il bombardamento continu\u00f2 saltuariamente anche a causa delle condizioni atmosferiche, mentre alcuni dragamine tentavano di ripulire il primo campo di ordigni posizionato all'imbocco dello stretto. La carenza di velivoli da ricognizione costitu\u00ec tuttavia un grosso ostacolo e il 9 marzo Carden rifer\u00ec che non poteva fare di pi\u00f9 finch\u00e9 la forza aerea non fosse stata aumentata; nel frattempo avrebbe concentrato gli sforzi nel dragaggio della zona minata. L'11 marzo l'Ammiragliato invi\u00f2 a Carden un telegramma sollecitandolo a iniziare l'attacco decisivo; Carden obbed\u00ec immediatamente, impart\u00ec l'ordine di aprire il fuoco e di ripulire il braccio di mare dalle mine sotto la copertura del bombardamento.\nCarden era ottimista sugli sviluppi dell'azione, ma le operazioni contro le difese interne dello stretto si rivelarono progressivamente sempre pi\u00f9 difficili: le condizioni meteo pessime ostacolavano la ricognizione aerea e le batterie mobili di obici si dimostrarono bersagli troppo sfuggenti per le corazzate, rendendo quindi pericoloso far operare i dragamine (in pratica dei pescherecci requisiti con ancora equipaggi civili); la notte del 13 marzo, un deciso tentativo di dragare lo stretto da parte di sei dragamine scortati dall'incrociatore si concluse con un nulla di fatto quando quattro dei dragamine furono colati a picco dall'artiglieria turca. Carden era sottoposto a forti pressioni da parte di Londra, da dove Churchill e i vertici dell'Ammiragliato lo tempestavano di messaggi; in preda a un forte esaurimento nervoso, il 15 marzo Carden rassegn\u00f2 le dimissioni dall'incarico e fu sostituito dal suo vice, ammiraglio di squadra John de Robeck.\nL'attacco navale e il suo fallimento.\nIl 18 marzo de Robeck lanci\u00f2 l'attacco generale e condusse l'intera squadra nei Dardanelli: mossero all'attacco tredici corazzate e un incrociatore da battaglia britannici supportate da quattro corazzate francesi, organizzate su tre linee (due britanniche e una francese) con navi di appoggio ai fianchi e due navi in riserva. La squadra navale prese a colpire le postazioni dell'artiglieria ottomana a \u00c7anakkale e Kilid Bahr da una distanza di 13 chilometri e, anche se l'artiglieria mobile si rivel\u00f2 difficile da colpire e provoc\u00f2 danni a due corazzate francesi, le difese turche furono ben presto sopraffatte dalla potenza di fuoco degli Alleati. Messi a tacere i forti, de Robeck segnal\u00f2 ai francesi di ritirarsi per far avanzare i dragamine protetti da altre corazzate britanniche; le unit\u00e0 dell'ammiraglio \u00c9mile Gu\u00e9pratte virarono verso la costa asiatica e si imbatterono in una minaccia inaspettata: dieci giorni prima il capitano Gehl aveva fatto furtivamente depositare dal piroscafo \"Nousret\" una fila di venti mine nella baia di Eren Keui, parallela alla costa e fuori dai campi gi\u00e0 rilevati dagli anglo-francesi; la corazzata urt\u00f2 una di queste mine e affond\u00f2 in pochi minuti con gran parte dell'equipaggio. I britannici continuarono il bombardamento da distanza ravvicinata, ma due ore pi\u00f9 tardi l'incrociatore da battaglia e la corazzata incapparono in una mina ciascuno non lontano dal luogo dell'affondamento della \"Bouvet\"; seppur danneggiato lo \"Inflexible\" riusc\u00ec ad allontanarsi mentre la corazzata inizi\u00f2 ad affondare. Incerto su cosa avesse causato queste perdite, de Robeck annull\u00f2 l'attacco e diede l'ordine di ritirarsi; poco dopo un'altra corazzata, la , salt\u00f2 in aria su un ordigno mentre cercava di prestare assistenza alla \"Irresistible\" e ambedue le navi, abbandonate dai britannici, colarono a picco quella sera stessa.\nLe perdite riportate il 18 marzo erano gravi (tre corazzate affondate e altre tre unit\u00e0 ritirate per i danni riportati) ma non incapacitanti, visto che altre quattro navi da battaglia britanniche e due francesi erano in rotta per i Dardanelli; le difese dello stretto, poi, erano state seriamente intaccate: a parte i danni, pi\u00f9 di met\u00e0 della scorta di munizioni di grosso calibro, le uniche capaci di penetrare le corazzature avversarie, era stata consumata e se gli Alleati avessero persistito le difese turche sarebbero crollate (\"siamo stati molto fortunati\" dichiar\u00f2 il tenente colonnello Wehrle). I tedeschi si aspettavano che la squadra navale si presentasse dinanzi a Costantinopoli favorendo una rivolta contro Enver, che si sarebbe trovato costretto ad accettare la pace poich\u00e9, essendo le uniche fabbriche di munizioni turche nella capitale, l'Impero non avrebbe materialmente potuto continuare a combattere. Alcuni comandanti insistettero per riprendere l'attacco ma de Robeck fu del parere opposto ed ebbe il sostegno sia da Fisher a Londra, contrario a riportare ulteriori perdite di navi, sia dai comandanti del corpo di spedizione (Hamilton e Birdwood dell'ANZAC, convinti che un assalto solo navale avrebbe avuto scarse possibilit\u00e0 di successo); il 23 marzo de Robeck invi\u00f2 un telegramma all'Ammiragliato chiedendo l'aiuto dell'esercito per forzare i Dardanelli e rinviando ogni altro tentativo fino a che le forze di terra non fossero state pronte a intervenire.\nPreparazione allo sbarco.\nAl bombardamento aveva assistito anche il generale Hamilton, arrivato il 17 marzo, e al termine dell'azione egli si consult\u00f2 con l'ammiraglio de Robeck e ritenne opportuno effettuare lo sbarco in concomitanza con un nuovo attacco dal mare, scrivendo a Kitchener: \u00abIn questo momento non sembra che la flotta sia in grado di procedere con lo stesso ritmo e, se questo \u00e8 vero, allora toccher\u00e0 ai soldati risolvere la questione\u00bb. Churchill considerava ancora possibile la vittoria con l'impiego esclusivo della marina, ma ormai era il solo dei capi militari britannici a sostenere tale progetto: il responsabile della pianificazione militare era Kitchener, che persuaso dalla missiva di Hamilton era ormai deciso a far sbarcare una grande armata a Gallipoli per condurre una campagna \"decisa e graduale\"; l'illusione di una folgorante vittoria era scemata. I governi greco, bulgaro e italiano tornarono alle proprie posizioni di neutralit\u00e0 dopo un breve entusiasmo e il governo romeno permise anzi il transito sul suo territorio di 150 mine marittime tedesche destinate alla Turchia.\nIl mancato rinnovo dell'attacco navale fu interpretato dai turchi come un segno che gli Alleati stavano preparando un attacco con forze di terra, ipotesi successivamente confermata dalle notizie provenienti da diversi porti del Mediterraneo, dove non fu possibile mantenere segreto lo smistamento di truppe britanniche e francesi; nel frattempo a Gallipoli giunse anche l'aviazione tedesca per svolgere missioni di ricognizione a favore dei turchi, con gli aerei di base a \u00c7anakkale. Mentre gli Alleati ammassavano reparti anglo-francesi nelle isole greche pi\u00f9 vicine alla Turchia in preparazione all'attacco terrestre, questa per quasi un mese si dedic\u00f2 al potenziamento delle difese installando reticolati, scavando trincee, apprestando ridotte e nidi di mitragliatrici; cinquecento tra ufficiali e soldati tedeschi assistevano i turchi nei preparativi e due delle sei divisioni turche a Gallipoli furono affidate al comando di ufficiali tedeschi.\nL'obiettivo che gli Alleati si proponevano con un'invasione anfibia era aprire un varco per consentire alla flotta di avanzare nel punto pi\u00f9 stretto dei Dardanelli, senza indugiare in una campagna terrestre \"autonoma\". Il golfo di Saros era la zona strategicamente pi\u00f9 vulnerabile, ma allo stesso tempo non dava l'opportunit\u00e0 di utilizzare direttamente l'artiglieria contro le difese dello stretto; le spiagge in prossimit\u00e0 di Bulay\u0131r apparivano fortemente presidiate; uno sbarco sul lato occidentale del golfo venne sconsigliato dal troppo vicino confine bulgaro e per il terreno molto impervio. In entrambi i casi poi le esigue forze attaccanti avrebbero corso il rischio di essere attaccate sui fianchi o alle spalle dalla Tracia, trovandosi cos\u00ec tra due fuochi con il mare alle spalle. Il generale Hamilton decise cos\u00ec di sferrare un duplice attacco nella parte meridionale della penisola di Gallipoli: la 29\u00aa divisione sarebbe sbarcata su quattro spiagge all'estremit\u00e0 della penisola per impadronirsi dell'altura di Achi Baba; le due divisioni dell'ANZAC sarebbero sbarcate a nord di Gaba Tebe; la divisione di fanteria di marina avrebbe sferrato un finto attacco presso Bolay\u0131r. I francesi, che sarebbero intervenuti in caso di necessit\u00e0, avrebbero inviato un reggimento a Kum Kale sulla sponda asiatica come diversione e in contemporanea navi da trasporto avrebbero simulato uno sbarco nella baia di Besika. Per aumentare la sorpresa Hamilton sugger\u00ec di effettuare gli sbarchi di notte, rinunciando al supporto dell'artiglieria navale ma riducendo il rischio di perdite; il generale Aylmer Hunter-Weston, comandante della 29\u00aa divisione, obiett\u00f2 che uno sbarco notturno sarebbe di sicuro caduto nella pi\u00f9 grande confusione e richiese che l'operazione si svolgesse in pieno giorno, e la sua tesi fin\u00ec col prevalere anche grazie all'appoggio dei comandanti della flotta. Il 20 aprile i preparativi erano ultimati e le truppe concentrate a Moudros a bordo delle navi da trasporto; solo le condizioni meteorologiche, sfavorevoli nelle ultime settimane, impedivano di dare avvio all'attacco. Il 23 il tempo miglior\u00f2 nettamente e fu dato l'ordine di iniziare: si abbisognava di almeno 36 ore per portare il corpo di spedizione al largo di Gallipoli e schierare le navi.\nLo sbarco.\nLo sbarco cominci\u00f2 fra la notte del 24 e le prime ore del 25 aprile, con oltre duecento navi a supporto delle operazioni. Le truppe dovevano sbarcare da scialuppe di salvataggio e piccole imbarcazioni del tutto scoperte (esattamente come nelle operazioni anfibie fino allora eseguite): dopo un traino iniziale da parte di rimorchiatori, gli uomini dovevano coprire il tratto finale a remi sotto il tiro delle difese turche, riorganizzarsi appena giunti a terra e affrontare i reticolati che proteggevano le uscite dalla spiaggia. La Royal Navy forn\u00ec delle squadre di specialisti che dovevano gestire le imbarcazioni da sbarco e allestire una stazione radio principale sulla spiaggia, oltre a osservatori di artiglieria che tramite radio avrebbero comunicato le coordinate di tiro alle navi. Secondo i piani, l'avanzata verso nord dall'estremit\u00e0 meridionale di Capo Helles, in concomitanza con lo sbarco pi\u00f9 a nord delle truppe ANZAC a Gaba Tebe, avrebbe intrappolato i soldati turchi fra i due contingenti alleati.\nIl primo sbarco avvenne sul litorale settentrionale (designato in codice come \"spiaggia Z\") intorno alle 04:25 con un'ondata di uomini appartenenti all'ANZAC, ma a causa di un errore di rotta o per la forte corrente, i soldati non presero terra sulla spiaggia di Gaba Tebe - dove avrebbero potuto avanzare su un terreno quasi pianeggiante fino ad arrivare al collo dell'istmo - bens\u00ec si ritrovarono ad Ariburnu, piccolo promontorio un chilometro e mezzo pi\u00f9 a nord sovrastato dalle scogliere di \u00c7unukbahir: ciononostante le truppe si lanciarono di corsa verso l'entroterra e neppure un uomo venne ferito dalla debole reazione turca; i reparti si erano tuttavia dispersi e mescolati e la confusione cresceva continuamente. Il contingente successivo si trov\u00f2 in una situazione ancora pi\u00f9 caotica, sebbene i suoi uomini riuscissero ad avanzare per circa metri; l\u00ec i turchi posizionati sul \u00c7unukbahir iniziarono a mietere vittime tra le truppe australiane fino al tardo pomeriggio, quando la guarnigione turca esaur\u00ec le munizioni e cominci\u00f2 a ritirarsi. Il tenente colonnello Mustafa Kemal, comandante della 19\u00aa divisione, comprese che il possesso della collina di \u00c7unukbahir e del crinale di Sari Bair erano determinanti per il controllo dell'intera penisola e prese immediate decisioni: ordin\u00f2 alle poche truppe presenti in ripiegamento di inastare le baionette e prepararsi a uno scontro all'arma bianca contro gli australiani in avanzata; secondo le sue memorie il dialogo fu in questi termini:\nKemal sfid\u00f2 anche il fuoco avversario come il capitano australiano Tulloch ricord\u00f2 nelle sue memorie, affermando di aver scorto un ufficiale turco sotto un albero a meno di 100 metri intento a dare ordini che, fatto segno a colpi di fucile, non si mosse; almeno in un'altra circostanza Kemal rimase sotto il fuoco dell'artiglieria in una trincea, accendendosi con calma una sigaretta. I rinforzi vennero fatti affluire alla spicciolata man mano che si rendevano disponibili, compresa una batteria di artiglieria da campagna della quale Kemal aiut\u00f2 a mettere in posizione il primo pezzo; i turchi tennero le posizioni. Tre reggimenti, uno turco e due arabi alla fine contrattaccarono con un pesante pedaggio di perdite ma gli australiani, nonostante gli sforzi, non riuscirono pi\u00f9 ad avanzare. I combattimenti alle pendici del \u00c7unukbahir proseguirono per tutto il giorno, e quando si fece buio sia gli australiani che i turchi erano allo stremo: i due reggimenti arabi erano praticamente annientati e Kemal pass\u00f2 la notte a esortare i suoi uomini per ricacciare in mare l'invasore, ma gli australiani, seppur demoralizzati, rimasero saldamente attestati sulle pendici della collina e non cedettero terreno. Il generale Birdwood, comandante dell'ANZAC, comunic\u00f2 ad Hamilton che occorreva abbandonare la testa di ponte, ma Hamilton ribatt\u00e9 di mantenere le posizioni fino al giorno seguente quando i reparti provenienti da sud avrebbero allentato la pressione sulle sue truppe.\nAll'estremit\u00e0 meridionale della penisola la 29\u00aa divisione britannica sotto il comando del generale Hunter-Weston sbarc\u00f2 su cinque spiagge designate rispettivamente da est a ovest \"S\", \"V\", \"W\", \"X\" e \"Y\": anche qui la creazione di teste di ponte avvenne in maniera piuttosto caotica, favorendo la reazione dei difensori. Presso Capo Helles oltre la met\u00e0 dei soldati di due battaglioni irlandesi e uno dello Hampshire sbarcati sulla \"spiaggia V\" furono uccisi o feriti dal micidiale mitragliamento dei turchi (che invest\u00ec anche la nave da trasporto \"River Clyde\", fatta arenare in vista di uno sbarco con chiatte e passerelle galleggianti), asserragliati sull'altura sovrastante e nei resti del forte Sedd el Bahr distrutto dai bombardamenti navali di febbraio. Nonostante la violenta reazione dei difensori, verso sera i fanti britannici avanzarono conquistando la spiaggia e per il coraggio dimostrato cinque soldati vennero insigniti della Victoria Cross, la massima onorificenza del Regno Unito. Anche le truppe del Lancashire Regiment sbarcate dall'incrociatore corazzato sulla \"spiaggia W\" subirono gravi perdite nonostante il pesante fuoco di preparazione operato dalla nave; alcuni barconi riuscirono a sbarcare soldati per la forza di circa una compagnia che riuscirono ad arrampicarsi sugli scogli e neutralizzare le mitragliatrici turche, permettendo ai superstiti di porre piede a terra. Sui 950 uomini del Lancashire che era previsto occupassero la spiaggia \"W\", circa 260 erano morti e 283 feriti: anche in questo caso per il coraggio dimostrato in azione sei Victoria Cross vennero assegnate quella mattina, molte alla memoria; di conseguenza il reggimento adott\u00f2 il motto non ufficiale \"Six VC before breakfast\" (ovvero \"sei Victoria Cross prima di colazione\"). Due sole compagnie di soldati turchi, ben distribuite tra le spiagge \"V\" e \"W\", erano riuscite a intralciare il principale sbarco britannico.\nSulle spiagge \"X\", \"Y\" e \"S\", considerate dai turchi come punti \"improbabili\" per un attacco, gli sbarchi avvennero con molte meno difficolt\u00e0. Le truppe che presero terra sulla spiaggia \"S\" non incontrarono resistenza ma, sopravvalutato il numero di effettivi turchi presenti in zona, invece di intraprendere una facile avanzata iniziarono a trincerarsi; sulla spiaggia \"X\" il minuscolo corpo di guardia turco, composto da appena dodici uomini, si arrese senza sparare neppure un colpo e i soldati appena sbarcati si diressero verso la spiaggia \"W\" a dar manforte ai compagni, aggirando cos\u00ec i turchi attestati sopra la spiaggia e costringendoli ad arretrare. Infine sulla spiaggia \"Y\" le truppe sbarcate poterono scalare la scogliera indisturbate senza incontrare alcuna opposizione.\nSebbene i loro commilitoni fossero inchiodati da furiosi combattimenti sulle spiagge \"V\" e \"W\", gli uomini appena sbarcati sulle altre tre spiagge avrebbero potuto lanciarsi nell'interno, attaccare alle spalle i turchi e sospingerli verso nord, in modo tale da espugnare i forti lungo la costa europea; la flotta alleata sarebbe stata cos\u00ec libera di attraversare lo stretto senza soverchie difficolt\u00e0 per dirigersi verso Costantinopoli. La strenua resistenza turca, il caos seguito agli sbarchi e i sanguinosi scontri intaccarono pesantemente la volont\u00e0 degli attaccanti, che si dettero a soccorrere le centinaia di feriti e a scavare le prime trincee. Posti di fronte a un compito preciso - la conquista delle spiagge - i comandanti di plotone, di compagnia e persino di battaglione, ciascuno nella propria sfera di competenza, rimasero in attesa di nuovi e precisi ordini, e di loro iniziativa fecero ben poco per sfruttare il successo del mattino e mantenere il contatto con i turchi, cui erano superiori per un rapporto di sei a uno; i soli uomini che furono sbarcati senza colpo ferire alla \"spiaggia Y\" eguagliavano le forze turche dislocate a sud dell'altura di Achi Baba. Per pi\u00f9 di undici ore le truppe alleate rimasero immobili sulla spiaggia subendo passivamente alcuni contrattacchi che i turchi lanciarono verso sera per coprirsi lo sganciamento e arroccarsi su posizioni pi\u00f9 difendibili; sebbene respinte, tali brevi azioni bastarono a mandare in totale confusione i britannici e a diffondere il panico: messaggi allarmistici furono inviati alle navi e il comandante a terra, colonnello Matthews, decise di reimbarcare l'intero contingente quando le sue richieste di rinforzi rimasero inascoltate.\nNel tardo pomeriggio del 25 aprile, nonostante gli errori commessi, circa uomini dell'ANZAC erano ormai sbarcati; tuttavia il tempestivo arrivo del generale Kemal sul crinale di \u00c7unukbahir con 500 uomini intorno alle 10:00 riusc\u00ec a tenere a bada i primi australiani che tentarono di scalare il pendio: costoro si trovavano in una posizione sfavorevole, in un territorio sconosciuto ed erano al battesimo del fuoco. I turchi riuscirono a bloccare gli attaccanti e nel frattempo rafforzarono le proprie file, fino a raggiungere al calar della sera la consistenza di sei battaglioni (circa uomini) dotati di tre batterie di artiglieria; a partire dalle 16:00 i turchi sferrarono una serie di contrattacchi che, pur non riuscendo a sfondarlo, costrinsero l'irregolare schieramento australiano a ripiegare. Gli uomini dell'ANZAC erano profondamente demoralizzati; alle 22:00 Birdwood scese a terra e, constatando la situazione, invi\u00f2 a Hamilton un messaggio in cui proponeva un immediato reimbarco se il giorno successivo le truppe fossero state ancora bersagliate dalle batterie avversarie. Hamilton nel frattempo prese terra a Capo Helles e ricevette il messaggio di Birdwood: decise di mantenere le truppe sulle spiagge e impart\u00ec l'ordine di trincerarsi.\nIntanto gli sbarchi continuavano e la mattina del 26 aprile i britannici erano riusciti a portare a terra circa uomini. Al contrario di quanto pensavano i comandanti britannici, i turchi non disponevano di riserve sufficienti per continuare i contrattacchi ed erano assai demoralizzati dal fuoco della moderna corazzata \"dreadnought\" , tanto che non preoccuparono pi\u00f9 gli australiani saldamente trincerati. Il tiro delle artiglierie navali fu importante nel sostenere lo sbarco e l'attestarsi delle truppe, ma a parte la \"Queen Elizabeth\", appena entrata in servizio, le altre corazzate erano dotate di sistemi di controllo del fuoco obsoleti il cui tiro teso non permetteva di battere bersagli posti dietro un crinale, contrariamente agli obici dell'artiglieria da campagna; i proietti a disposizione, peraltro in numero limitato, non erano dei pi\u00f9 adatti a colpire le truppe trincerate; le navi avevano poi difficolt\u00e0 a mantenere le posizioni necessarie a un tiro di precisione e le richieste di appoggio di fuoco dagli osservatori avanzati spesso non le raggiungevano in tempo utile. Questi fattori diminuirono l'efficacia del supporto navale, ma la presenza delle corazzate rimase importante come interdizione ai movimenti di truppe turche e all'arrivo di rifornimenti.\nIl prosieguo delle operazioni.\nIl 26 aprile le truppe alleate rimasero passive; rendendosi conto della stanchezza dei suoi soldati, Hunter-Weston rinunci\u00f2 a qualsiasi tentativo di avanzata prima dell'arrivo dei rinforzi francesi a capo Helles e, aspettandosi un contrattacco turco, impart\u00ec l'ordine: \u00ab [...] ogni uomo deve morire al suo posto piuttosto che ritirarsi\u00bb. Lungi dall'attaccare, i turchi ripiegarono su una nuova linea difensiva dinanzi a Krithia per raggrupparsi, poich\u00e9 in questa zona al 27 aprile disponevano di soli cinque battaglioni, che le perdite avevano ridotto a una forza numerica di poco superiore ai due battaglioni presenti il giorno dello sbarco. Solo il 28 i turchi tentarono un attacco: sfruttando la scarsa o nulla conoscenza del territorio delle truppe britanniche, afflitte dalla sete e dalla stanchezza, i turchi riuscirono a infrangerne le linee e a riportare gli invasori sulla spiaggia. Lo slancio offensivo fu spezzato da un singolo colpo di cannone della \"Queen Elizabeth\", che esplose sul grosso delle forze turche, falciandole con circa shrapnel e inducendole alla ritirata; ma al calar della notte tutta la 29\u00aa divisione era ormai ripiegata sulla linea di partenza. Nel settore dell'ANZAC attaccanti e difensori avevano provveduto a riorganizzarsi e consolidare le rispettive posizioni; le forze alleate finirono per\u00f2 per imbottigliarsi da sole in una angusta area lunga due chilometri e mezzo e larga un chilometro scarso, dominata dalle alture sovrastanti in mano ai turchi che potevano controllarne ogni movimento.\nI primi assalti a Krithia.\nGi\u00e0 il 27 aprile, dopo un pesante bombardamento navale, le truppe sbarcate a sud avanzarono verso l'altura di Achi Baba, la posizione dominante a circa dieci chilometri da Capo Helles, nel tentativo di conquistare il villaggio di Krithia, obiettivo non raggiunto il giorno dello sbarco. I britannici furono respinti dalle truppe turche di rinforzo provenienti da Maydos e non riuscirono a impossessarsi di Krithia, distante appena sei chilometri dal punto dello sbarco: dei soldati che quel giorno sferrarono l'attacco, circa rimasero uccisi o feriti; pi\u00f9 in generale, dei soldati alleati sbarcati la sera del 26 aprile, vennero feriti o uccisi nei primi due giorni di battaglia. Il 30 aprile la corazzata con la sua batteria principale da 305\u00a0mm martell\u00f2 una parte di \u00c7anakkale e ripet\u00e9 l'attacco quattro settimane dopo; il 1\u00ba maggio un sommergibile britannico oltrepass\u00f2 le barriere antisommergibile e affond\u00f2 la nave trasporto truppe turca \"Guj Djemal\" con soldati a bordo.\nCon il rinforzo di tre nuove brigate, due affluite dalla zona della baia occupata dalle truppe ANZAC (presto nominata \"Anzac Cove\") e una proveniente dalle truppe territoriali stanziate in Egitto, a Capo Helles i britannici poterono concentrare quasi uomini (comprese brigate navali che avevano combattuto ad Anversa nell'ottobre 1914) contro circa turchi. Alle 04:00 del 6 maggio il generale Hunter-Weston comunic\u00f2 alle brigate l'ordine di sferrare un nuovo attacco alle 11:00 della stessa mattinata; le truppe britanniche ancora impreparate, con poche munizioni, senza un'adeguata ricognizione aerea e informazioni precise sulle fortificazioni turche, furono lanciate in un brutale assalto frontale. L'attacco fall\u00ec miseramente senza che la resistenza dei difensori, al comando di Erich Weber (promosso generale di divisione alcuni mesi prima) venisse scalfita; logorate dalla tensione, dalla mancanza di sonno e dalla superficialit\u00e0 delle disposizioni, le truppe non rappresentarono una reale minaccia per la prima linea turca. Per tutta risposta Hunter-Weston organizz\u00f2 un nuovo attacco il giorno successivo, che si risolse in un secondo scacco e intacc\u00f2 ancor di pi\u00f9 le scorte di munizioni. Il mattino seguente l'offensiva condotta da quattro esangui battaglioni neozelandesi venne respinta senza difficolt\u00e0 da nove battaglioni turchi, che comunque inflissero perdite esigue ai gi\u00e0 decimati reparti; constatando poi che ancora tre brigate erano di riserva, Hamilton intervenne di persona ordinando una carica alla baionetta alle 17:30 in punto, che fall\u00ec con gravi perdite. In tre giorni le forze britanniche si erano ridotte di un terzo e inevitabilmente il fronte si ferm\u00f2 del tutto, lasciando l'opportunit\u00e0 ai turchi di ultimare e rinforzare le improvvisate difese della prima ora in un organizzato sistema di trincee.\nIl tentativo di uscire dall\"impasse\" sul fronte occidentale riportando a oriente una vittoria rapida e decisiva era ormai sfumato. Svanito l'effetto sorpresa, i combattimenti sulla penisola di Gallipoli si sarebbero protratti per tutto il resto dell'anno senza sosta e senza mutamenti di rilievo; le speranze legate all'attacco navale di marzo e le aspettative ancor maggiori, generate dallo sbarco del 25 aprile, si erano rivelate troppo ottimistiche: imprevisti, contrattempi, errori e l'inaspettata tenacia ottomana avevano impedito la vittoria degli Alleati sul campo. Inoltre la morte di circa 750 marinai britannici la mattina del 13 maggio, a causa dell'affondamento della corazzata da parte di un cacciatorpediniere turco (al comando del tenente Firle della marina tedesca), fece accantonare definitivamente i piani di un nuovo attacco dal mare. Il 9 maggio Jack Churchill, che faceva parte dello \"staff\" di Ian Hamilton, scrisse al fratello Winston: \u00ab [...] anche qui come in Francia ormai \u00e8 una guerra d'assedio\u00bb caratterizzata da perdite spropositate in confronto ai grami guadagni territoriali.\nCon la perdita della \"Goliath\" e la minaccia dell'arrivo dei sommergibili tedeschi nei Dardanelli, Fisher e Churchill convennero di sostituire la corazzata \"Queen Elizabeth\" con due vecchie navi da battaglia e con due monitori, suscitando le proteste di Kitchener che temeva le ripercussioni negative sul morale dell'esercito. Nei giorni successivi le discussioni per l'invio di rinforzi nei Dardanelli evidenziarono le antiche tensioni tra Churchill e Fisher che, nonostante le resistenze di tutti e di Churchill medesimo, diede le sue dimissioni. Il ritiro di Fisher e le polemiche derivanti dallo scandalo sull'insufficienza di granate in Francia costrinsero il primo ministro Herbert Henry Asquith a formare un esecutivo di coalizione con i Conservatori all'opposizione: costoro fecero in modo che Churchill fosse rimpiazzato da Arthur James Balfour, privando cos\u00ec la campagna in corso del suo pi\u00f9 acceso sostenitore.\nIl 19 maggio, sulle alture sovrastanti la testa di ponte alleata pi\u00f9 a settentrione, il corpo di armata ANZAC, forte di australiani e neozelandesi, fu investito dall'attacco di circa soldati turchi che cercavano di ricacciarli in mare; fu il punto di svolta della campagna per gli Alleati, privati dell'iniziativa e prefissisi l'obiettivo di conservare due minuscoli punti d'appoggio su un terreno inospitale. Tre giorni dopo la marina britannica perse altri 100 uomini quando il sommergibile tedesco U 21, comandato da Otto Hersing (il primo battello tedesco inviato in aiuto alla Turchia che otto mesi prima aveva affondato la prima nave da guerra britannica dall'inizio della guerra - la ), silur\u00f2 la corazzata \"pre-dreadnought\" ; il giorno dopo Hersing col\u00f2 a picco anche la pari classe e il comandante britannico in mare allontan\u00f2 immediatamente sei corazzate verso i porti delle isole greche, privando i reparti a terra del sostegno delle loro artiglierie, che fino allora avevano colpito duramente le forze turche. Il 5 giugno Hersing raggiunse sano e salvo il porto di Costantinopoli. I combattimenti a Gallipoli avevano ormai raggiunto una tale intensit\u00e0 che il 24 maggio le truppe australiane e neozelandesi conclusero una tregua di dieci ore per consentire ai turchi di seppellire caduti.\nLe azioni di giugno e luglio.\nIl 4 giugno uomini tra britannici e francesi, inquadrati nella 29\u00aa e 42\u00aa divisione britannica, nella Royal Naval Division e in due divisioni francesi, muovendo dalle postazioni di Capo Helles tentarono per la terza volta l'assalto a Krithia e ad Achi Baba, difese da turchi. In un settore del fronte l'assalto fu lanciato contro delle finte trincee appositamente allestite dai turchi che attirarono il bombardamento preliminare: i soldati anglo-francesi si accorsero dell'inganno solo quando occuparono le false trincee, dietro le quali si trovavano quelle turche; l'attacco fu subito iniziato e sebbene al prezzo di pesanti perdite, gli anglo-francesi riuscirono a respingere i turchi e catturarono sei mitragliatrici, ma poco dopo le truppe alleate furono bersagliate sia dall'artiglieria turca sia da quella navale, che cercava di riparare ai tiri precedenti andati a vuoto e riapriva il fuoco sulla trincea appena conquistata. I soldati anglo-francesi si districarono dalle trincee per sfuggire al duplice bombardamento e rientrarono nelle teste di ponte, lasciando il terreno occupato. In un altro punto del fronte i soldati del Lancashire schierati davanti a Krithia riuscirono ad avanzare fino alle porte del villaggio, ma il generale Hunter-Weston, invece di insistere sull'obiettivo, decise di deviare le truppe di rinforzo al settore dove i francesi erano in difficolt\u00e0 e dove era stato praticamente annientato un battaglione della divisione navale; perci\u00f2 i reparti giunti vicino a Krithia furono costretti a ripiegare e si fermarono ad appena 500 metri dalla linea di partenza, dove si attestarono. Durante l'attacco gli anglo-francesi conquistarono in diversi punti dai 250 ai 500 metri di territorio su un fronte ampio un chilometro e mezzo, ma l'Achi Baba rimase saldamente in mano turca.\nI turchi erano usciti stremati dall'attacco del 4 giugno. \u00abSentivo che se gli inglesi avessero tentato con decisione un secondo attacco, gli effetti sarebbero stati devastanti\u00bb ricord\u00f2 il colonnello tedesco Kannengiesser, ma n\u00e9 i britannici n\u00e9 i francesi avevano le forze necessarie a un estremo attacco risolutore. Il 6 giugno furono invece i turchi a prendere l'iniziativa, conducendo una controffensiva secondo i piani escogitati dallo stesso Kannengiesser e da due ufficiali dello stato maggiore tedesco; tuttavia i soldati alleati tennero le loro posizioni e costrinsero il nemico ad arretrare fino alle linee di partenza. In appena due giorni di combattimenti furono registrati circa tra morti e feriti nelle file britanniche, circa per i francesi e circa tra le truppe turche.\nIl 28 giugno Mustafa Kemal, forte dell'arrivo di un nuovo reggimento di rinforzo, decise di attaccare la zona occupata dall'ANZAC; l'operazione per\u00f2 fall\u00ec e Kemal decise quindi di rassegnare le dimissioni, ma fu persuaso dallo stesso von Sanders a rimanere al comando: ormai tra i soldati turchi egli era divenuto una figura tanto importante, ispirante coraggio e fiducia, che una sua defezione avrebbe avuto un gravissimo contraccolpo sul morale della truppa. Lo stesso giorno i britannici, da Capo Helles, tentarono un nuovo assalto a Krithia; l'azione non raggiunse il centro abitato ma lungo la fossa di Gully, sul fianco sinistro del fronte, i britannici avanzarono di circa un migliaio di metri eliminando alcune trincee turche. Nel frattempo ci furono diversi cambiamenti al comando del corpo di spedizione francese: il 30 giugno il comandante in capo Henri Gouraud, che in precedenza aveva rimpiazzato Albert d'Amade, fu ferito e sostituito dal suo comandante di divisione, Maurice Camille Bailloud. Tra il 1\u00b0 e il 5 luglio i turchi contrattaccarono pi\u00f9 volte la nuova linea britannica senza per\u00f2 riuscire a riguadagnare il terreno perduto; tra le file turche si contarono circa perdite tra morti e feriti. Un'altra azione offensiva britannica ebbe luogo presso Capo Helles il 12 luglio, prima che lo sforzo principale alleato fosse spostato pi\u00f9 a nord coinvolgendo l'ANZAC: due brigate fresche della 52\u00aa divisione per un totale di uomini attaccarono la linea centrale lungo Achi Baba, i guadagni territoriali furono molto limitati al prezzo di circa perdite; i turchi soffrirono oltre morti o feriti e dovettero contare anche 600 prigionieri.\nLo sbarco nella baia di Suvla.\nPer cercare di risolvere la situazione di stallo a Gallipoli, il 6 agosto i britannici pianificarono di sbarcare nell'Anzac Cove il IX corpo (due brigate della 10\u00aa divisione irlandese, l'11\u00aa e la 53\u00aa divisione) sotto il comando di Sir Frederick Stopford. Il piano di Hamilton non aveva per\u00f2 tenuto in conto la ristrettezza delle teste di ponte australiane e neozelandesi, incapaci di accogliere altri rinforzi; perci\u00f2 fu deciso di effettuare un terzo sbarco a nord dell'Anzac Cove, nella baia di Suvla, lungo la costa egea: la spiaggia della baia era ideale per una grande operazione anfibia e si trovava di fronte a una pianura salina, dietro alla quale vi era una piana adatta al dislocamento delle truppe. La nuova testa di ponte avrebbe dovuto ricongiungersi a sud con le forze ANZAC snidando i turchi dalle alture di \u00c7unukbahir e di Koja \u00c7emen Tepe, collegate da uno sperone di roccia; furono ideate due azioni diversive per distogliere forze turche da queste alture, una a Lone Pine (le scogliere sovrastanti la baia controllata dalle forze dell'ANZAC) e l'altra a Capo Helles. L'attacco ausiliario a Lone Pine si rivel\u00f2 una delle battaglie pi\u00f9 feroci di tutta la campagna con perdite tra gli Alleati, che riuscirono a espugnare la prima linea di trincee avversarie, e circa vittime nelle file turche; l'attacco diversivo da Capo Helles fu diretto ancora una volta verso Krithia e l'Achi Baba, ma, sanguinosamente respinto dai turchi, cost\u00f2 vittime, mentre i difensori lasciarono sul campo tra morti e feriti uomini. Nonostante le dure perdite, l'attenzione turca fu distolta dalla baia di Suvla, dove lo sbarco del IX corpo, coadiuvato da reparti provenienti dai \"dominion\", avvenne con relativa facilit\u00e0; eliminate le difese turche sulla spiaggia, gli uomini iniziarono a salire verso le alture, ma gli ufficiali esitarono: abituati al fronte occidentale dove le avanzate erano di poche centinaia di metri, dopo aver percorso quasi un chilometro senza incontrare un'apprezzabile resistenza i comandanti incerti decisero di attestarsi.\nPi\u00f9 a sud soldati, partiti durante la notte dalla baia Anzac, percorrendo il litorale puntarono in direzione della baia di Suvla e verso l'altura di Koja \u00c7emen Tepe per conquistarla. Sulla cima era da poco giunto il colonnello tedesco Kannengiesser, partito da Capo Helles con una divisione turca per dare manforte alle forze impegnate a Lone Pine; egli avvist\u00f2 in anticipo gli australiani che si stavano inerpicando sull'altura e dette ordine ai circa venti uomini presenti di stendersi a terra e aprire il fuoco: gli australiani furono presi in contropiede e ritenendo di trovarsi di fronte a forze ingenti si misero al coperto preparandosi a difendere la posizione. I rilievi rimasero in mano turca e il giorno seguente von Sanders invi\u00f2 sul posto due reggimenti di riserva. Pi\u00f9 a sud un battaglione neozelandese raggiunse la sommit\u00e0 del \u00c7unukbahir dove gli addetti di una mitragliatrice erano addormentati, ma elementi turchi sui fianchi aprirono il fuoco impedendo l'arrivo di rinforzi. Il 9 agosto fu rinnovato l'attacco a Koja \u00c7emen Tepe con un piccolo reparto di soldati britannici e gurkha che arriv\u00f2 fino alla sommit\u00e0 e la conquist\u00f2 con una carica alla baionetta; impegnato a contenere il contrattacco turco, il reparto venne preso sotto il fuoco delle corazzate al largo, ignare dell'avvenuta occupazione, che fecero strage dei loro stessi soldati.\nIl 10 agosto i turchi, sotto il comando di Mustafa Kemal, sferrarono un attacco alla baionetta verso la sommit\u00e0 del \u00c7unukbahir contro i due battaglioni territoriali delle \"armate di Kitchener\" al loro battesimo del fuoco, che avevano dato il cambio ai neozelandesi. Alle 04:45 i turchi dettero inizio all'attacco; i Loyal North Lancashire furono sterminati mentre i Wiltshire, che in quel momento erano in seconda linea a riposo, non poterono far altro che indietreggiare. I turchi dilagarono gi\u00f9 per il pendio fino a quando le mitragliatrici neozelandesi, posizionate su un vicino sperone di roccia, ne stroncarono la carica.\nDopo lo sbarco del 6 agosto seguirono tre giorni di inerzia e di scaramucce e, a meno di un chilometro da dove si stava combattendo, ben sei battaglioni britannici consumavano il loro tempo in totale inattivit\u00e0. Il IX corpo aveva indugiato troppo a lungo e perse la possibilit\u00e0 di conquistare le alture con costi minimi; sfum\u00f2 anche la superiorit\u00e0 numerica in quanto i turchi avevano fatto affluire importanti rinforzi e irrobustito le postazioni sui rilievi attorno all'arida pianura, inchiodando cos\u00ec le truppe alleate.\nNei quattro giorni di combattimenti intorno alla baia di Suvla e a \u00c7unukbahir erano entrati in azione soldati britannici: furono uccisi e feriti, oltre dovettero essere evacuati dalla penisola e trasportati via mare in Egitto o a Malta perch\u00e9 feriti o malati. Tra le truppe sbarcate a Suvla regnavano il disordine e l'incapacit\u00e0; le truppe territoriali delle armate di Kitchener erano decisamente inferiori alle unit\u00e0 turche e mancavano di comandanti capaci, di salmerie e di provviste; il generale Stopford e i suoi comandanti di divisione furono rimossi. Gli attacchi britannici si susseguirono senza esito per diversi giorni e il 21 agosto venne lanciato l'ultimo assalto con quattro divisioni appoggiate da quattro incrociatori al largo: i turchi, ben attestati sulle alture, bene armati e motivati, resistettero sia presso il \"colle Scimitarra\" sia a Quota 60, dove gi\u00e0 il 9 agosto si erano dovuti confrontare con le forze britanniche. Gli attacchi furono massicci ma infruttuosi, dei soldati che attaccarono le due posizioni oltre furono uccisi o feriti; logorati dalle ripetute offensive i britannici rinunciarono all'assalto a Quota 60. I difensori accusarono circa vittime.\nA fine agosto il comando del IX corpo pass\u00f2 al generale Sir Julian Byng, veterano del fronte occidentale, il quale pot\u00e9 solamente constatare lo stato penoso in cui versavano le truppe a Suvla. La diarrea flagellava tutti gli uomini, deboli e demotivati; il servizio sanitario era alquanto scadente e non sempre i feriti erano ricoverati o medicati adeguatamente; le postazioni alleate erano di continuo bersagliate dall'artiglieria turca annidata tra le alture antistanti le spiagge. La situazione era tanto precaria che il 31 agosto il generale Byng scrisse ai familiari: \u00abSiamo bombardati giorno e notte, perch\u00e9 dietro di noi non c'\u00e8 altro spazio, cosa che d\u00e0 non poco sui nervi. Per fortuna non hanno tanti pezzi come i crucchi, n\u00e9 grandi come i loro, ma ne hanno abbastanza per tenerci sulle spine\u00bb. Lo stesso Byng comunic\u00f2 ad Hamilton che le forze a terra non disponevano di abbastanza pezzi e neppure di sufficiente munizionamento per sostenere una nuova offensiva. Hamilton ribatt\u00e9 che il giudizio del generale Byng era offuscato dall'abitudine a ricevere copiosi rifornimenti sul fronte in Francia e che tali richieste avrebbero condannato a un indefinito impasse.\nFine delle operazioni e reimbarco.\nAlla fine di settembre 1915 la campagna entr\u00f2 nella sua fase conclusiva; a Capo Helles, nella baia Anzac e a Suvla la situazione era ormai a un punto morto. Lo stesso mese il commodoro Roger Keyes, il capo di Stato maggiore di de Robeck nei Dardanelli, present\u00f2 un nuovo piano per il forzamento dei Dardanelli, facendo esclusivo affidamento sulla marina: nonostante il parere negativo dello stesso de Robeck, l'Ammiragliato si dimostr\u00f2 abbastanza propenso a prendere in considerazione il piano solo se l'esercito avesse assicurato un nutrito appoggio. A Gallipoli per\u00f2 il maltempo e le malattie avevano ridotto allo stremo le forze alleate; ogni giorno occorreva evacuare circa 300 uomini e le munizioni scarseggiavano, tanto che ogni pezzo aveva a disposizione solo due granate al giorno. Il 16 ottobre Londra sostitu\u00ec Ian Hamilton e il suo capo di Stato maggiore Walter Braithwaite con il generale Charles Monro, il quale non fece nemmeno in tempo a sbarcare che il 28 ottobre ricevette un telegramma di Kitchener che gli chiedeva se persistere sul fronte di Gallipoli fosse ancora utile.\nMonro, favorevole all'evacuazione della penisola, il 31 ottobre rispose a Kitchener via telegramma caldeggiando il ritiro delle truppe, forte dell'appoggio del generale Byng e accantonando definitivamente le velleit\u00e0 offensive di Keyes. Il generale Birdwood per\u00f2 si disse contrario: afferm\u00f2 infatti che effettuare un'evacuazione non solo avrebbe consegnato, logicamente, la vittoria ai turchi, bens\u00ec avrebbe avuto ripercussioni negative anche tra tutti i musulmani nell'impero britannico; lo stesso Kitchener in un primo tempo si dichiar\u00f2 contrario al reimbarco appena ricevuto il parere di Monro e non venne presa una decisione definitiva. Il 4 novembre Monro fu inviato a Salonicco e il comando pass\u00f2 nelle mani di Birdwood, il quale si adoper\u00f2 subito per rinnovare gli attacchi nella penisola; fu per\u00f2 frenato da Kitchener, sbarcato sulla penisola l'11 novembre per verificare di persona la situazione. Dopo diverse discussioni sulle possibili gravi perdite che la ritirata avrebbe potuto comportare e sulla possibilit\u00e0 di altre azioni anfibie ad Alessandretta o nella baia di Ayas, il 22 novembre Kitchener, sicuramente influenzato dall'orientamento rinunciatario del governo, concesse con riluttanza l'autorizzazione a evacuare Suvla e l'Anzac Cove; ordin\u00f2 invece di mantenere una permanenza almeno temporanea a Capo Helles. Intanto le condizioni meteorologiche a Gallipoli peggiorarono, tanto che il 27 novembre nelle trincee, allagate da una pioggia battente, annegarono circa 100 uomini; nei giorni successivi una bufera di neve caus\u00f2 oltre casi di congelamento soprattutto nelle file dei soldati australiani e indiani. Il 7 dicembre il Gabinetto prese la decisione definitiva e diede l'ordine di procedere all'evacuazione totale di Suvla e Anzac.\nLe truppe cominciarono il reimbarco dalle baie Anzac e Suvla l'8 dicembre, protette dalle retroguardie sotto il comando del capitano Clement Attlee. L'operazione si concluse con successo nella notte fra il 19 e il 20 dicembre: furono tratti in salvo soldati assieme a cavalli e muli, automezzi e 186 cannoni pesanti; grazie all'accurata organizzazione e a una certa dose di fortuna le grandi perdite e il temuto disastro non si verificarono. Il 27 dicembre il governo britannico decise di evacuare anche Capo Helles, eliminando cos\u00ec qualsiasi presenza delle forze dell'Intesa nella penisola di Gallipoli e ancora una volta, mediante una buona preparazione e grazie all'inattivit\u00e0 turca, l'evacuazione avvenne brillantemente, concludendosi nella notte tra l'8 e il 9 gennaio 1916: furono reimbarcati senza perdite soldati e cavalli e muli, ma dovettero essere abbandonati veicoli; del pari 508 muli, che non poterono essere trasportati per problemi di spazio, furono abbattuti. A Capo Helles gli Alleati lasciarono le vecchie teste di ponte disseminate di mine antiuomo; avevano inoltre fabbricato manichini sentinella e fucili a \"orologeria\", che facevano fuoco a intermittenza grazie a un ingegnoso meccanismo composto da due lattine, una superiore piena di sabbia bagnata e una inferiore vuota: l'acqua che fluiva dalla prima lattina ricadeva nella seconda che, abbassandosi, faceva scattare il grilletto.\nIl ruolo della marina.\nA seguito del fallito forzamento dello stretto il 18 marzo e della riuscita delle operazioni di sbarco del 25 aprile, l'azione delle unit\u00e0 della flotta anglo-francese si svilupp\u00f2 lungo due direzioni: fornire sostegno d'artiglieria alle teste di ponte alleate garantendone il vettovagliamento e ostacolare il traffico navale ottomano attraverso il Mar di Marmara. La campagna sommergibilistica condotta nel Mar di Marmara rappresent\u00f2 uno dei pochi successi della campagna: tra aprile e dicembre 1915 un totale di nove sommergibili britannici (tra cui uno della Royal Australian Navy) e quattro francesi affondarono una nave da battaglia, un cacciatorpediniere, cinque cannoniere, undici navi trasporto truppe, quarantaquattro mercantili e 148 unit\u00e0 minori ottomane, a fronte di otto battelli perduti. L'insidia dei sommergibili paralizz\u00f2 quasi completamente il traffico navale ottomano nel bacino, di fatto ridotto a qualche rapido trasporto notturno con piccole imbarcazioni: i rifornimenti per le truppe a Gallipoli dovettero essere deviati lungo la via terrestre, lunga cinque giorni di marcia attraverso strade poco battute, con ovvi svantaggi per l'operativit\u00e0 della 5\u00aa armata; i continui \"raid\" dei battelli alleati provocarono poi un netto calo del morale delle truppe turche.\nDopo due tentativi condotti a met\u00e0 aprile, che erano costati la perdita del sommergibile francese \"Saphir\" e di quello britannico \"E15\", il primo battello che riusc\u00ec a superare gli sbarramenti di mine e penetrare nel Mar di Marmara fu l'australiano HMAS \"AE2\" la mattina del 25 aprile 1915: il sommergibile affond\u00f2 la cannoniera turca \"Peyk I Sevket\" ma non ottenne altri successi a causa di numerosi problemi con i siluri, finendo infine con l'autoaffondarsi il 30 aprile dopo essere rimasto danneggiato al termine di un serrato scontro con la torpediniera \"Sultanhisar\". Notevoli successi furono raccolti dal britannico HMS \"E11\" del tenente comandante Martin Dunbar-Nasmith, il quale ottenne la Victoria Cross per le sue azioni nel bacino: dopo aver forzato lo stretto il 18 maggio, Nasmith affond\u00f2 vari battelli nel Mar di Marmara e il 25 maggio penetr\u00f2 nel porto di Costantinopoli dove silur\u00f2 la nave da trasporto \"Stamboul\", evento che ebbe un forte impatto sul morale turco; dopo essere riuscito a rientrare alla base, l'8 agosto 1915 lo \"E11\" pass\u00f2 di nuovo lo stretto e affond\u00f2 la vecchia \"pre-dreadnought\" \"Barbaros Hayreddin\", oltre a bombardare la costa e sbarcare un sabotatore per attaccare un ponte della ferrovia di Baghdad.\nIl supporto dato dai grossi calibri delle corazzate fu importante per sostenere la difesa delle teste di ponte, una situazione tattica riconosciuta dallo stesso von Sanders che afferm\u00f2 come \u00ab [...] l'effetto dell'artiglieria delle corazzate avversarie costitu\u00ec un supporto di straordinaria potenza per le truppe da sbarco\u00bb; tuttavia almeno una volta i turchi si opposero con unit\u00e0 di superficie: la notte tra il 12 e il 13 maggio 1915, in una delle rare azioni offensive intraprese dalla flotta ottomana durante la campagna, il cacciatorpediniere \"Mu\u00e2venet-i Mill\u00eeye\" eluse la sorveglianza britannica e affond\u00f2 con due siluri la corazzata al largo di Capo Helles. All'inizio di maggio, una piccola flottiglia di sommergibili della marina tedesca venne trasferita a Costantinopoli per sostenere gli ottomani, ottenendo subito diversi successi; particolarmente proficua si rivel\u00f2 la campagna dello SM \"U 21\" del \"Kapit\u00e4nleutnant\" Otto Hersing, poi insignito della Pour le M\u00e9rite (massima onorificenza dell'Impero tedesco) per le sue azioni a Gallipoli: il 25 maggio col\u00f2 a picco la corazzata al largo della testa di ponte ANZAC e il 27 maggio affond\u00f2 la corazzata davanti Capo Helles. La minaccia dei sommergibili tedeschi spinse ben presto l'Ammiragliato a richiamare tutte le corazzate dai Dardanelli, affidando il supporto di fuoco dei reparti a terra a incrociatori e cacciatorpediniere; la partenza delle corazzate si riflesse negativamente sul morale delle truppe ma l'appoggio d'artiglieria non ne risent\u00ec: spesso il sostegno alle truppe a terra veniva dato con le batterie secondarie di medio calibro, perci\u00f2 il compito pot\u00e9 essere efficacemente ricoperto dagli incrociatori obsoleti, dotati di carene antisiluro e cannoni da 152\u00a0mm, o dai cacciatorpediniere, che si ancoravano a ridosso della spiaggia, impiegando tutte le loro armi e i proiettori in caso di scontri notturni.\nLa ricognizione aerea venne estensivamente utilizzata e si avvalse sia di idrovolanti operanti dalla , sia di palloni frenati che si alzavano da due navi dedicate, la HMS \"Manica\" (giunta per prima) e la HMS \"Hector\"; l'osservazione dai palloni fu difficile anche per la distanza dagli obiettivi, ma comunque efficace, e preoccup\u00f2 i turchi al punto che cercarono ripetutamente di abbatterli con l'artiglieria o gli aeroplani.\nNel corso della campagna si svilupparono interessanti innovazioni tecniche: le scialuppe trainate da rimorchiatori e poi spinte a remi dei primi sbarchi vennero sostituite da chiatte blindate con rampe abbattibili dette \"Beetle\", spinte praticamente fino a riva in sicurezza, antesignane dei moderni Landing Craft Assault in uso tuttora; per rivelare i sommergibili vennero adottate reti segnalatrici che si muovevano quando il battello le urtava; il trasporto e la distribuzione delle truppe vennero rivoluzionati dal \"Mauretania\" e dall\"Aquitania\", transatlantici della Cunard Line capaci di raggiungere oltre 25 nodi di velocit\u00e0 (prestazione che scongiurava il pericolo dei sommergibili e richiedeva una scorta minima) e di portare soldati per ogni viaggio sull'isola di Mudros, dove in luoghi appositamente schermati potevano trasbordare su battelli pi\u00f9 piccoli: un viaggio dalla Gran Bretagna durava una settimana, contro le due delle altre navi trasporto truppe. Molti degli sbarchi della parte finale della campagna si svolsero con perdite assai contenute, anche perch\u00e9 i cacciatorpediniere operavano quasi a ridosso dalla costa (un soldato disse che \"un cacciatorpediniere [era] ancorato quasi ai nostri piedi\"). Nell'evacuazione dei feriti la marina si dimostr\u00f2 pure assai efficiente: nel periodo dal 6 al 21 agosto vennero posti in salvo su navi ospedale o trasporti attrezzati feriti, trasportati verso Alessandria e Malta.\nConseguenze.\nPolitiche.\nL'insuccesso delle operazioni terrestri a Gallipoli ebbe significative ripercussioni politiche a Londra gi\u00e0 durante lo svolgimento della battaglia. In marzo Fisher rassegn\u00f2 le dimissioni in seguito a un aspro conflitto con Churchill riguardo alla campagna, e nella crisi che segu\u00ec i conservatori, una volta avuta conferma che Churchill sarebbe rimasto, costrinsero il primo ministro Herbert Asquith a porre fine al suo governo liberale e a creare una coalizione di governo insieme con il Partito Conservatore.\nIl governo Asquith dovette rendere conto all'opinione pubblica riguardo alle deludenti campagne di Gallipoli e di Kut in Mesopotamia, istituendo due commissioni d'inchiesta per indagare su tali episodi; la \"Commissione dei Dardanelli\" nacque per fare luce sulle cause dell'insuccesso dell'operazione, da cui ne deriv\u00f2 un primo resoconto del 1917 e un secondo due anni dopo. In seguito al fallimento della spedizione, Sir Ian Hamilton, comandante della Mediterranean Expeditionary Force, venne richiamato a Londra nell'ottobre 1915: si scopr\u00ec che era stato troppo fiducioso sin dall'inizio e che aveva procurato numerose difficolt\u00e0 aggiuntive a Stopford durante lo sbarco sulla spiaggia di Suvla dell'8 agosto; alla fine, comunque, emerse un'immagine di Hamilton migliore di quanto fosse veramente. Forse egli stesso tent\u00f2 in modo poco onesto di procurarsi testimonianze favorevoli e da allora non gli venne pi\u00f9 assegnato alcun incarico militare.\nWinston Churchill decadde dalla carica di primo lord dell'Ammiragliato come condizione necessaria imposta dai Conservatori per entrare nella coalizione di governo, ma rimase nel consiglio con la sinecura di Cancelliere del Ducato di Lancaster prima di dimettersi alla fine del 1915 e partire alla volta del fronte occidentale, dove prese il comando di un battaglione di fanteria dei Royal Scots Fusiliers nei primi mesi del 1916. Asquith venne in parte incolpato per la sconfitta a Gallipoli e per gli altri risultati disastrosi e nel dicembre 1916, quando David Lloyd George propose un comitato di guerra sotto la propria influenza, i conservatori nella coalizione lo invitarono alle dimissioni e fu sostituito nella carica di primo ministro dallo stesso Lloyd George. Questi cre\u00f2 un nuovo governo nel quale Churchill, nuovamente attivo nella Camera dei comuni dal giugno 1916, ottenne l'incarico di ministro per i rifornimenti militari, malgrado l'opposizione del partito conservatore: rivestendo tale carica, Churchill sar\u00e0 in seguito responsabile dell'attuazione di numerose innovazioni, tra cui lo sviluppo dei carri armati.\nMilitari.\nGli storici sono divisi nel valutare i risultati della campagna. Broadbent la descrive come \"a close-fought affair\" (un combattimento corpo a corpo) che alla fine si rivel\u00f2 una sconfitta per gli Alleati, mentre Carlyon la considera complessivamente uno stallo. Lo storico Peter Hart non concorda, argomentando che le forze ottomane \u00ab [...] impedirono agli Alleati di puntare ai veri obiettivi con relativa facilit\u00e0\u00bb, mentre Haythornthwaite la bolla come un \"disastro per gli Alleati\". La campagna provoc\u00f2 \"enormi danni alle risorse naturali ottomane\" in un momento della guerra in cui era pi\u00f9 facile per gli Alleati che non per gli ottomani ripianare le perdite, ma alla fine fallirono nel tentativo di assicurarsi lo stretto dei Dardanelli. Anche se riusc\u00ec a dirottare sul posto le forze ottomane da altre zone coinvolte nelle operazioni in Medio Oriente, l'operazione fece impiegare agli Alleati risorse di cui avrebbero potuto approfittare sul fronte occidentale e cost\u00f2 loro perdite non indifferenti.\nLa campagna alleata fu caratterizzata da obiettivi indefiniti, piani sterili, artiglieria insufficiente, inesperienza delle truppe, servizio di spionaggio inefficace e mappe assai imprecise, oltre che da logistica ed equipaggiamento inadeguati e carenze tattiche in generale. Inoltre fu sottovalutata la geografia del territorio, un errore amplificato dalle cartine approssimative e dalla mediocre \"intelligence\", che non consent\u00ec agli Alleati di sfruttare il terreno a loro vantaggio; al contrario, i comandanti ottomani furono abili nel trarre beneficio dalle ampie porzioni di terreno intorno alle spiagge, alle quali sarebbero potuti accedere gli avversari, posizionando ottime difese che resero agli Alleati pi\u00f9 difficile penetrare nell'entroterra e li confinarono nelle vicine spiagge. La necessit\u00e0 della campagna rimane il principale oggetto del dibattito e le recriminazioni che seguirono furono significative, facendo luce sulla profonda spaccatura creatasi tra gli strateghi, divisi tra chi riteneva che le forze alleate si sarebbero dovute concentrare sul fronte occidentale e chi invece proponeva di dare importanza alle operazioni condotte sul fronte orientale, colpendo i tedeschi in un punto vulnerabile, cio\u00e8 i loro alleati ottomani.\nLe operazioni franco-britanniche con i sommergibili furono il solo vero successo della campagna di Gallipoli, col quale forzarono gli ottomani ad abbandonare il mare come via di trasporto; durante la campagna un sommergibile (talvolta anche due) fu sempre in ricognizione in questo specchio d'acqua, e nell'ottobre 1915 c'erano quattro unit\u00e0 nella zona: lo \"E2\", ultimo nella regione, abbandon\u00f2 il Mar di Marmara il 2 gennaio 1916. Nel frattempo, quattro battelli di classe E e cinque di classe B rimasero nel Mediterraneo per seguire l'evacuazione da Capo Helles. La marina ottomana utilizz\u00f2 tutte le proprie risorse nel tentativo di far cessare le operazioni, senza esiti apprezzabili a parte qualche successo sporadico, mentre le sue navi per il trasporto merci erano messe in seria difficolt\u00e0 nelle stesse acque interne; lo storico ufficiale della marina tedesca, l'ammiraglio Eberhard von Mantey, in seguito concluse che se le rotte di comunicazione fossero state meno duramente colpite la 5\u00aa armata ottomana probabilmente avrebbe fronteggiato meglio la situazione. Cos\u00ec come vennero condotte, queste operazioni furono fonte di notevole preoccupazione, minacciando senza sosta le navi, causando gravi perdite, rendendo difficili i tentativi ottomani di mandare rinforzi e bombardando le truppe e le ferrovie.\nGallipoli segn\u00f2 il termine della carriera di Hamilton e di Stopford, mentre Hunter-Weston venne assegnato al comando della 7\u00aa armata sulla Somme. La competenza dei comandanti di brigata australiani, John Monash (4\u00aa brigata di fanteria) e Harry Chauvel (1\u00aa brigata di cavalleria, divisione ANZAC), frutt\u00f2 loro la promozione al comando di divisioni e corpi d'armata. L'influenza di Kitchener cominci\u00f2 a declinare dopo la coalizione di governo formata nel maggio 1915, a causa per lo pi\u00f9 del crescente senso di sconfitta maturato ai Dardanelli, e termin\u00f2 quando a Kitchener fu impedito di soccorrere i francesi a Salonicco nei primi di dicembre 1915. La campagna diede maggiore confidenza all'Impero Ottomano nelle proprie possibilit\u00e0 di sconfiggere gli Alleati: in Mesopotamia contrast\u00f2 la spedizione britannica a Kut Al Amara, costringendola alla resa nell'aprile 1916, e fu poi programmato un attacco contro il canale di Suez e l'Egitto dalla Palestina meridionale, anche se la sconfitta nella battaglia di Romani e la mancanza di materiali per completare la linea ferroviaria militare, necessaria per tali operazioni, segn\u00f2 la fine di questo ambizioso progetto. L'ottimismo che deriv\u00f2 ai turchi dalla vittoria a Gallipoli venne sostituito da un generale senso di angoscia e i britannici rimasero in Medio Oriente sino al termine del conflitto mondiale.\nLa campagna dei Dardanelli ebbe un significativo impatto sullo sviluppo di ambiziosi progetti operativi e venne presa in considerazione nel preparare operazioni quali lo sbarco in Normandia del 1944 e la guerra delle Falkland del 1982; inoltre le esperienze del 1915 influirono sulle audaci operazioni compiute durante la guerra del Pacifico e continuarono a condizionare le attivit\u00e0 anfibie dell'esercito statunitense. In base al giudizio di autori come Theodore Gatchel, durante il periodo interbellico la campagna \u00abdivenne un punto focale per lo studio della guerra anfibia\u00bb in Gran Bretagna e negli Stati Uniti poich\u00e9, come Glenn Wahlert sottolinea, coinvolse \u00abtutte e quattro le tipologie di operazioni anfibie: il raid, la dimostrazione, l'assalto e la ritirata\u00bb. I pi\u00f9 assidui analisti furono quelli dello United States Marine Corps, che metodicamente ne isolarono gli errori e ne ripresero i punti di forza per la pianificazione delle operazioni future: ancora oggi la campagna \u00e8 oggetto di studio e conferenze nello Stato maggiore dei Marines.\nRussell Weigley ha scritto che un'analisi della campagna prima del secondo conflitto mondiale port\u00f2 alla \"convinzione che tra le maggiori forze armate del pianeta\" gli assalti anfibi non avrebbero potuto avere successo contro le moderne difese e che verosimilmente questa idea sopravvisse sino allo sbarco in Normandia del giugno 1944, nonostante il successo di operazioni anfibie precedenti in Sicilia e a Salerno in Italia, e a Tarawa e nelle Isole Marshall nel Pacifico. Peter Hart sostiene la supposizione di Weighley scrivendo che, sebbene questa impressione negativa prevalesse tra i pianificatori alleati negli anni del periodo interbellico, da dopo il 1940 la possibilit\u00e0 di nuove operazioni anfibie venne maggiormente considerata.\nLa memoria di Gallipoli ebbe un peso per gli australiani durante le fasi di preparazione della campagna della Penisola di Huon sul finire del 1943. Nel settembre di quell'anno le forze australiane diedero inizio alla prima operazione anfibia dai tempi di Gallipoli, quando sbarcarono a Finschhafen in Nuova Guinea: l'approdo venne intralciato da errori di navigazione e le truppe sbarcarono sulla spiaggia sbagliata, ma, memori della precedente disfatta britannica, i soldati si riorganizzarono rapidamente e avanzarono.\nPerdite.\nLe stime sulle perdite riportate dalle due parti durante la campagna variano molto da fonte a fonte, ma si ritiene che prima della fine delle operazioni pi\u00f9 di uomini rimasero uccisi: da a turchi, tra britannici e francesi. Lo scrittore australiano Les Carlyon stim\u00f2 morti o dispersi britannici, tra cui australiani; circa un quarto del totale del contingente neozelandese sbarcato sulla penisola rimase ucciso, per un totale di morti, mentre le forze indiane riportarono caduti. In generale vi fu circa mezzo milione di perdite totali durante la campagna, con la storia ufficiale britannica che indica le perdite, compresi gli ammalati, in britannici, francesi e turchi; la verosomiglianza di quest'ultimo dato \u00e8 molto disputata e spesso sono indicati totali pi\u00f9 alti, con alcune fonti che stimano le perdite in ufficiali e sottufficiali e soldati, di cui morti. Molti soldati dei due schieramenti si ammalarono a causa delle pessime condizioni igieniche, in particolare di febbre tifoide, dissenteria e diarrea: si stima che almeno britannici e turchi contrassero malattie durante la campagna.\nNel novembre 1918, a ostilit\u00e0 ormai concluse, 900 soldati australiani e neozelandesi della Anzac Mounted Division furono inviati a Gallipoli per verificare il rispetto dell'armistizio da parte delle forze ottomane: accampati a Camburnu vicino Kilid Bahr, gli uomini trascorsero tre mesi in pieno inverno a pattugliare la penisola, ispezionare le postazioni turche e identificare le tombe dei caduti; quando infine queste truppe furono richiamate in Egitto il 19 gennaio 1919, altri 11 soldati erano morti e 110 ricoverati in ospedale per malattie varie. La scrittrice Lindsay Baly afferm\u00f2 che \"fu un tragico errore inviare uomini logori laggi\u00f9 in una simile stagione\".\nLa Commonwealth War Graves Commission (CWGC), l'ente intergovernativo responsabile delle strutture cimiteriali permanenti delle forze dei paesi del Commonwealth, gestisce trentuno cimiteri di guerra nella penisola di Gallipoli: sei a Helles (pi\u00f9 una tomba singola, quella del tenente colonnello Charles Doughty-Wylie dei Royal Welch Fusiliers), quattro a Suvla e ventuno nella testa di ponte ANZAC; per i caduti ignoti o seppelliti in mare esistono cinque memoriali dedicati, mentre altri due cimiteri di guerra del CWGC si trovano nell'isola di Lemno, principalmente dedicati ai soldati morti negli ospedali che qui erano situati. L'unico cimitero dedicato ai caduti francesi si trova vicino Sedd el Bahr. I cimiteri variano molto in grandezza, dalle tombe del cimitero di Greenhill a Suvla alle 100 del Walker's Ridge di Anzac: generalmente i caduti venivano seppelliti nella zona dove erano stati uccisi invece di essere riuniti in fosse comuni. Alle unit\u00e0 cimiteriali britanniche fu vietato l'accesso alla penisola fino alla conclusione della guerra, con la conseguenza che molti dei contrassegni originari andarono perduti lasciando un'alta percentuale di tombe non identificate. Gli ottomani fecero pochi sforzi durante la campagna per predisporre cimiteri di guerra duraturi e i caduti venivano di solito ammassati in fosse comuni; vi sono vari monumenti e memoriali (il pi\u00f9 importante dei quali \u00e8 il \"Memoriale dei Martiri\" di \u00c7anakkale) ma un'unica tomba di guerra identificata, quella di un sergente rimasto ucciso a Sari Bari.\nIl ricordo.\nOgni 25 aprile, anniversario dello sbarco all'Anzac Cove, in Australia e Nuova Zelanda viene celebrato l'ANZAC Day, la giornata in cui vengono ricordati i soldati di queste due nazioni caduti in tutte le guerre; forte \u00e8 inoltre la carica simbolica associata, che rappresenta il grande contributo dei soldati australiani e neozelandesi e la crescita del loro patriottismo. Per questo motivo il significato della campagna \u00e8 profondamente sentito in questi due paesi: nella storiografia popolare viene descritta come \"battesimo del fuoco\" e collegata al loro emergere come libere nazioni, affrancate dal dominio coloniale britannico; per alcuni la campagna denota anche la nascita di un'autentica identit\u00e0 nazionale australiana dopo la guerra, strettamente vincolata alla concettualizzazione popolare delle qualit\u00e0 dei soldati che la combatterono, riassunta nel concetto di \"spirito dell'Anzac\".\nL'enfasi che ancora dopo molti anni ha caratterizzato il ricordo della battaglia spinse nel 1981 il regista australiano Peter Weir a raccontare la battaglia dal punto di vista dell'ANZAC nel film \"Gli anni spezzati\".\nLa prima celebrazione non ufficiale dell'ANZAC Day risale al 1916 e fu tenuta nelle chiese di Melbourne, Brisbane e Londra, prima di essere ufficialmente riconosciuta come festivit\u00e0 pubblica in tutti gli stati della federazione australiana nel 1923; la giornata divenne festa nazionale anche in Nuova Zelanda negli anni Venti del XX secolo. Le marce organizzate di veterani iniziarono nel 1925 e nello stesso anno una commemorazione venne tenuta sulla spiaggia di Gallipoli; due anni dopo il primo servizio ufficiale all'alba (il momento dello sbarco) venne tenuto nel Cenotafio di Sydney. Durante gli anni Ottanta divenne popolare per i turisti australiano-neozelandesi visitare Gallipoli e presenziare alle cerimonie all'alba: da allora in migliaia hanno vissuto quest'esperienza. Oltre persone hanno seguito il 75\u00ba anniversario insieme ai capi di Stato e di governo di Turchia, Nuova Zelanda, Regno Unito e Australia. Cerimonie al levar del sole vengono officiate anche in Australia; in Nuova Zelanda sono divenute la pi\u00f9 seguita forma di celebrazione di questo giorno. L'ANZAC Day rimane la pi\u00f9 significativa commemorazione in memoria dei caduti militari e dei veterani in Australia e Nuova Zelanda, ancor pi\u00f9 sentito del Remembrance Day (giorno dell'armistizio della seconda guerra mondiale).\nIn Turchia la battaglia viene vista come un evento cardinale nella storia nazionale, bench\u00e9 venga principalmente ricordata per i combattimenti che ebbero luogo attorno al porto di \u00c7anakkale, dove la Royal Navy venne respinta nel marzo 1915. Per i turchi il 18 marzo ha un significato simile a quello che 25 aprile riveste per australiani e neozelandesi: sebbene non sia una festivit\u00e0 pubblica, viene commemorato con speciali cerimonie. La carica emotiva principale della campagna per il popolo turco si sintetizza nel ruolo giocato da Mustafa Kemal durante l'emergenza, che egli seppe ben sfruttare per raggiungere la presidenza della repubblica turca nata nel 1923 dalla rovina dell'Impero Ottomano.\nPonti.\nEsistono due ponti che commemorano i due schieramenti impegnati nella campagna: l'ANZAC Bridge di Sydney e il Ponte dei Dardanelli a Gallipoli. Il primo ponte dal Remembrance Day 1998 ricorda il corpo di spedizione australiano e neozelandese che prese parte al conflitto: per questo motivo alla sommit\u00e0 dei due piloni sventolano le bandiere australiana e neozelandese. Inoltre, all'ingresso del ponte sono state collocate il 25 aprile (ANZAC Day) 2000 e 2008 due statue a memoria dei soldati ANZAC australiani e neozelandesi. Sotto di esse, \u00e8 conservata della sabbia proveniente dalle spiagge di Gallipoli. \nIl secondo ponte ricorda invece la vittoriosa resistenza delle truppe ottomane guidate da Mustafa Kemal Atat\u00fcrk. I suoi lavori di costruzione sono infatti iniziati il 18 marzo 2017, data in cui in Turchia si ricorda la campagna. La conclusione dei lavori \u00e8 prevista sempre per il 18 marzo 2022. Anche l'altezza dei piloni ricorda questa data, essendo altri 318 metri; la distanza tra i due, pari a 2023 metri, omaggia invece il primo secolo della Turchia moderna, la cui identit\u00e0 nazionale ha iniziato a formarsi anche a seguito di questa battaglia. Infine il colore del ponte, rosso e bianco, vuole omaggiare la bandiera turca.\nNella cultura di massa.\nL'impatto che la battaglia gener\u00f2 nella cultura popolare fece nascere il termine \"\u00c7anakkale ge\u00e7ilmez\" (\"\u00c7anakkale \u00e8 insuperabile\") che divenne espressione comune per esprimere l'orgoglio nazionale nel bloccare il massiccio assalto, mentre la canzone \"\u00c7anakkale i\u00e7inde\" (\"Una ballata per \u00c7anakkale\") fu scritta per commemorare la giovent\u00f9 turca che cadde durante la battaglia.\nAllo stesso tempo anche il cantautore folk scozzese, australiano di adozione, Eric Bogle scrisse una canzone ispirata alla celebre \"Waltzing Matilda\" e intitolata \"The band plays Waltzing Matilda\", che narra la storia dello sbarco e dei reduci sottolineando la futilit\u00e0 della guerra; cantata anche dai The Pogues, \u00e8 inserita nell'album \"Rum, Sodomy, and the Lash\". La battaglia di Gallipoli viene ricordata anche all'interno del brano \"Cliffs of Gallipoli\", compreso all'interno dell'album The Art of War pubblicato dal gruppo svedese dei Sabaton nel 2008.\nSono stati realizzati anche alcuni film che trattano della battaglia di Gallipoli: oltre al gi\u00e0 citato \"Gli anni spezzati\", nel 2012 il turco \"\u00c7anakkale 1915\" diretto da Ye\u015fim Sezgin, nel 2013 \"\u00c7anakkale: Yolun Sonu\" di Serdar Akar e Kemal Uzun, nel 2014 \"The Water Diviner\", diretto da Russell Crowe."}
{"id": "1128190", "revid": "123656460", "url": "https://it.wikipedia.org/wiki?curid=1128190", "title": "VOX", "text": ""}
{"id": "1128207", "revid": "84184", "url": "https://it.wikipedia.org/wiki?curid=1128207", "title": "Virtual enterprise", "text": "L\u2019impresa virtuale (meglio conosciuta con il nome inglese di virtual enterprise) pu\u00f2 essere definita come una alleanza temporanea di imprese, giuridicamente indipendenti fra loro, che collaborano (condividendo, ai fini di un progetto specifico, competenze e conoscenze) allo scopo di meglio rispondere alle opportunit\u00e0 di guadagno offerte dal mercato. \nDefinizione.\nLa definizione di virtual enterprise \u00e8 stata oggetto di un lungo dibattito dottrinale. \nLe definizioni pi\u00f9 interessanti di virtual enterprise, originariamente in inglese, sono:\nPrincipali caratteristiche.\nLe principali caratteristiche comuni delle virtual enterprise sono:\nProgetti.\nI seguenti progetti dell'Unione europea sono incentrati sulla virtual enterprise:\nOrigini.\nNegli ultimi due decenni, si \u00e8 visto un grande cambiamento da un'economia industriale ad un'economia dell'informazione. Questo ha provocato l'aumento di competizione tra le imprese, ed \u00e8 necessaria una nuova tecnologia per aiutare la capitalizzazione delle informazioni. Le virtual enterprise (VE) sono un nuovo e diffuso trend del business cooperativo, o B2B. Le VE permettono alle imprese di specializzarsi ed essere flessibili nei loro ambienti. In passato, questo modello di business veniva applicato nell'outsourcing e nelle supply chains, come consorzi temporanei. Perch\u00e9 la formazione di imprese virtuali \u00e8 un processo complicato, \u00e8 stato sviluppata una nuova forma di supporto tecnologico. Il pi\u00f9 ambizioso dei regimi di sostegno intende effettivamente automatizzare parte del processo di creazione, cos\u00ec come il funzionamento di queste imprese (Cardoso &amp; Oliveira, 2005)."}
{"id": "1128213", "revid": "6066", "url": "https://it.wikipedia.org/wiki?curid=1128213", "title": "Ouroboros", "text": ""}
{"id": "1128234", "revid": "71814", "url": "https://it.wikipedia.org/wiki?curid=1128234", "title": "Lex superior derogat legi inferiori", "text": ""}
{"id": "1128235", "revid": "1543377", "url": "https://it.wikipedia.org/wiki?curid=1128235", "title": "Buzz!", "text": "Buzz! \u00e8 una serie di videogiochi di quiz pensata da Sleepydog Ltd., sviluppata da Relentless Software e pubblicata da Sony Computer Entertainment Europe per le console PlayStation 2, PlayStation 3 e PlayStation Portable. La serie simula lo svolgimento di quiz televisivi il cui presentatore \u00e8 il bizzarro Buzz (che d\u00e0 il nome alla serie). In ogni gioco della serie, come nei quiz televisivi reali, vince il concorrente che ottiene il maggior numero di punti.\nOgni giocatore (fino ad un massimo di 8) pu\u00f2 rispondere prenotandosi oppure premendo il colore corrispondente sull'apposito controller (detto buzzer).\nI Buzzer Buzz!\nI Buzzer Buzz! sono un set di quattro pulsantiere formate principalmente da 5 tasti: 4 tasti colorati e 1 tasto rosso chiamato \"Buzz!\", dove in certi round del gioco, ci si prenota per rispondere.\nNei giochi per PlayStation 2, i Buzzer sono collegati alla console tramite un cavo USB, mentre nei giochi per PlayStation 3, attraverso i bundle, vengono distribuiti dei Buzzer wireless collegati alla console con una penna USB ricevitore e i Buzzer della PlayStation 2 sono compatibili anche sul sistema successivo.\nLa serie.\nLa serie \u00e8 stata lanciata nell'ottobre del 2005 con \"Buzz! The Music Quiz\".\nI giochi della serie sono:\nAccoglienza.\nLa rivista \"Play Generation\" mise al primo posto la serie come miglior rappresentante del genere party del 2008, citando in particolare \"Buzz! Quiz TV\" e \"Buzz! Gran Quiz\".\n\"Buzz! Ingegna mente\" ricevette un punteggio di 77/100, venendo apprezzato per essere un gioco che faceva allenare la mente in singolo con la possibilit\u00e0 di affrontare una serie di minigiochi in compagnia di altri cinque amici, tuttavia la ripetitivit\u00e0 si sarebbe presto fatta sentire. Nell'aprile 2009 si rivel\u00f2 essere il quinto titolo pi\u00f9 venduto per PSP.\n\"Buzz! The Pop Quiz \" invece venne valutato con un 85/100, trovando il nuovo capitolo della celebre serie di quiz a tema, dedicato in questo caso ai maniaci della musica, come ottimo in compagnia.\n\"Buzz! The Ultimate Music Quiz\" fu classificato come migliore titolo party del 2010.\n\"Buzz! Un mondo di Quiz\" ebbe un 89/100, venendo considerato un gioco divertente e intelligente, che ovviamente avrebbe offerto il massimo se affrontato in compagnia."}
{"id": "1128245", "revid": "1318658", "url": "https://it.wikipedia.org/wiki?curid=1128245", "title": "Versetti satanici", "text": "Col nome di versetti satanici () si indicano, da parte degli studiosi della cultura islamica e una parte dei musulmani, alcuni versetti che il profeta Maometto avrebbe recitato alla Mecca in un momento in cui era ancora in discussione l'adesione o meno dei pi\u00f9 importanti esponenti dell'\u00e9lite mercantile meccana al messaggio coranico da lui reso noto.\nL'episodio \u00e8 riportato dagli autori islamici pi\u00f9 antichi: pu\u00f2 essere letto, ad esempio, nelle copie annotate - compilate dagli storici \u1e6cabar\u012b (839-923) e al-W\u0101qid\u012b (745-822) - della prima biografia di Maometto (\"S\u012brat Rasul Allah\", \"Vita dell'apostolo di Dio\") che fu scritta da Ibn Is\u1e25\u0101q (ca 704-761) circa 120-130 anni dopo la morte del Profeta.\nSecondo gli autori summenzionati, Maometto, che stentava a convertire gli abitanti della Mecca, fu tentato da Satana mentre stava recitando la s\u016bra \"al-Najm\" (considerata - parimenti a tutto il testo sacro islamico - una rivelazione divina trasmessagli per tramite dell'arcangelo Gabriele) che gli sugger\u00ec una frase (v. 21) dopo i versetti 19 e 20.\nLe sopracitate Al-L\u0101t, al-\u02bfUzz\u0101 e Man\u0101t erano una triade di divinit\u00e0 femminili preislamiche adorata dagli Arabi del Hijaz ossia dagli abitanti delle citt\u00e0 di Ta'if, Mecca, Yathrib e dintorni. La parola araba \"ghar\u0101n\u012bq\" del \"verso satanico\" \u00e8 un hapax - un vocabolo che ricorre solo in questo testo - e si riferirebbe, secondo i commentatori, alle gru della Numidia. Poich\u00e9 un titolo della triade era \u00able tre sublimi gru\u00bb, il significato sotteso era quello di un'ammissione dell'esistenza delle tre divinit\u00e0 e un'attestazione del loro ruolo come intermediari divini.\nSecondo \u1e6cabar\u012b, le parole destarono forte stupore tra gli astanti, che cos\u00ec vedevano Maometto addivenire a pi\u00f9 miti consigli nei confronti dell'avito politeismo pagano cui si riferiva la stragrande maggioranza della citt\u00e0. Sarebbe stata avviata una preghiera collettiva per sottolineare la ritrovata concordia cittadina, e la notizia avrebbe persino convinto alcuni Emigrati (\"Muh\u0101jir\u016bn\") a tornare dall'Abissinia.\nIl vantaggio politico sembra incontestabile, ma il prezzo spirituale pagato dal Profeta era per\u00f2 eccezionale, poich\u00e9 veniva ad essere smentito il pi\u00f9 volte asserito monoteismo assoluto della nuova religione, da lui propagandata tra mille difficolt\u00e0.\nLa mattina seguente, Maometto ritratt\u00f2 quanto affermato, chiarendo che le parole gli erano state sussurrate all'orecchio sinistro (e non a quello destro, come normalmente faceva l'arcangelo Gabriele) e che quindi erano di origine satanica.\nI \u201cversetti satanici\u201d furono disconosciuti da Maometto che forn\u00ec, al loro posto, l'autentica rivelazione:\nLa delusione per la mancata intesa indusse Ab\u016b l-\u1e24akam al-Makhz\u016bm\u012b, detto dai musulmani Ab\u016b Jahl, a chiedere allo zio del Profeta, Ab\u016b \u1e6c\u0101lib, di ritirare la sua protezione al nipote per forzarlo a cessare la sua attivit\u00e0 di predicazione che, dal suo punto di vista e di quello dei maggiorenti meccani pagani, era puramente sobillatrice dei valori consuetudinari (\"adab\") e, conseguentemente, da combattere.\nIl romanzo \"I versi satanici\" (1988) di Salman Rushdie parafrasa palesemente questo episodio e fu al centro di una violenta contesa fra l'autore e il regime islamico iraniano dell'\u0100yatoll\u0101h Khomeyn\u012b, con una \"fatw\u0101\" di condanna a morte per lo scrittore anglo-indiano, accusato di apostasia (\"ridda\") e una taglia successivamente posta sulla sua testa da uno zelante commerciante di Tehran."}
{"id": "1128249", "revid": "1305772", "url": "https://it.wikipedia.org/wiki?curid=1128249", "title": "It's a Beautiful Day", "text": "It's a Beautiful Day (in inglese \"\u00e8 una bella giornata\") pu\u00f2 riferirsi a:"}
{"id": "1128252", "revid": "110157", "url": "https://it.wikipedia.org/wiki?curid=1128252", "title": "Ciudad Guayana", "text": "Ciudad Guayana \u00e8 l'unica citt\u00e0 pianificata del Venezuela, e si trova alla confluenza dei due grandi fiumi Orinoco e Caron\u00ec.\nCiudad Guayana viene considerata la \"porta settentrionale\" dell'Amazzonia, che inizia immediatamente a sud dell'area metropolitana.\nStoria.\nFu creata nel 1961 unificando le due antiche cittadine di San Felix e Puerto Ordaz sul modello di Brasilia, la capitale del Brasile.\nSociet\u00e0.\nEvoluzione demografica.\nAttualmente conta 1.080.000 abitanti ed ha un'area metropolitana con 1.999.850 persone.\nEconomia.\nLa citt\u00e0 \u00e8 un'importante localit\u00e0 industriale ed \u00e8 stata creata in funzione del suo centro siderurgico (il maggiore del Venezuela), fatto dall'italiana Italsider negli anni sessanta.\nInfrastrutture e trasporti.\nFerrovie.\nCiudad Guayana \u00e8 stata pianificata anche come capolinea della costruenda ferrovia Maracaibo-Caracas-Ciudad Guayana, principale asse ferroviario del Venezuela."}
{"id": "1128256", "revid": "110157", "url": "https://it.wikipedia.org/wiki?curid=1128256", "title": "Tosca - Amore disperato", "text": "Tosca Amore Disperato \u00e8 un'opera moderna scritta da Lucio Dalla liberamente ispirata al melodramma \"Tosca\" di Giacomo Puccini e al dramma \"La Tosca\" di Victorien Sardou (da cui Luigi Illica e Giuseppe Giacosa hanno tratto il libretto per il melodramma menzionato). \"Tosca - Amore disperato\", \u00e8 dunque, soprattutto, una trasposizione dell'opera pucciniana, scritta, musicata e diretta dallo stesso cantautore, ravvivata e al tempo stesso attualizzata, da un grande dispiegamento di mezzi, sia tecnici che artistici. La prima messa in scena del musical avviene il 23 ottobre 2003 al Granteatro di Roma, dopo una seguitissima anteprima nel \"luogo del delitto\", ovvero \"Castel Sant'Angelo\", nella Notte Bianca romana del 27 settembre. Del cast iniziale avrebbero dovuto far parte anche tre big della musica e dello spettacolo italiano come Max Gazz\u00e8, Franco Califano e Sabrina Ferilli, ma le relative scritturazioni non andarono in porto.\nDopo aver debuttato al GranTeatro di Roma il 24 ottobre 2003 \u00e8 subito iniziato un breve tour che l'ha portata in alcune citt\u00e0 italiane e a Klagenfurt, in Austria.\nL'opera diretta da Lucio Dalla con le coreografie di Daniel Ezralow e le scenografie di Italo Grassi, \u00e8 stata prodotta con grande impegno produttivo di David Zard e Ferdinando Pinto. I costumi sono firmati da Giorgio Armani.\nL'opera popolare, dopo centocinquanta repliche, sia in Italia che all'estero, \u00e8 approdata anche sul piccolo schermo, trasmessa da Rai 1, direttamente dal teatro di Roma, il 3 giugno del 2010\nTrama.\nAtto primo.\nIl dramma ha inizio nella Chiesa di Sant'Andrea della Valle, dove si rifugia il bonapartista, Cesare Angelotti, ex console della Repubblica romana, appena fuggito dalla prigione di Castel Sant'Angelo.\nNella stessa chiesa si trova Mario Cavaradossi, intento a dipingere una delle cappelle della chiesa. Angelotti vede Mario che \u00e8 un suo vecchio amico ed esce dal nascondiglio; ma il loro colloquio \u00e8 interrotto dall'entrata in scena di Tosca, la bella cantante amante di Mario.\nAngelotti subito si nasconde e Tosca fa una scena di gelosia a Mario riconoscendo nella Maddalena dipinta dall'amante la marchesa Attavanti, sorella del giovane ex console. Sulla scena irrompono poi il barone Scarpia capo della polizia e il suo fedele Spoletta, da giorni sulle tracce dell'ex prigioniero Angelotti.\nPersuaso della complicit\u00e0 di Mario, in merito alle vicende dell'ex console, il barone Scarpia fa arrestare Mario (anche per il fatto che gli \u00e8 rivale nell'amore per la bella cantante).\nAtto secondo.\nIl secondo atto \u00e8 ambientato nelle stanze di palazzo Farnese, dove si trova Scarpia, ad un tratto giungono i poliziotti che gli portano dinanzi Cavaradossi. Nel frattempo Angelotti \u00e8 fuggito e Scarpia, per sapere dove si fosse rifugiato l'ex console fa torturare Mario.\nTosca, sopraggiunta sente i gemiti di dolore e inorridita rivela a Scarpia il rifugio del console. Mario quando apprende il tradimento di Tosca, ne respinge sdegnato l'abbraccio. Egli verr\u00e0 immediatamente condannato a morte per alto tradimento, ma riesce a gridare in faccia a Scarpia tutto il suo sdegno.\nTosca promette allora di darsi a Scarpia, in cambio della vita dell'amante. Il capo della polizia allora finge di dare ordini affinch\u00e9 la fucilazione di Mario sia solo simulata con fucili caricati a salve. Tosca, sconvolta dall'odio per Scarpia, nell'atto di abbracciarlo, lo uccide con un coltello. \n\u00c8 l'alba. Sui bastioni di Castel Sant'Angelo Tosca avvisa Mario che la fucilazione in realt\u00e0 non avr\u00e0 luogo. Invece l'esecuzione di Caravadossi si compir\u00e0 realmente e Tosca si trover\u00e0 nel finale del dramma di fronte al cadavere di Mario abbracciandolo disperata. Sopraggiungono gli sgherri che scoperto il corpo di Scarpia si dirigono verso la giovane per arrestarla. Ma l'arresto non avr\u00e0 luogo in quanto Tosca con un grido disperato si lancia dagli spalti di Castel Sant'Angelo, mettendo fine alla sua fragile vita."}
{"id": "1128259", "revid": "599013", "url": "https://it.wikipedia.org/wiki?curid=1128259", "title": "United Soccer Leagues W-League", "text": "La United Soccer Leagues W-League, pi\u00f9 semplicemente W-League, era un campionato di calcio femminile professionistico del Nord America. Era organizzato dalla United Soccer Leagues, ed era uno dei pi\u00f9 importanti campionati femminili del mondo.\nStoria.\nLa W-League fu inaugurata nel 1995. Nata come \"United States Interregional Women's League\", cambi\u00f2 presto nome in W-League. Sebbene all'inizio molti dei club che la costituivano fossero poco pi\u00f9 che dilettanti, la neocostituita Lega diede uno sbocco professionistico a parecchie calciatrici di livello in tutto il Paese. Esse costituirono poi il traino per la promozione del gioco, che ha portato negli anni la W-League a salire di livello tecnico.\nNelle prime tre edizioni, fino al 1997, la W-League aveva una divisione unica: nel 1998 si diede vita a un campionato di prima divisione (W-1) e uno di seconda (W-2). Tale suddivisione rimase fino al 2001. Col tempo la lega \u00e8 stata scavalcata da altri campionati come la WUSA (Women\u2019s United Soccer Association) o la National Women's Soccer League. La W-League \u00e8 stata per\u00f2 una delle leghe pi\u00f9 longeve con le sue 21 edizioni consecutive, fino alla chiusura del 2015.\nIl campionato ha avuto nel corso degli anni un numero molto variabile di partecipanti, raggiungendo il picco di 41 iscritte nella stagione 2008. In totale 127 club hanno disputato almeno un'edizione."}
{"id": "1128260", "revid": "28592", "url": "https://it.wikipedia.org/wiki?curid=1128260", "title": "Aleksandr Aleksandrovich Mikulin", "text": ""}
{"id": "1128261", "revid": "237256", "url": "https://it.wikipedia.org/wiki?curid=1128261", "title": "Sergej Vladimirovich Ilyushin", "text": ""}
{"id": "1128262", "revid": "212348", "url": "https://it.wikipedia.org/wiki?curid=1128262", "title": "Battito cardiaco", "text": ""}
{"id": "1128265", "revid": "1114711", "url": "https://it.wikipedia.org/wiki?curid=1128265", "title": "Olaf K\u00f6lzig", "text": "Ha giocato per gran parte della sua carriera di professionista nei Washington Capitals, da cui si \u00e8 svincolato nel 2008. In Nord America spesso il suo cognome viene erroneamente scritto come Kolzig.\nI suoi soprannomi sono \"Olie the Golie\" (in particolare negli Stati Uniti) e \"Godzilla\" (in Germania).\nBiografia.\nNato in Sudafrica da genitori tedeschi, K\u00f6lzig si trasfer\u00ec nel 1973 in Canada. Non rinunci\u00f2 mai alla cittadinanza tedesca.\nDopo alcuni anni nella lega giovanile Western Hockey League (si mise in luce per esser stato il primo portiere a mettere a segno una rete nella storia della WHL, il 29 novembre 1989), K\u00f6lzig fu selezionato al Draft NHL dai Washington Capitals nel 1989 come prima scelta (19a assoluta).\nDopo le prime due presenze venne girato ai \"farm team\" AHL e ECHL per alcuni anni, facendo solo qualche apparizione anche in prima squadra. Le prime soddisfazioni personali furono, nel 1994, la vittoria della Calder Cup (il trofeo consegnato ai vincitori dei play-off AHL) e la nomina ad MVP del torneo.\nGi\u00e0 \"back-up\" da due stagioni (di Jim Carey prima, di Bill Ranford poi), dal 1997 divent\u00f2 titolare fra i pali di Washington: Ranford si infortun\u00f2 dopo pochi incontri e K\u00f6lzig pot\u00e9 mettersi in luce; in quella stessa stagione raggiunse la finale di Stanley Cup, persa tuttavia contro i Detroit Red Wings.\nCon la maglia della nazionale tedesca ha esordito alla World Cup of Hockey del 1996, venendo poi confermato per i mondiali del 1997; fu nuovamente convocato per i XVIII Giochi olimpici invernali di Nagano (1998).\nNel 2000 gli \u00e8 stato assegnato il Vezina Trophy come miglior portiere della stagione, grazie anche alle 41 vittorie in 73 partite, condite da 5 shutout.\nLa sua unica stagione lontana da Washington fu quella del \"Lockout\": nel 2004-05 gioc\u00f2 nella Deutsche Eishockey-Liga con gli Eisb\u00e4ren Berlin. Ritorn\u00f2 in nazionale per i mondiali del 2004, e soltanto un infortunio rimediato proprio poco prima dei play-off gli imped\u00ec di giocare quelli del 2005.\nAi XX Giochi olimpici invernali di Torino 2006 si mise in luce per aver bloccato un rigore di Milan Hejduk nella partita contro la .\nNel 2007 ha avuto il suo primo grave infortunio in carriera (rottura del legamento collaterale del ginocchio): fino ad allora aveva saltato un totale di 18 incontri, e mai pi\u00f9 di 4 in fila.\nDopo che, nel febbraio 2008, i Capitals acquistarono Cristobal Huet, K\u00f6lzig perse il posto da titolare, ed al termine della stagione non rinnov\u00f2 il contratto. Fu messo sotto contratto dai Tampa Bay Lightening, come riserva di Mike Smith.\nIl 28 gennaio 2009 si infortun\u00f2 nuovamente in maniera grave, con la rottura di un tendine del braccio sinistro, che lo costrinse a chiudere anzitempo la stagione. Il 4 marzo 2009 fu scambiato da Tampa (assieme a Jamie Heward, Andy Rogers e la 4a scelta del successivo draft) per Richard Petiot, approdando cos\u00ec ai Toronto Maple Leafs, con cui per\u00f2 non scese mai in campo; a fine stagione rimase senza contratto, ed il 23 settembre dello stesso anno annunci\u00f2 il ritiro.\nMolto impegnato nel sociale, con Byron Dafoe e Scott Mellanby ha dato vita alla fondazione \"Athletes Against Autism\" che svolge attivit\u00e0 in favore dei ragazzi autistici.\nNote.\nLe informazioni nel campo \"Carriera\" sono da \"Drop your gloves.com\""}
{"id": "1128267", "revid": "287204", "url": "https://it.wikipedia.org/wiki?curid=1128267", "title": "Olaf Kolzig", "text": ""}
{"id": "1128268", "revid": "339392", "url": "https://it.wikipedia.org/wiki?curid=1128268", "title": "Soviet supremo", "text": ""}
{"id": "1128270", "revid": "24989", "url": "https://it.wikipedia.org/wiki?curid=1128270", "title": "Autostrada A5 (Slovenia)", "text": "L'autostrada slovena A5 (\"Avtocesta A5\" - \"Pomurska avtocesta\") collega l'autostrada A1 con l'Ungheria tramite il confine di Pince. Allacciandosi presso Dragu\u010dova, attraversa la provincia slovena del Prekmurje, toccando le principali citt\u00e0 dell'area fino al confine di stato. I lavori sono stati terminati nell'Ottobre 2008.\nIl 19 agosto 2008 sono stati inaugurati 34\u00a0km di autostrada tra Beltinci e Pince (e quindi con l'autostrada ungherese M70 presso Tornyiszentmikl\u00f3s, a breve distanza da Letenye) , assieme al raccordo tra la citt\u00e0 di Lendava e il valico confinario di Dolga Vas/R\u00e9dics.\nL'ultimo tratto tra Lenart e Vu\u010dja vas \u00e8 accessibile al traffico dalla fine di ottobre 2008.\nDal 1\u00ba luglio 2008 \u00e8 obbligatorio, su tutte le autostrade e superstrade, l'uso di un bollino per il pagamento del pedaggio, dal costo variabile a seconda del periodo di validit\u00e0 e del mezzo di trasporto. Dal 1\u00ba febbraio 2022 \u00e8 entrata in vigore la vignetta elettronica (e-vignetta).\nL'arteria fa parte della strada europea 653."}
{"id": "1128274", "revid": "339392", "url": "https://it.wikipedia.org/wiki?curid=1128274", "title": "Rivoluzione di Febbraio", "text": ""}
{"id": "1128278", "revid": "1573940", "url": "https://it.wikipedia.org/wiki?curid=1128278", "title": "Valle del Limentra", "text": "Col nome Valle del Limentra, Val di Limentra o Vallimentra vengono indicate due distinte vallate dell'Appennino tosco-emiliano poste a cavallo tra le province di Pistoia, Prato e la Citt\u00e0 metropolitana di Bologna formate entrambe dai torrenti Limentra.\nUna \u00e8 formata dal Limentra Orientale o Limentra inferiore o Limentra di Treppio e dal Limentrella o Limentrino, l'altra \u00e8 Limentra di Sambuca od Occidentale o Limentra superiore. Questi nascono sull'Appennino pistoiese dal monte La Croce nel comune di Sambuca Pistoiese per poi attraversare l'Appennino bolognese facendo da confine naturale fra i comuni di Castel di Casio e Camugnano, divenendo affluente del fiume Reno nel territorio del comune di Grizzana Morandi.\nIn localit\u00e0 Suviana di Castel di Casio nel 1933 \u00e8 stata costruita una diga che forma il lago di Suviana, avente capacit\u00e0 43.850.000\u00a0m\u00b3 d'acqua, uno dei bacini pi\u00f9 rilevanti dell'Appennino sia per capacit\u00e0, sia per potenza della centrale idroelettrica connessa."}
{"id": "1128279", "revid": "237256", "url": "https://it.wikipedia.org/wiki?curid=1128279", "title": "Vladimir Kosma Zworykin", "text": ""}
{"id": "1128280", "revid": "1048993", "url": "https://it.wikipedia.org/wiki?curid=1128280", "title": "David Bennent", "text": "Biografia.\nI suoi genitori sono l'attore Heinz Bennent e la ballerina Diane Mansart, ed \u00e8 fratello dell'attrice Anne Bennent"}
{"id": "1128283", "revid": "24798", "url": "https://it.wikipedia.org/wiki?curid=1128283", "title": "Asilo d'infanzia", "text": ""}
{"id": "1128285", "revid": "66387", "url": "https://it.wikipedia.org/wiki?curid=1128285", "title": "Alexei Tupolev", "text": ""}
{"id": "1128292", "revid": "697352", "url": "https://it.wikipedia.org/wiki?curid=1128292", "title": "Aleksandr Aleksandrov", "text": ""}
{"id": "1128296", "revid": "715366", "url": "https://it.wikipedia.org/wiki?curid=1128296", "title": "Aleksandr Borodin", "text": ""}
{"id": "1128298", "revid": "715366", "url": "https://it.wikipedia.org/wiki?curid=1128298", "title": "Michail Glinka", "text": ""}
{"id": "1128304", "revid": "125827440", "url": "https://it.wikipedia.org/wiki?curid=1128304", "title": "Colli Aminei", "text": "I Colli Aminei sono una zona del comune di Napoli facente parte della municipalit\u00e0 Stella-San Carlo all'Arena, segnatamente del quartiere Stella. \u00c8 delimitata a ovest e a nord dal Vallone di San Rocco, a est dalla salita di Capodimonte, a sud dai valloni dello Scudillo e delle Fontanelle.\nEtimologia.\nIl nome \"Colli Aminei\" \u00e8 stato coniato in epoca antica: la bellezza dei luoghi, adibiti ad orto cittadino, colp\u00ec gli abitanti partenopei, che li definirono \"colli ameni\", da cui per deformazione ne deriv\u00f2 il nome attuale. Un'altra interpretazione fa risalire il nome \"Aminei\" ad una popolazione della Tessaglia, ricordata anche da Aristotele, che colonizz\u00f2 la zona nel periodo dorico, impiantando sulla collina oggi chiamata di Capodimonte numerosi vigneti che producevano il famoso \"vino amineo\", citato da Macrobio, che i Romani chiamarono Falerno.\nStoria.\nFin dall'epoca romana, i Colli, insieme a Capodimonte, erano considerati un rinomato luogo di villeggiatura e di aria salubre, grazie alla presenza di folti boschi. La presenza romana \u00e8 testimoniata dai ruderi del Mausoleo della Conocchia, un monumento sepolcrale romano, che ebbe molta fama anche in et\u00e0 romantica, contribuendo ad attirare nell'area viaggiatori stranieri e turisti.\nA seguito delle limitazioni estrattive decretate nei confini cittadini, nel XVIII secolo la zona (allora esterna alla citt\u00e0, come le altre zone collinari del Vomero, Posillipo e dell'Arenella) vide iniziare l'estrazione del tufo, in particolare nei pressi del vallone di San Rocco, sia a cielo aperto, sia tramite cave sotterranee con accesso dall'alto (\"latomie\") o laterale dal vallone stesso (\"grotte\"). Durante la Seconda guerra mondiale le grotte sono state utilizzate per garantire la continuit\u00e0 produttiva delle industrie aeronautiche napoletane (per esempio l'IMAM - Industrie Meccaniche Aeronautiche Meridionali) anche sotto i bombardamenti alleati.\nL'estrazione a cielo aperto, seppur in forma ridotta, prosegue ancora oggi. Le grotte e le latomie sono invece abbandonate, pur presentando un rilevante potenziale turistico come reperti di archeologia industriale e per il contesto naturalistico in cui sono inserite.\nL'urbanizzazione delle colline napoletane ha raggiunto il quartiere negli anni sessanta; fortunatamente le latomie e la topografia impervia hanno limitato il deturpamento edilizio. Oggi il quartiere presenta una zona densamente abitata, con una popolazione di circa 30000 abitanti, circondata da una zona verde, adibita a parco pubblico o a coltivazioni agricole.\nIl quartiere \u00e8 prevalentemente residenziale. Sono presenti numerosi piccoli esercizi commerciali, oltre ad un piccolo indotto derivante dai numerosi ospedali presenti nella Zona Ospedaliera, nonch\u00e9 del Tribunale per i minorenni di Napoli e del relativo Centro di prima accoglienza. Ospita la sede del Seminario Arcivescovile di Napoli, e della Pontificia Facolt\u00e0 Teologica dell'Italia Meridionale.\nTrasporti e viabilit\u00e0.\nI Colli Aminei costituiscono una cerniera dei collegamenti cittadini sull'asse nord-sud, anche per la presenza della stazione Colli Aminei della Linea 1 (metropolitana di Napoli) con annesso parcheggio di scambio multipiano. Gli assi viari sono il Viale Colli Aminei e la Via Nicolardi; da entrambi si dipartono numerose traverse, denominate con nomi di piante e fiori, a ricordo della storica bellezza naturalistica dei luoghi. In origine le traverse di Viale Colli Aminei erano stradine private che facevano parte di grossi condomini (Parco La Pineta, Rione Sapio). Le traverse in seguito sono state acquisite dal Comune.\nI parchi.\nDiversi parchi urbani sono presenti nel quartiere o nelle sue immediate vicinanze.\nDi rara bellezza \u00e8 il Parco del Poggio, aperto nel 2001, che si snoda sul versante della collina che affaccia verso il mare. D\u00e0 un panorama di Napoli da un punto abbastanza elevato che abbraccia il Vesuvio, quasi di fronte, e la zona di piazza Municipio con la collina del Vomero che la sovrasta. Al suo interno il Parco ha un percorso pergolato che discende verso il suo punto pi\u00f9 basso (giusto sopra la Tangenziale di Napoli), un'area attrezzata per bambini, un mini orto botanico con esposizione di piante esotiche, e soprattutto un lago artificiale, circondato da sedili in muratura a mo' di arena. Al centro del lago \u00e8 situato un palco per dar modo, nel periodo estivo, di rappresentare spettacoli canori e vari o proiezioni di film.\nIl 5 aprile 2008 \u00e8 stato aperto il Parco di Via Nicolardi, pi\u00f9 piccolo del Parco del Poggio, dotato di pista di pattinaggio e percorso natura. Il contiguo Vallone di San Rocco, bench\u00e9 non facilmente accessibile al pubblico, \u00e8 tutelato come polmone verde ed inserito nella riserva urbana delle colline napoletane.\nA poca distanza dal quartiere sono presenti il Parco di Capodimonte, con la storica reggia borbonica e il Museo di Capodimonte, nonch\u00e9 il grande e selvaggio Parco dei Camaldoli."}
{"id": "1128308", "revid": "78273", "url": "https://it.wikipedia.org/wiki?curid=1128308", "title": "Nikolai Leskov", "text": ""}
{"id": "1128311", "revid": "125307851", "url": "https://it.wikipedia.org/wiki?curid=1128311", "title": "Steve Kerr", "text": "Biografia.\nSteve Kerr \u00e8 nato in Libano, dove ha passato gran parte della sua infanzia al seguito del padre che lavorava l\u00ec come presidente dell'Universit\u00e0 Americana di Beirut. Nel 1984 Malcolm Kerr viene assassinato da un sospetto militante nazionalista in Libano.\nCarriera.\nGiocatore.\nDal 1983 al 1988 ha giocato per il college Arizona University, partecipando nel 1988 alla Final Four NCAA. Nel Draft 1988 viene scelto al secondo giro dai Phoenix Suns che l'anno seguente lo scambiano ai Cleveland Cavaliers.\nNel 1993 dopo una parentesi a Orlando approda ai Chicago Bulls orfani di Michael Jordan per le due successive stagioni, nelle quali, pur raggiungendo i play-off, non sono in grado di competere per il titolo.\nDopo il ritorno di Jordan a met\u00e0 della stagione 1995, i Bulls tornano agli standard pre-ritiro e nella stagione successiva fanno registrare il record per il pi\u00f9 alto numero di vittorie, 72, a fronte di 10 sconfitte (record che sar\u00e0 battuto vent'anni dopo dai Golden State Warriors allenati proprio da Steve Kerr, capaci di arrivare a quota 73 vittorie nell'ultima gara di regular season 2015-2016). Nei successivi playoff i Bulls tornano a vincere il titolo di campione NBA, (sconfiggendo in finale i Seattle SuperSonics), il primo dei quattro consecutivi di Kerr.\nNel 1997 Kerr vince la gara del tiro da tre nell'All Star Game e segna anche il canestro decisivo in gara 6 delle finali contro gli Utah Jazz, dando cos\u00ec ai Bulls il secondo titolo consecutivo.\nAlla fine della stagione 1997-98 dopo l'ultimo titolo dell'era Jordan, Kerr fu scambiato ai San Antonio Spurs di Tim Duncan e David Robinson, dove vince subito l'anello, il primo per San Antonio e il quarto consecutivo per Kerr. Nel 2003 vince il suo ultimo campionato, sempre con gli Spurs, risultando decisivo nelle finali di conference contro Dallas, poi annuncia il suo definitivo ritiro.\nCommentatore e dirigente.\nNel 2007 viene ingaggiato dai Phoenix Suns come \"President of Basketball Operations\", occupandosi pertanto del mercato dei Suns. Rimane come dirigente fino al 2010. In precedenza era stato commentatore televisivo, sia per la rete TNT che per la CBS; torner\u00e0 a commentare gli incontri NBA anche dopo aver lasciato i Suns. La sua voce \u00e8 stata usata nel commento dei videogiochi della EA Sports NBA Live 06, NBA Live 07, NBA Live 08, NBA Live 09 e NBA Live 10 con Albert. \u00c8 stato invece commentatore tecnico per i videogiochi NBA 2K12, NBA 2K13, NBA 2K14 e NBA 2K15; in particolare, per quest'ultimo titolo, ha fornito il suo commento nonostante fosse diventato coach dei Golden State Warriors.\nAllenatore.\nNel 2014 intraprende la carriera di allenatore: il 15 maggio viene ingaggiato dai Golden State Warriors che porter\u00e0 ai playoff e alla vittoria del titolo NBA 2015 contro i Cleveland Cavaliers. Con un record di 42-9 Kerr viene scelto come allenatore della All Star Team della Western Conference per l'All Star Game di New York del 15 febbraio 2015.\nNella stagione 2015-16 \u00e8 costretto a saltare le prime 43 partite di regular season per problemi di salute lasciando la panchina a Luke Walton per poi ritornare in occasione della gara del 22 gennaio 2016 vinta contro gli Indiana Pacers per 122-110. Tuttavia, nonostante un record di 73 vittorie e 9 sconfitte in stagione regolare (miglior record di sempre, persino dei Bulls in cui Kerr giocava che ebbero di record un 72-10), i Warriors persero in finale per 4-3 contro i Cleveland Cavaliers dopo essere stati in vantaggio per 3-1 nella serie.\nNella stagione 2016-17, dopo un record di 46-9, viene scelto come allenatore dell'All-Star Game di New Orleans del 19 febbraio. Kerr a fine stagione porter\u00e0 i Warriors a ottenere il vantaggio campo per tutti i play-off, con un record di 67-15. Ai playoffs, per colpa di alcuni problemi alla schiena, salter\u00e0 diverse partite. Rientrer\u00e0 il 4 giugno per gara-2 delle finali vinta dai suoi Warriors 132-113. I Warriors vinceranno poi il titolo 4-1 contro i Cleveland Cavaliers.\nLa stagione 2017-18 Kerr guida gli Warriors a 58 vittorie a fronte di 24 sconfitte secondo solo al 67-15 degli Houston Rockets.\nDopo una difficile serie di play-off contro gli stessi Rockets battuti in gara-7 delle finali di conference Kerr vincer\u00e0 il suo ottavo titolo NBA e il terzo da allenatore vincendo in finale 4-0 contro i Cleveland Cavaliers di LeBron James."}
{"id": "1128314", "revid": "486946", "url": "https://it.wikipedia.org/wiki?curid=1128314", "title": "Pavel Chichagov", "text": ""}
{"id": "1128316", "revid": "78273", "url": "https://it.wikipedia.org/wiki?curid=1128316", "title": "Vasili Chichagov", "text": ""}
{"id": "1128319", "revid": "88740", "url": "https://it.wikipedia.org/wiki?curid=1128319", "title": "Pence", "text": ""}
{"id": "1128320", "revid": "508156", "url": "https://it.wikipedia.org/wiki?curid=1128320", "title": "Satin Doll", "text": "Satin Doll \u00e8 un famoso standard jazz scritto da Billy Strayhorn, Duke Ellington con parole di Johnny Mercer nel 1953, registrata e cantata innumerevoli volte da famosi cantanti quali Billy Eckstine, Ella Fitzgerald, Frank Sinatra e Nancy Wilson.\nJohnny Mercer, che fu uno dei pi\u00f9 famosi parolieri d'America (oltre che cofondatore della Capitol Records all'inizio degli anni 40) scrisse il testo di \"Satin Doll\" dopo che il pezzo aveva gi\u00e0 acquisito una certa notoriet\u00e0 come brano strumentale.\nIl brano segue la forma tradizionale della canzone di 32 battute AABA: dalla tonalit\u00e0 di Do maggiore d'impianto, sapientemente ritardata fino alle ultime due battute di A attraverso l'uso particolare della progressione II-V-I, modula poi a fa maggiore nella B. \nCome per molti dei brani attribuiti a Duke Ellington, anche per \"Satin Doll\" si \u00e8 speculato che la composizione sia da attribuirsi a Billy \"Sweet Pea\" Strayhorn, un pianista che si un\u00ec alla band di Ellington nel 1939, quando aveva solo 22 anni divenendo il pi\u00f9 stretto collaboratore di Ellington e militando nella sua formazione per 25 anni, fino alla sua scomparsa."}
{"id": "1128322", "revid": "78273", "url": "https://it.wikipedia.org/wiki?curid=1128322", "title": "Mikhail Vasilevich Alekseev", "text": ""}
{"id": "1128323", "revid": "729019", "url": "https://it.wikipedia.org/wiki?curid=1128323", "title": "Colli Aminei (metropolitana di Napoli)", "text": "Colli Aminei \u00e8 una stazione della linea 1 della metropolitana di Napoli. Si trova nell'area collinare della citt\u00e0, appunto i Colli Aminei. L'entrata principale si trova in \"Via Saverio Gatto\" (precisamente in \"Piazza Imparato\"), essendo la stazione situata in una sorta di trincea coperta, ed \u00e8 munita di una rampa di collegamento che permette di raggiungere il parcheggio e il \"Viale Colli Aminei\".\nStoria.\nLa stazione di Colli Aminei entr\u00f2 in funzione nel 1993, come capolinea provvisorio della prima tratta della metropolitana. Fu costruita su progetto dell'architetto Domenico Orlacchio.\nIl 19 luglio 1995 venne attivato il prolungamento verso nord fino alla stazione di Piscinola.\nLa stazione \u00e8 molto frequentata per la vicinanza di molti istituti medi superiori presenti nel quartiere.\nIl 13 aprile 2016 venne inaugurata la seconda uscita della stazione, denominata Cardarelli, a pochi metri dall'ingresso del principale ospedale cittadino, raggiungibile ora anche in ascensore dai tunnel della metropolitana, dove \u00e8 stato realizzato anche uno stazionamento per i bus di linea, che ha sostituito quello precedente che era invece nel piazzale di fronte all'edificio principale del nosocomio.\nNel 2018 il piazzale esterno alla stazione ha preso il nome di \"Piazza Imparato\", data la vicinanza alla vicina Cupa Imparato.\nServizi.\nLa stazione dispone di:"}
{"id": "1128326", "revid": "635893", "url": "https://it.wikipedia.org/wiki?curid=1128326", "title": "Pale (Bosnia ed Erzegovina)", "text": "Pale (cirillico \u041f\u0430\u043b\u0435) \u00e8 una cittadina a 17\u00a0km da Sarajevo, nella Bosnia ed Erzegovina con 22.282 abitanti al censimento 2013.\nFa parte della Republika Srpska, di cui \u00e8 stata in passato la capitale \"de facto\", per essere poi sostituita da Banja Luka; la lingua parlata \u00e8 il serbo, scritto in caratteri cirillici.\nL'economia \u00e8 basata sull'agricoltura, la lavorazione del legname e piccole aziende cooperative. Pale si trova su un altopiano a circa 800 m di altitudine, ricco di vegetazione."}
{"id": "1128331", "revid": "124142328", "url": "https://it.wikipedia.org/wiki?curid=1128331", "title": "Chiara di notte", "text": "Chiara di notte (\"Clara... de noche\"), \u00e8 una serie a fumetti di genere umoristico ideata e scritta da Carlos Trillo ed Eduardo Maicas e disegnata da Jordi Bernet.\nStoria editoriale.\nLa serie \u00e8 costituita da storie molto brevi, in genere di due tavole, e venne pubblicata dal 1991 sulla rivista spagnola \"El Jueves\" e sul quotidiano argentino \"P\u00e1gina 12\"; venne pubblicata l'anno successivo anche in Italia dall'Eura Editoriale sul settimanale \"Skorpio\" e successivamente in volumi nelle collane \"Euramaster\"\", Euracomix\" \"e AureaComix\".\nTrama.\nLa protagonista della serie \u00e8 Chiara, una bella ragazza alta, coi lunghi capelli neri, fisicamente ispirata alla pin-up Bettie Page, che si dedica alla prostituzione. Instaura rapporti cordiali coi clienti ed \u00e8 sempre attenta a non farsi raggirare; ha un figlio, Paolino, avuto in seguito a uno stupro, che cerca di allevare nel modo migliore; fra le sue colleghe, ha stretto amicizia con Virginia. Ha provato varie volte a cambiare lavoro ma inutilmente."}
{"id": "1128334", "revid": "486946", "url": "https://it.wikipedia.org/wiki?curid=1128334", "title": "Museo dell'Acropoli", "text": ""}
{"id": "1128335", "revid": "1442080", "url": "https://it.wikipedia.org/wiki?curid=1128335", "title": "Georges R\u00f6tig", "text": " \nImportante pittore di soggetti animali della scuola francese, studi\u00f2 a Parigi. Fra i suoi insegnanti si ricordano Benjamin Constant, Georges Lefebvre e Jean Paul Laurens.\nDal 1894, R\u00f6tig espose al \"Salon des Artistes Fran\u00e7ais\", ebbe numerosi e prestigiosi premi e riconoscimenti nel 1902 e 1904 ed il Premio \"Rosa Bonheur\" nel 1913.\nMolti dei suoi lavori sono esposti in parecchie collezioni pubbliche in Francia, tra queste si ricordano Le Musee d'Amiens di Cambrai e il Museo di Le Havre."}
{"id": "1128345", "revid": "486946", "url": "https://it.wikipedia.org/wiki?curid=1128345", "title": "US Grosseto FC", "text": ""}
{"id": "1128349", "revid": "1305772", "url": "https://it.wikipedia.org/wiki?curid=1128349", "title": "Ahc", "text": ""}
{"id": "1128394", "revid": "2228524", "url": "https://it.wikipedia.org/wiki?curid=1128394", "title": "Capodimonte (Napoli)", "text": "Capodimonte \u00e8 un rione collinare di Napoli, corrispondente ai casali di Porta Grande, Porta Piccola e Porta Miano. \u00c8 suddiviso tra i quartieri Stella (Napoli), San Carlo all'Arena e Miano.\nStoria.\nSul finire del XVI secolo era un piccolo casale collinare mal collegato al centro di Napoli. Nel 1575, con la fondazione della Chiesa di Santa Maria delle Grazie a Capodimonte e con l'inizio di uno sviluppo urbanistico ancora non invasivo, l'area inizia ad acquisire una sua identit\u00e0. Ville e cascine nobiliari caratterizzeranno la zona solo successivamente, specie nell'Ottocento.\nNel Settecento con la costruzione e lo sviluppo della Reggia di Capodimonte e del bosco che la circonda e nell'Ottocento con la costruzione di via Capodimonte, del ponte della Sanit\u00e0 e del Serbatoio idrico sovrastante il vallone dei Gerolomini, il borgo si \"avvicinava\" a Napoli. In quest'ultimo secolo avviene il boom di costruzioni di ville che ancora oggi mostrano la loro nobile magnificenza.\nCon la riforma murattiana, il casale di Capodimonte, a differenza dei casali circostanti, che divennero tutti autonomi ad eccezione di Scamp\u00eca (che divenne frazione di Secondigliano), conflu\u00ec nel comune di Napoli.\nDopo l'unit\u00e0 d'Italia mentre la Reggia e le ville circostanti continuavano a essere crocevia di nobili, Capodimonte continuava a conservare il suo aspetto di piccolo casale rurale, pur facendo parte del Comune di Napoli. Negli anni trenta sulla collina dei Colli Aminei fu edificato il Seminario Arcivescovile di Napoli, progettato dall'ingegner Tirone, per interessamento del cardinale Alessio Ascalesi, che lo inaugur\u00f2 il 29 giugno 1934.\nSubito dopo la Seconda guerra mondiale, Capodimonte si espanse verso nord, con la costruzione del rione Lieti. Alla fine degli anni sessanta, la frenetica espansione edilizia dei colli Aminei nella zona occidentale della collina snatur\u00f2, per fortuna solo parzialmente viste le impervie caratteristiche del territorio, gli equilibri ambientali e paesaggistici di Capodimonte che, nonostante la forte espansione edilizia, conserva ancora oggi una notevole superficie boschiva, attualmente tutelata e ben conservata, che circonda i caseggiati di Porta Piccola e Porta Grande, sorti appunto attorno le due porte di accesso alla Reggia.\nL'isolamento.\nUn altro problema di Capodimonte \u00e8 la mancanza di adeguati collegamenti con il centro cittadino.\nLa zona infatti ha sempre sofferto di questi problemi specie per l'oggettivo isolamento geografico derivato anche da notevoli ripidit\u00e0 sulle quali si \u00e8 intervenuti sin dal decennio francese con l'apertura di un vero asse di collegamento.\nSuccessivamente, a partire dal 1902 le tranvie di Capodimonte che collegavano Napoli con i comuni del suburbio diedero il loro contributo attraversando la zona. Dopo la chiusura delle tranvie, i collegamenti erano inizialmente garantiti da autobus e filobus, ma con l'avvento della metropolitana in citt\u00e0 tutto si \u00e8 rapportato a essa, mostrando l'isolamento della zona rispetto ad altre (anche vicine) che invece accolgono le stazioni. Infatti, Capodimonte non pu\u00f2 a pieno beneficiare della Linea 1 della Metropolitana di Napoli a causa di una notevole distanza (circa 2\u00a0km) dalle fermate pi\u00f9 vicine (Colli Aminei, Frullone, Materdei e Museo).\nLuoghi di interesse e caratteri tipici.\nViste le elevate potenzialit\u00e0 turistiche della zona, negli ultimi anni si \u00e8 provato a dare un impulso al settore, con risultati non pienamente soddisfacenti per la mancanza di un efficiente sistema di promozione delle locali attivit\u00e0 ricettive e dei beni culturali presenti nella zona che, a parte la Reggia e il Bosco di Capodimonte, non attirano presenze turistiche.\nAncora oggi, Capodimonte \u00e8 comunque un punto obbligato in una visita a Napoli, vista la presenza di aree verdi e beni culturali ma soprattutto per la quiete e la tranquillit\u00e0 difficilmente trovabili in altre zone del capoluogo partenopeo.\nLe porcellane di Capodimonte.\nImportante elemento tipico di Capodimonte \u00e8 la porcellana, innestata insieme alla reggia da Carlo III, ma che ha avuto il periodo pi\u00f9 florido sotto suo figlio Ferdinando I delle Due Sicilie che vi istitu\u00ec la \"Real Fabbrica Ferdinandea\", le cui opere faranno scuola e porteranno la comune associazione in tutto il mondo del nome Capodimonte alle porcellane.\nL'osservatorio astronomico.\nA Capodimonte si trova uno dei 12 osservatori astronomici dell'Istituto Nazionale di Astrofisica, sito in Salita Moiariello 16, voluto da Gioacchino Murat e valutato positivamente al suo ritorno sul trono da Ferdinando I che ne intu\u00ec il prestigio e l'utilit\u00e0 delle scoperte astronomiche permettendone l'apertura. Ancora oggi l'osservatorio mantiene costante la sua importanza nell'ambito scientifico.\nLe ville.\nSparse per tutta la zona, come del resto anche in quelle limitrofe, le ville nobiliari sono una testimonianza valida per la storia di Capodimonte e per i suoi sviluppi architettonici."}
{"id": "1128403", "revid": "71155", "url": "https://it.wikipedia.org/wiki?curid=1128403", "title": "Frollo", "text": ""}
{"id": "1128404", "revid": "287204", "url": "https://it.wikipedia.org/wiki?curid=1128404", "title": "David Guerrier", "text": "Alla sua giovane et\u00e0 pu\u00f2 gi\u00e0 vantare una impressionante serie di vittorie nei pi\u00f9 importanti concorsi mondiali di tromba, che ne fanno un prodigio senza precedenti, se si eccettua il solo Maurice Andr\u00e9.\nBiografia.\nDavid Guerrier comincia a studiare la tromba all'et\u00e0 di 7 anni con Serge Vivares alla Scuola di Musica di Tricastin.\nLa sua eccezionale predisposizione per lo strumento lo porta a vincere la Medaglia d'Oro nei concorsi nazionali studenteschi di Villeurbanne e Aix-en-provance.\nEntra a 12 anni al Conservatorio Nazionale Superiore di Musica di Lione nella classe di Tromba di Pierre Dutot, e in quella di Tromba Barocca di Jean Francois Madeuf.\nAll'et\u00e0 di 13 anni (maggio 1998) vince il Primo Premio al Markneukirchen International Trumpet Competition in Germania.\nAll'et\u00e0 di 14 anni (dicembre 1999) vince il Primo Premio al Concorso Internazionale di Porcia in Italia.\nSi diploma al Conservatorio di Lione nel giugno 2000 a 15 anni con il massimo dei voti all'unanimit\u00e0, la lode, la Menzione d'Onore e le congratulazioni della Giuria.\nNel frattempo entra a far parte dell'Orchestra dei Giovani della Comunit\u00e0 Europea, sotto la direzione di Sir Colin Davis, Bernard Haitink e Vladimir Ashkenazy, e viene invitato ad esibirsi da numerose altre orchestre europee.\nNel 2000, a soli 16 anni, vince il Primo Premio al concorso Internazionale \u201cMaurice Andr\u00e9\u201d di Parigi.\nNel 2001 vince il Primo Premio del Concorso Internazionale \u201cPhilip Jones\u201d di Guebwiller (Francia) con il quintetto di ottoni Turbulences.\nNel 2002 vince a soli 17 anni l'International Trumpet Competition a New York.\nNel 2003 vince a soli 18 anni il Primo Premio all'International Music Competition a Monaco, il primo trombettista ad essere insignito del Primo Premio dopo Maurice Andr\u00e9 nel 1963.\nSempre nel 2003 la sua eccezionale collezione di premi internazionali continua come vincitore del primo \"Young Concert Artists European Auditions\u201d a Parigi e \"Young Concert Artists International Auditions\u201d a New York.\nNel 2004 David Guerrier \u00e8 il pi\u00f9 giovane vincitore di tutti i tempi del prestigioso premio \u201cVictoires de la Musique Classique\" come migliore solista dell'anno, trasmesso in prima serata sulla televisione francese (tale primo premio viene bissato nel 2007).\nNel 2004 e 2005 compie numerose tourn\u00e9e in America del Sud, Giappone e Stati Uniti, sponsorizzate da importanti fondazioni quali l'Alexander Kasza-Kasser Prize e il Katharine J. Rayner Prize. Negli Stati Uniti in particolare viene insignito del \"The Saint Vincent College Concert Series Prize\u201d e del \u201cThe John and Esther Browning Memorial Prize\u201d.\nDavid Guerrier collabora ormai stabilmente con le migliori orchestre del mondo, in un fittissimo carnet di impegni nazionali ed internazionali, rinverdendo la grandissima tradizione francese nel campo della tromba classica.\nIncide inoltre numerosi lavori con la tromba per la Virgin Classic.\nCome se questa incredibile carriera di trombettista prodigio non gli bastasse, David Guerrier inizia lo studio del corno francese all'et\u00e0 di 18 anni e dopo soli 2 anni, nel 2004, viene nominato Primo Corno Principale con l'Orchestra Nazionale di Francia sotto la direzione di Kurt Masur.\nNel momento in cui si scrive (2007) David Guerrier ha iniziato anche lo studio del trombone."}
{"id": "1128425", "revid": "1719883", "url": "https://it.wikipedia.org/wiki?curid=1128425", "title": "Ruggero Pascoli", "text": "L'omicidio, che fu opera probabilmente di criminali ed estremisti politici, influ\u00ec pesantemente sulla psicologia del futuro poeta.\nBiografia.\nDalla nascita al 1866.\nRuggero Pascoli era figlio di Giacomo Pascoli e di sua moglie Margherita Burnazzi, di Ravenna; rimasto orfano a nove anni, fu cresciuto dagli zii Luigi e Giovanni. Quest'ultimo, vedovo che aveva perso anche il figlio Ferdinando, in pratica lo adott\u00f2. Lo zio Giovanni era amministratore della Torre.\nRuggero spos\u00f2 nel 1849 Caterina Vincenzi Alloccatelli, appartenente ad una famiglia della piccola nobilt\u00e0 rurale di San Mauro di Romagna, oggi San Mauro Pascoli.\nI coniugi fissarono la loro dimora nella casa di lei, in paese. Nell'arco di undici anni di unione nacquero ben dieci figli: Margherita Olimpia Vittoria, Giacomo Ugo Enea, Luigi Filippo Venanzio, Giovanni Placido Agostino, Raffaele Sigismondo Cesare, Alessandro Giuseppe Paolo, Carolina Vittoria Maria (che mor\u00ec a soli 5 anni), Ida Elda Maria Vittoria (che mor\u00ec a soli 7 mesi), Ida Angela Olimpia e Maria Santa Adele Annetta.\nNonostante i numerosi impegni familiari e di lavoro (fu Comandante civico, fino a quando succedette allo zio come amministratore dei Torlonia), Ruggero garant\u00ec il proprio impegno come assessore comunale nel 1861, come consigliere nel 1862, di nuovo come assessore l'anno successivo e nuovamente come consigliere l'anno dopo, fino al giorno della sua scomparsa, avvenuta il 10 agosto 1867. Esponente dei gruppi repubblicani, pass\u00f2 poi ai liberali, probabilmente come condizione per avere il lavoro di amministratore.\nL'omicidio.\nLa sera in cui venne assassinato, Ruggero stava tornando a casa da Cesena quando, all'altezza di San Giovanni in Compito, presso Savignano, venne ucciso con una fucilata sparata da due sicari ignoti, appostati lungo la strada; mor\u00ec sul colpo e il carretto, con la spaventata cavalla, prosegu\u00ec ancora da solo per un tratto, trasportando il corpo di Ruggero; la Romagna era allora una terra difficile e in alcune zone imperversava il brigantaggio. Nei pressi si trovavano poche altre persone, che testimoniarono senza giungere a niente di importante. Tra di loro Gino Vendemini, deputato, garibaldino e repubblicano, il quale scrisse in una memoria che l'assassino \"rimane ignoto, almeno alle autorit\u00e0\", volendo dire che la gente del luogo sapeva chi fosse il responsabile, ma taceva per paura o complicit\u00e0. Il prefetto attribu\u00ec la fine di Ruggero ad ambienti del repubblicanesimo estremista che lo consideravano un \"servo dei padroni\" e un traditore, poich\u00e9 si era politicamente schierato con i liberali monarchici, oltre a suscitare invidie fra gli altri fattori, massari e mezzadri.\nIl magistrato che diresse l'inchiesta indag\u00f2 due agitatori politici di Cesena, in realt\u00e0 due criminali comuni gravitanti intorno ai movimenti di sinistra per interesse, Luigi Pagliarani detto Pajar\u00e8n e soprannominato \"Bigeca\" o \"Bigecca\" e Michele Della Rocca, che furono per\u00f2 prosciolti. La tesi del movente politico fu respinta sempre dalla famiglia Pascoli, anche se Giovanni, pur essendo personalmente repubblicano come suo padre, almeno da giovane, non volle avvicinarsi al movimento in Romagna, preferendo i socialisti e gli anarchici, sospettando un'infiltrazione nei gruppi anti-monarchici di numerosi delinquenti e briganti locali, collusi con la morte del padre. La maggioranza dei concittadini pensava, per\u00f2, che l'uomo, in qualit\u00e0 di agente e amministratore della tenuta dei principi Torlonia, avesse ostacolato, nel suo lavoro, qualche potente malavitoso della zona, forse un contrabbandiere. Gli stessi coloni della tenuta si dedicavano al contrabbando per arrotondare i salari. L'omicidio dunque sarebbe stato una vendetta o un avvertimento in stile mafioso. Nello stesso periodo altri fattori e possidenti furono assassinati, con la stessa modalit\u00e0 da criminalit\u00e0 organizzata. Per molti, comunque, compresa la famiglia, i due sicari agirono su mandato di chi voleva succedere a Ruggero nel prestigioso incarico, il quale, secondo Giovanni, forse aveva anche avuto parte nell'esecuzione del delitto e sarebbe stato presente sul luogo. Questa tesi \u00e8 stata alla base di un film del 1953, intitolato \"La cavallina storna\", ispirato appunto alla poesia \"La cavalla storna\".\nUnica testimone del delitto fu appunto la sua amata \"cavallina storna\", la celebre giumenta dal mantello scuro disseminato di macchie bianche come la livrea di uno storno, che d\u00e0 il titolo all'omonima poesia.\nIl delitto, che Pascoli rievoc\u00f2 in molte altre liriche, tra cui \"X agosto\", rimase impunito per una diffusa omert\u00e0 e venne archiviato dalla magistratura, dopo ben tre processi, come \"commesso da ignoti\". Due altri imputati, Raffaele Dellamotta, 27 anni, e Michele Sacchini, erano agenti di casa Torlonia, accusati di essere sicari a pagamento di un ignoto mandante; condannati in primo grado, vennero in seguito assolti. Dellamotta fu ucciso tre anni dopo, tentando di sedare una rissa tra famiglie coloniche rivali, accoltellato nei pressi della tenuta.\nPascoli e la madre, poich\u00e9 Ruggero, il giorno della morte, doveva incontrare un inviato di Alessandro Torlonia, un certo ingegnere Achille Petri (il quale avrebbe dovuto confermargli l'incarico, ma non si present\u00f2), attribuirono a motivi di rivalit\u00e0 sul lavoro il delitto. Giovanni fece anche delle indagini personali e ritenne che i due sicari avessero agito su incarico di Pietro Cacciaguerra, uomo prepotente che aveva avuto dei contrasti con Ruggero (notoriamente uomo onesto e corretto), e aspirante amministratore della tenuta, il quale era emigrato in Sudamerica, dove fece fortuna. Ritornato a Savignano era divenuto un possidente e \"signorotto\" del luogo, e l'anno dopo l'omicidio, venne nominato amministratore, coadiuvato proprio da Petri, quasi confermando la \"vox populi\" che lo voleva responsabile. La stessa polizia del luogo era parte del colpevole silenzio, secondo l'opinione di Giovanni. \u00c8 possibile anche che il principe Torlonia sapesse la verit\u00e0 sul delitto, e per timore di ritorsioni, avrebbe dato addirittura il suo assenso.\nDa Ravenna a San Mauro.\nLa famiglia di Ruggero fu cos\u00ec costretta ad abbandonare la Torre per la casa materna di San Mauro, che venderanno qualche anno dopo, per difficolt\u00e0 economiche e morali. I Torlonia revocarono anche la sovvenzione alla famiglia del loro agente caduto sul lavoro.\nDal 1867 al 1871 si consum\u00f2 definitivamente la tragedia dei Pascoli. Caterina sopravvisse solo per pochi mesi dopo la morte del marito, morendo nel 1868, in pratica lasciandosi andare, colpita da un attacco cardiaco; poco pi\u00f9 tardi morirono di malattia i figli Margherita (di tifo nel 1868) e Luigi (di meningite nel 1871). Giacomo morir\u00e0 nel 1876, a Bologna, e i superstiti vivranno faticosamente. \nSulla intricatissima vicenda del delitto di Ruggero Pascoli, \u00e8 stato pubblicato il volume di Rosita Boschetti \"Omicidio Pascoli. Il complotto\" che \u00e8 frutto di recenti ricerche negli archivi locali e che, oltre a pubblicare documentazione inedita, formula l'ipotesi di un complotto perpetrato ai danni dell'amministratore Pascoli. Il trauma lasci\u00f2 segni profondi nella vita del poeta. Il fratello maggiore Giacomo, secondo le cronache mor\u00ec di tifo, ma secondo recenti studi fondati su documenti personali dei Pascoli, egli, che aveva tentato inutilmente di ricostituire il nucleo familiare a Rimini, potrebbe invece essere stato assassinato, forse avvelenato. Giacomo infatti nell'anno in cui mor\u00ec ricopriva la carica di assessore comunale e pare conoscesse personalmente coloro che avevano partecipato al complotto per uccidere il padre, oltre al fatto che i giovani fratelli Pascoli (in particolare Raffaele e Giovanni) si erano avvicinati a tal punto alla verit\u00e0 sul delitto paterno, da essere minacciati di morte. \nLa giovane moglie di Giacomo pretese inoltre parte della scarna eredit\u00e0 e mand\u00f2 in rovina completamente la famiglia. Raffaele e Giuseppe Alessandro (spos\u00f2 una vedova di un parente del presunto sicario Pagliarani, suscitando l'ira di Mari\u00f9) si allontanarono progressivamente dal nucleo famigliare, di cui rimasero parte solo Ida (fino al suo matrimonio), Giovanni e Maria. Giovanni si fece carico, dopo una giovent\u00f9 tumultuosa in cui fin\u00ec anche in carcere per motivi politici, della famiglia con il proprio stipendio di insegnante e i guadagni delle sue opere letterarie.\nIl 10 agosto di ogni anno Giovanni mandava un biglietto listato a lutto, con la dicitura p.r. (\"per ricordare\") a colui che riteneva l'assassino, il citato Cacciaguerra, che lasci\u00f2 l'incarico nella tenuta nel 1875, dopo aver incrementato i suoi loschi affari; il successivo amministratore della tenuta, qualche anno dopo, disse a Pascoli che \"ci aveva preso nel mezzo\", cio\u00e8 che la verit\u00e0 era quella da lui sospettata, cio\u00e8 che l'omicidio era stato eseguito da Pagliarani con l'aiuto di Della Rocca, e ordinato da Cacciaguerra. Consigli\u00f2 anche al poeta di non indagare oltre, altrimenti avrebbe probabilmente fatto la fine del padre. Nonostante ci\u00f2, dopo che il presunto mandante mor\u00ec, Pascoli lo raffigur\u00f2, nella poesia \"Tra San Mauro e Savignano\", come un'anima che non trova la pace neanche nella morte, a causa del proprio delitto impunito.\nPoesie di Giovanni Pascoli.\nMolte liriche di Pascoli hanno come argomento la morte del padre o sono in qualche modo ad essa collegate:\nL'intero libro \"Myricae\" porta inoltre la dedica \"A Ruggero Pascoli, mio padre\"."}
{"id": "1128426", "revid": "287204", "url": "https://it.wikipedia.org/wiki?curid=1128426", "title": "Francisco Vazquez de Coronado", "text": ""}
{"id": "1128447", "revid": "857138", "url": "https://it.wikipedia.org/wiki?curid=1128447", "title": "Rifrazione totale", "text": "La rifrazione totale \u00e8 il fenomeno che avviene quando un'onda incidente su un'interfaccia che separa due mezzi con indici di rifrazione diversi, viene completamente trasmessa (o rifratta), con nessun fenomeno di riflessione. \nQuesto fenomeno pu\u00f2 avvenire se un'onda polarizzata TM (con campo magnetico perpendicolare al piano identificato dalla direzione di propagazione e dalla normale all'interfaccia) incide all'angolo di Brewster su una superficie."}
{"id": "1128452", "revid": "1305772", "url": "https://it.wikipedia.org/wiki?curid=1128452", "title": "Profeta (disambigua)", "text": ""}
{"id": "1128458", "revid": "254059", "url": "https://it.wikipedia.org/wiki?curid=1128458", "title": "Giovanni Ambrogio de Predis", "text": "Molti suoi colleghi milanesi per aggiornarsi e imparare al meglio la tecnica pittorica non scelsero le citt\u00e0 del centro Italia, ma si recarono al nord, nelle Fiandre: Zanetto Bugatto, uno dei pittori preferiti della corte sforzesca, per esempio, venne inviato presso la bottega di Rogier van der Weyden tra il 1460 e il '63. L'arte milanese era quindi un miscuglio di stili diversi: su una forte e sempre apprezzata base di gotico internazionale (materia soprattutto dei fratelli Zavattari), si innestano certe peculiarit\u00e0 fiamminghe (nei ritratti, soprattutto, e nella resa pittorica dei particolari tipici di un certo stile lombardo); non mancarono le influenze pi\u00f9 moderne come quelle del bresciano Vincenzo Foppa, quelle ferraresi, quelle mantegnesche. Alla fine degli anni '70 arriv\u00f2 in citt\u00e0 Bramante, che con la sua imponenza fece cambiare in modo definitivo il corso dell'arte milanese. \u00c8 in questo ambiente che lo stile della nuova generazione di artisti lombardi si \u00e8 andato formando; nei ritratti di Ambrogio, impostati alla fiamminga, vi \u00e8 qualche rimanenza di gotico cortese, la visione limpida dei nordici, e, in nuce, un potenziale accenno di modernit\u00e0. Tutte insieme, queste caratteristiche formano il tipico pittore milanese.\nBiografia.\nNel 1491 Ambrogio si reca a Roma, nel 1493 \u00e8 ad Innsbruck alla corte di Massimiliano I d'Asburgo, probabilmente come ritrattista ufficiale; nel 1494 \u00e8 a Milano; in quest'anno realizza la miniatura col \"\"ritratto di Massimiliano Sforza\". \u00c8 un artista gi\u00e0 affermato, con una fama diffusa di ritrattista, ma che \u00e8 anche imprenditore e gestore della bottega famigliare, e svolge incarichi diplomatici per la corte del Moro. Queste sue molteplici attivit\u00e0 spiegano in parte il numero limitato di dipinti che ci ha lasciato, e la chiamata di Leonardo come collaboratore per l'ancona della \"Vergine delle Rocce\". \nLa prima importante commessa di Leonardo a Milano fu concordata il 25 aprile 1483 con Ambrogio ed Evangelista de Predis. Si trattava della pala d'altare per la cappella della Confraternita della Concezione Immacolata, nella chiesa di San Francesco Grande, meglio conosciuta come la \"Vergine delle Rocce\". La bottega dei de Predis si doveva occupare della coloritura e doratura della cornice lignea dell'ancona, intagliata da Giacomo del Maino, e delle predelle laterali, mentre all'artista toscano tocc\u00f2 l'invenzione della pala.\nIl rapporto con Leonardo non \u00e8 ancora chiarito; il toscano abit\u00f2 fin dall'inizio in una casa che per lui trovarono i de Predis in Porta Ticinese, vicina a quella di Ambrogio. Ambrogio, di pochi anni pi\u00f9 giovane di Leonardo e artista gi\u00e0 ben formato e inserito nella corte milanese e in quella imperiale, diventer\u00e0 in breve il pi\u00f9 anziano e il primo tra i seguaci di Leonardo, cambiando radicalmente il suo stile, mentre gli altri pittori in citt\u00e0 (tranne quelli che Leonardo conobbe di persona e istru\u00ec, come Sala\u00ec, Giovanni Antonio Boltraffio, Francesco Napoletano, eccetera) non si accosteranno al toscano fino al primo decennio del Cinquecento.\nNel 1502 si reca nuovamente ad Innsbruck in modo da poter realizzare il \"Ritratto dell'imperatore\"\". Nei ritratti rimane ancora forte l'impronta della tradizione lombarda, queste caratteristiche, come il profilo, erano richieste esplicitamente dai committenti. Gli altri suoi dipinti hanno invece una fortissima connotazione leonardesca.\nNel 1506 \u00e8 di nuovo ad Innsbruck per l'esecuzione dei capi di abbigliamento della corte imperiale, mentre in questi stessi anni \u00e8 al centro (con Leonardo e il nipote Leonardo de Predis) di una lite intorno alla Vergine delle Rocce. Tornato Leonardo a Milano nel 1506, la lite viene in qualche modo sedata. Nel 1508 ad Ambrogio \u00e8 commissionata una copia della pala leonardesca, che porter\u00e0 a termine con le indicazioni e la sovrintendenza del toscano (forse quella conservata in Santa Giustina ad Affori)."}
{"id": "1128461", "revid": "729019", "url": "https://it.wikipedia.org/wiki?curid=1128461", "title": "Strada statale 567 del Benaco", "text": "L'ex strada statale 567 del Benaco (SS 567), ora strada provinciale Bresciana 567 del Benaco (SP BS 567) in provincia di Brescia, e strada provinciale ex strada statale 567 del Benaco (SP ex SS 567) in provincia di Mantova, \u00e8 una strada provinciale italiana con funzione di collegamento interprovinciale.\nPercorso.\nQuesta strada a scorrimento veloce collega Desenzano del Garda e la ex strada statale 11 Padana Superiore alla ex strada statale 236 Goitese passando per Castiglione delle Stiviere. Il percorso presenta un andamento leggermente ondulato, in quanto attraversa l'area delle colline moreniche del Garda. La sede stradale, che fra il 1911 e il 1933 ospitava il binario di una diramazione della tranvia Brescia-Mantova-Ostiglia, \u00e8 a carreggiata doppia tra Desenzano e la SP 83, con due corsie per ciascun senso di marcia e a carreggiata unica nel tratto Castiglione-SS 236.\nIn seguito al decreto legislativo 31 marzo 1998, n. 112, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Brescia, e della Provincia di Mantova per le tratte territorialmente competenti."}
{"id": "1128462", "revid": "339392", "url": "https://it.wikipedia.org/wiki?curid=1128462", "title": "Bengali", "text": ""}
{"id": "1128464", "revid": "1933156", "url": "https://it.wikipedia.org/wiki?curid=1128464", "title": "Bengalese", "text": ""}
{"id": "1128465", "revid": "33689", "url": "https://it.wikipedia.org/wiki?curid=1128465", "title": "Mattia del Riccio", "text": "Mattia del Riccio, succeduto a Zilioto Canova nel comando delle milizie dalla Repubblica delle Tre Pievi, era alla testa della flotta della repubblica nel giugno del 1178 contro le imbarcazioni comasche con a bordo milizia di Barbarossa. La flotta nemica stava transitando da Como verso l'alto Lario per proseguire verso la Germania trasportando il tesoro imperiale quando fu attaccata con successo dalle imbarcazioni della Repubblica delle Tre Pievi. Il tesoro fu depredato.\nUna tradizione vuole che sia vissuto in Tremezzina (Mezzegra o Tremezzo?) e che ivi abbia piantato un ulivo esistente fino alla fine degli anni 1900."}
{"id": "1128470", "revid": "767487", "url": "https://it.wikipedia.org/wiki?curid=1128470", "title": "Asteroide di tipo C", "text": "Gli asteroidi di tipo C sono carboniosi, e sono la variet\u00e0 pi\u00f9 comune, intorno al 75% di quelli conosciuti; siccome la loro osservazione risulta molto difficile, \u00e8 probabile che questa percentuale sia ancora pi\u00f9 elevata, come certamente lo \u00e8 nella parte esterna della fascia asteroidale, ad una distanza di circa 2,7\u00a0UA, dove orbitano e dove si sono condensati in regioni pi\u00f9 fredde e lontane dal Sole rispetto ai loro simili.\nCaratteristiche.\nQuesto tipo di corpi celesti \u00e8 molto scuro, infatti hanno un'albedo di 0,03, riflettono il 3%-4% della luce solare che ricevono e sono simili alle condriti carbonacee.\nHanno la stessa composizione della nostra stella e della nebulosa solare primitiva, ma senza idrogeno, elio e gas volatili; sono presenti composti contenenti acqua, gli idrati.\nQuesti elementi sono stati trovati analizzando gli spettri della loro luce riflessa che contiene un forte assorbimento ultravioletto ad una lunghezza d'onda di circa 0,4\u00a0\u00b5m - 0,5\u00a0\u00b5m, \u00e8 presente inoltre il caratteristico assorbimento dell'acqua a lunghezza d'onda intorno a 3\u00a0\u00b5m. Essi non hanno subito cambiamenti da quando si sono solidificati, cio\u00e8 4,6 miliardi di anni fa, e sono detti anche i \"primitivi\".\nIl pi\u00f9 grande asteroide che appartiene inequivocabilmente al gruppo \u00e8 10 Hygiea, sebbene la Classificazione SMASS vi includa anche Cerere, che con i suoi 1\u00a0000\u00a0km di diametro \u00e8 il pi\u00f9 grande asteroide della fascia principale. Altri classificano Cerere come appartenente al gruppo degli asteroidi di tipo G, un sottogruppo di quelli di tipo C."}
{"id": "1128475", "revid": "53588", "url": "https://it.wikipedia.org/wiki?curid=1128475", "title": "Profetismo", "text": ""}
{"id": "1128477", "revid": "35804", "url": "https://it.wikipedia.org/wiki?curid=1128477", "title": "Frederic Rotig", "text": ""}
{"id": "1128481", "revid": "92719", "url": "https://it.wikipedia.org/wiki?curid=1128481", "title": "Nibbio coda di rondine", "text": ""}
{"id": "1128487", "revid": "927299", "url": "https://it.wikipedia.org/wiki?curid=1128487", "title": "Rivestimento per immersione", "text": "Il rivestimento per immersione (dip coating in inglese) \u00e8 un processo utilizzato per deporre film sottili su un substrato solido tramite immersione di tale substrato in una vasca contenente il materiale da deporre in soluzione, a cui fa seguito la successiva rimozione e asciugatura. Il pezzo rivestito pu\u00f2 essere essiccato tramite essiccazione forzata o cottura. Assieme con il rivestimento per rotazione rappresenta uno dei metodi pi\u00f9 comunemente utilizzati per deporre film sottili.\nLo spessore \"h\" del deposito ottenuto \u00e8 calcolabile dall'equazione di Landau e Levich, valida per un fluido newtoniano:\ndove formula_2 \u00e8 la viscosit\u00e0 del liquido, \"v\" la velocit\u00e0 di estrazione, formula_3 la tensione superficiale liquido-vapore, formula_4 la densit\u00e0 del liquido e \"g\" l'accelerazione di gravit\u00e0.\nFasi del processo.\nIl processo del dip coating pu\u00f2 essere generalmente schematizzato in tre fasi essenziali:"}
{"id": "1128493", "revid": "767487", "url": "https://it.wikipedia.org/wiki?curid=1128493", "title": "Ron Matthews", "text": "Ron rimase nella band per i primi due anni e mezzo della sua esistenza - dal 1975 ai primi mesi del 1977 e fu il primo componente ad essere reclutato dal fondatore del gruppo, il bassista Steve Harris.\nMatthews fu licenziato, insieme a molti altri musicisti, quando il cantante Dennis Wilcock convinse Harris a rinnovare la band. Dopo il licenziamento suon\u00f2 per qualche anno con Torme/Mcoy negli anni ottanta."}
{"id": "1128496", "revid": "729019", "url": "https://it.wikipedia.org/wiki?curid=1128496", "title": "Flugtechnik &amp; Leichtbau eta", "text": "Il Flugtechnik &amp; Leichtbau Eta \u00e8 un aliante da competizione prodotto dall'azienda tedesca Flugtechnik &amp; Leichtbau dall'anno 2000.\nStoria.\nSviluppo.\nL'Eta \u00e8 stato progettato e testato in Germania dalla Flugtechnik &amp; Leichtbau.\nIl primo esemplare venne portato in volo per la prima volta il 31 luglio 2000, alle 13:19, a Cochstedt, (Germania), librandosi a 2 metri d'altezza; nei successivi due voli di test non mostr\u00f2 problemi, decollando autonomamente ed arrivando ad una quota di 1500 m; ma durante i test sulla vite, necessari per la certificazione, si danneggi\u00f2, obbligando i due piloti a lanciarsi con il paracadute.\nLa casa costruttrice present\u00f2 ufficialmente questo aliante Open Class il 1\u00ba agosto dello stesso anno, con un semplice slogan:\n\"l'Eta \u00e8 il miglior veleggiatore oggi disponibile, e lo sar\u00e0 solo per un gruppo ristretto di clienti\".\nInfatti ad oggi sono stati consegnati solo 7 esemplari, ad un prezzo di circa 500\u00a0000 euro ciascuno.\nHa partecipato ad un campionato del mondo nel 2003 a Leszno. Il pilota Janusz Centka vinse cinque giornate, raggiungendo il secondo posto. Buoni piazzamenti sono stati raggiunti anche nelle successive gare.\nDescrizione tecnica.\nTecnologia.\nIl progetto nasce e si sviluppa seguendo un'unica filosofia: percorrere grandi distanze in un tempo limitato quando le condizioni ambientali lo permettono; avere quindi prestazioni di veleggiatore elevate a velocit\u00e0 elevate, passando gran parte del tempo di volo in planata.\nUn aliante quindi concepito sia per le basse che per alte velocit\u00e0, con inoltre una buona manovrabilit\u00e0.\n\u00c8 dotato di flap ed ha un'efficienza teorica massima pari a 72, peso massimo al decollo 920 kg con un carico alare di 500 N/m\u00b2 ed una VNE di 280\u00a0km/h.\nL'Eta ha un'apertura alare superiore ai 30 m, per una superficie alare di 18,6 m2: questo, assieme ad una particolare cura per la scelta e progettazione del profilo alare, conferisce una notevole efficienza al velivolo, dato che maggiore \u00e8 l'allungamento alare, minore \u00e8 la resistenza indotta.\nVi sono per\u00f2 dei limiti alle grandi aperture alari: prima di tutto strutturali, dovuti anche alle notevoli forze cui le superfici possono essere sottoposte in manovra; ma anche operativi, in quanto un'elevata apertura alare rende l'aliante placido, limitandone le capacit\u00e0 di manovra.\nUn limite \u00e8 comportato dal basso peso massimo ammesso in decollo.\nL'azienda produce su richiesta anche una versione motorizzata per il decollo autonomo, equipaggiata con un motore Solo 2625 da 47 kW."}
{"id": "1128497", "revid": "79457", "url": "https://it.wikipedia.org/wiki?curid=1128497", "title": "Luigi Burruano", "text": ""}
{"id": "1128502", "revid": "169529", "url": "https://it.wikipedia.org/wiki?curid=1128502", "title": "Regime dei magistri militum", "text": "Con il titolo di \"Magister militum\", carica romana istituita sin dai tempi di Teodosio I, furono designati i capi militari incaricati dall'esarca di Ravenna di reggere il Ducato di Venezia.\nStoria.\nIl regime si afferm\u00f2 nel quinquennio successivo alla morte del doge Orso Ipato, che aveva tentato di sottrarsi all'autorit\u00e0 dell'impero bizantino. Si succedettero annualmente:\nNel 742 Giovanni fu deposto, tonsurato ed abbacinato nel corso di una rivolta e gli successe Teodato Ipato, a quel punto fu restaurata la carica ducale, per la quale i bizantini riconobbero il principio dell'elettivit\u00e0, e Teodato fu eletto doge."}
{"id": "1128504", "revid": "115500157", "url": "https://it.wikipedia.org/wiki?curid=1128504", "title": "Steel guitar", "text": "Il termine steel guitar (letteralmente \"chitarra d'acciaio\") indica in inglese un tipo di strumenti cordofoni, della famiglia dei liuti.\nLe chitarre steel sono affini alla chitarra standard, ma vengono suonate attraverso l'uso di un accessorio detto \"steelbar\" o \"tonebar\", tradizionalmente costruito con l'acciaio, da cui il termine, che si fa scivolare sulle corde.\nLo steelbar ha un profilo cilindrico e una finitura levigata, per favorire i tipici movimenti di \"slide\" (glissata) e \"slant\" (scivolamento obliquo).\nTalvolta il materiale usato \u00e8 uno spezzone cilindrico di vetro, detto \"bottleneck\" (collo di bottiglia) oppure materie ceramiche o fibre di carbonio.\nLe tecniche della \"steel guitar\" si svilupparono nelle Hawaii tra la fine del XIX secolo e l'inizio del XX, sotto l'influenza di liutai immigrati iberici.\nLe \"steel guitar\" fanno parte della tradizione musicale statunitense (interessando in particolare i generi country, blues, western swing) e della musica hawaiana, in particolare quella degli anni trenta e quaranta, resa popolare dalla moda esotica e da molti film hollywoodiani dell'epoca, come \"Honolulu\".\nL'influenza sul blues.\nGi\u00e0 nei primi anni del 900 W.C. Handy aveva notato che molti chitarristi di blues rurale cercavano di imitare i chitarristi hawaiani facendo scivolare colli di bottiglia o lame di coltello sulle corde (\"slide guitar\").\nQuesto espediente permetteva di alternare glissati in stile hawaiano con il normale pizzicato delle dita o del plettro.\nIl suono della \"slide-guitar\" elettrificata ha caratterizzato in particolare una parte del Chicago blues e del blues rock bianco: i grandi interpreti dello strumento in questo genere sono Elmore James, Hound Dog Taylor, J. B. Hutto, Duane Allman, Ry Cooder, George Thorogood, Johnny Winter. A questi artisti storici si aggiunge oggi lo svizzero Joe Colombo (Music) e gli americani Ben Harper e Eric Sardinas.\nI protagonisti.\nPrescindendo dal leggendario Joseph Kekuku, di cui restano pochissime incisioni, i maggiori esponenti dello stile hawaiano originario furono Frank Ferera (1885-1951), musicista hawaiano di origine portoghese, e gli autoctoni polinesiani Sam Ku West, Andy Iona e Sol Hoopii, innovatori della steel-guitar acustica, di tipo Dobro o National.\nHoopii, notevole virtuoso, rese in seguito popolare la moderna \"lap steel guitar\" elettrificata.\nLa popolarit\u00e0 dello strumento negli anni '30 era tale che molti chitarristi continentali, come Roy Smeck, Alvino Rey e Andy Sannella si specializzarono nello strumento, introducendo influenze tipicamente americane e contribuendo allo stile del pop polinesiano, o \"hapa-haole\".\nNumerosi artisti mainstream, da Louis Armstrong a Bing Crosby vollero incidere dischi di sapore esotico facendosi affiancare dai migliori strumentisti polinesiani.\nIn seguito la steel-guitar elettrica venne accolta con entusiasmo nell'ambito Western Swing, nel quale si distinsero virtuosi come Bob Dunn, Leon McAuliffe, Earl \"Joaquin\" Murphey, Noel Boggs, Speedy West e Herbie Remington.\nDopo molte resistenze da parte del pubblico pi\u00f9 conservatore, la \"steel\" entr\u00f2 in maniera stabile nella strumentazione del country mainstream, soprattutto negli anni'60, e nella versione con pedali.\nIn Italia ebbero qualche popolarit\u00e0 i fratelli italo-americani Santo e Johnny Farina, ovvero il duo Santo &amp; Johnny, dove Santo suonava la steel guitar e Johnny la chitarra elettrica tradizionale, in funzione di accompagnamento ritmico.\nAnche se la \"steel\" \u00e8 legata al country e al blues, negli ultimi decenni ha contaminato diversi generi musicali, quali soprattutto il rock progressivo (in questo ambito, importanti esponenti sono stati Steve Howe degli Yes, David Gilmour dei Pink Floyd, Jimmy Page dei Led Zeppelin e Jordan Rudess dei Dream Theater nella suite \"Octavarium\").\nNegli Stati Uniti esiste una specifica \"Steel Guitar Hall of Fame\", che onora i pi\u00f9 importanti personaggi dell'ambito.\nVa rammentato che aziende come la Rickenbacker, la Dobro e la National hanno legato il loro sviluppo alla produzione di strumenti hawaiani, e lo stesso Leo Fender esord\u00ec nella produzione di chitarre con strumenti lap-steel, col marchio K &amp; F, e in seguito a suo nome (Stringmaster).\nLo strumento.\nLe \"steel\" hanno una meccanica simile a quella della chitarra, con corde tese fra un capotasto ed un ponte, con una action elevata, solitamente un centimetro circa.\nLe tastiere hanno solo funzione di riferimento, e solitamente non hanno veri e propri tasti metallici.\nNelle versioni pi\u00f9 classiche, sono equipaggiate con 6 corde, ma spesso e volentieri si arriva a 7, 8, 10 e persino 12.\nL'accordatura riveste un ruolo molto importante: l'uso del tonebar o del bottleneck obbliga, infatti, a usare un'accordatura aperta, di non sempre agevole utilizzo.\nQuindi esistono molteplici schemi di accordatura, a seconda dello stile musicale e del gusto e la tecnica personale del musicista.\nOltre al caratteristico glissato, \u00e8 possibile ottenere frazioni di tono, come accade su altri strumenti senza tasti (fretless) come il violino.\nAl pari di quest'ultimo, l'intonazione della nota \u00e8 affidata all'esecutore, che deve impostare la barretta sul giusto punto della corda per ottenere l'intonazione desiderata.\nIl suono prodotto da questo strumento \u00e8 di grande effetto, vista la possibilit\u00e0 di trasporre in un solo gesto interi accordi (block-chords), ottenere trilli, armonici ed altri effetti.\nLe prime chitarre elettriche (oltre che solid-body) di tutti i tempi erano chitarre lap steel: la Rickenbacker, modello \"Frying Pan\" (\"padella per frittura\"), e la National Hawaiian (\"Lyre\") prodotte nei primi anni trenta.\nAltri modelli storici o di grande successo comprendono la Rickenbacker B \"Electro-Hawaiian\" (dal curioso corpo in bakelite), la National New-Yorker, la Gibson Console Grand, e la Fender Stringmaster.\nTipologie.\nUn'alternativa per avere pi\u00f9 accordature disponibili \u00e8 lo strumento a manici multipli, due o anche tre.\nMarche.\nTra le case produttrici pi\u00f9 famose di \"steel guitar\" troviamo:"}
{"id": "1128506", "revid": "1444886", "url": "https://it.wikipedia.org/wiki?curid=1128506", "title": "Ducato di Venezia", "text": ""}
{"id": "1128507", "revid": "2184720", "url": "https://it.wikipedia.org/wiki?curid=1128507", "title": "Will Malone", "text": "Primo tastierista dei Black Sabbath, ha anche collaborato con gli Iron Maiden esclusivamente per il loro album di debutto del 1980; la band infatti si lamenta sempre dello scarso impegno e risultato ottenuto.\nDal 2006 ha iniziato a produrre la musica di Gianna Nannini, col suo album \"Grazie\"."}
{"id": "1128508", "revid": "287204", "url": "https://it.wikipedia.org/wiki?curid=1128508", "title": "Radio anch'io", "text": "Radio anch'io \u00e8 una trasmissione radiofonica di Rai Radio 1, nata nel 1978, rubrica di approfondimento del GR1.\nStoria.\nLa trasmissione nacque il 16 gennaio 1978 come primo programma di infotainment, voluto dal Direttore del canale Giovanni Baldari come simbolo dell'innovazione della RAI dopo la legge di Riforma del 1976, e fu affidata a Giorgio Bandini, Loris Barbieri e Paolo Modugno, assumendo il format di talk show di politica e attualit\u00e0 alla fine del 1978, col giornalista Gianni Bisiach, che protrasse la sua collaborazione anche negli anni ottanta e novanta.\nIl programma va in onda dal marted\u00ec al venerd\u00ec dalle 7.35 alle 9:30 su Rai Radio 1 e approfondisce temi di stretta attualit\u00e0 (con collegamenti sul campo), con vari protagonisti della politica, dell'economia, e della vita sociale e culturale.\nNel corso della sua ormai storica trasmissione, ha avuto numerosi conduttori tra i quali citiamo Andrea Vianello, Stefano Mensurati e Ruggero Po, mentre i conduttori odierni sono Giorgio Zanchini e, saltuariamente, Nicole Ramadori.\nGli speciali della trasmissione venivano condotti da Antonio Caprarica.\nDal 2017 ha assunto una nuova forma per seguire la diretta radio; difatti \u00e8 possibile seguire la diretta in streaming oltre al classico metodo via audio, anche via video tramite il proprio sito e sulla pagina Facebook.\nIl luned\u00ec, invece, va in onda lo spin-off sportivo \"Radio Anch'io Sport\"."}
{"id": "1128519", "revid": "72396", "url": "https://it.wikipedia.org/wiki?curid=1128519", "title": "Costi fissi", "text": ""}
{"id": "1128520", "revid": "339392", "url": "https://it.wikipedia.org/wiki?curid=1128520", "title": "Palaolimpico", "text": ""}
{"id": "1128522", "revid": "260676", "url": "https://it.wikipedia.org/wiki?curid=1128522", "title": "Guilin", "text": "Guilin (\u6842\u6797, \"Gu\u00ecl\u00edn\" in Pinyin, \"Kuei-lin\" in Wade-Giles, \"Gveihlaem\" in Zhuang) \u00e8 una citt\u00e0 della Cina nel Guangxi, considerata una delle pi\u00f9 pittoresche del Paese. \nSituata nel nord-est della regione del Guangxi, \u00e8 posta sulla riva ovest del fiume Li. La citt\u00e0-prefettura comprende vaste aree rurali, mentre la citt\u00e0 vera e propria ha una popolazione di circa abitanti.\nOrigini del nome.\nIl suo nome significa \"foresta di \"Osmanthus fragrans\"\" per il largo numero di queste piante nella citt\u00e0.\nStoria.\nNel 314 a.C. un piccolo villaggio fu costruito sulle sponde del Lijiang. Nel 214 a.C. nei pressi di Guilin fu scavato il canale Lingqu, di fondamentale importanza militare, politica ed economica perch\u00e9 collega il fiume Azzurro con il fiume delle Perle; Guilin si trov\u00f2 cos\u00ec al centro dello sviluppo della regione come punto di passaggio tra la Cina Centrale e quella del Sud. Nel 111 a.C., durante il governo dell'imperatore Han Wudi della dinastia Han, fu istituita la contea di Shi An, che \u00e8 ritenuta all'origine della citt\u00e0, le cui mura furono costruite quello stesso anno.\nNel 507 d.C. la citt\u00e0 viene rinominata \"Guizhou\". Gi\u00e0 all'inizio della dinastia Tang (618-960) era diventata il centro politico della regione e nei due secoli successivi era gi\u00e0 una nota destinazione turistica e culturale in patria e all'estero. Nel periodo della dinastia Song (960-1279) ebbe ulteriore sviluppo economico e culturale al punto di essere definita la \"capitale del Sud-ovest\". Fu il capoluogo della provincia del Guanxi durante la dinastia Ming (1368-1644) e la dinastia Qing (1644-1911), periodi nei quali si espanse sensibilmente.\nNel 1921 fu uno dei quartieri generali della Spedizione del Nord, organizzata da Sun Yat-sen. Nel 1940 la citt\u00e0 prese il suo nome attuale. Con l'apertura al turismo internazionale nel 1973, Guilin vide l'arrivo di molti visitatori stranieri e in quel periodo si diede una moderna riorganizzazione delle strutture e attivit\u00e0 turistiche. Nel 1981 fu inserita nella lista delle quattro citt\u00e0 dove era prioritaria la tutela del patrimonio storico e culturale e degli scenari naturali dalla Cina. L'anno successivo fu nominata tra le ventiquattro citt\u00e0 storico-culturali del paese. Un'ulteriore crescita del turismo vi fu dopo che Guilin fu inserita nel 1985 tra le sette \"citt\u00e0-chiave cinesi del turismo\".\nGeografia fisica.\nTerritorio.\nGuilin occupa un'area di km\u00b2. Sita in una regione subtropicale, \u00e8 caratterizzata da tipiche formazioni carsiche con modesti rilievi. Essi sono la \"Collina dove si accumulano i colori\", la \"Collina della Proboscide dell'Elefante\", la \"Collina delle Sette Stelle\", la \"Collina di Fubo\", la \"Collina di Lipu\" e la \"Collina di Yaoshan\". \u00c8 attraversata dal Lijiang.\nClima.\nLa zona rientra sotto l'influenza dei monsoni, che favoriscono un clima subtropicale umido, caldo e piovoso, caratterizzato da inverni temperati ed estati lunghe, calde ed umide. Il monsone dura da marzo ad agosto e poi lascia il posto alla stagione secca. La media delle precipitazioni annue \u00e8 di mm. La media delle temperature minime \u00e8 di 15,8 \u00b0C e quella delle massime di 23,1 \u00b0C. Le precipitazioni nevose sono rare. Il periodo migliore \u00e8 tra settembre e novembre, con temperature gradevoli e scarse piogge.\nSociet\u00e0.\nEtnie e minoranze straniere.\nI gruppi etnici presenti sono gli zhuang, gli yao, gli hui, i miao, gli han e i dong.\nEconomia.\nLe produzioni locali comprendono prodotti farmaceutici, tra cui farmaci erboristici cinesi, macchinari, fertilizzanti, seta, profumi, vini cinesi, t\u00e8 e cinnamomo. Guilin viene considerata una delle citt\u00e0 turistiche storicamente pi\u00f9 importanti del paese, le bellezze del paesaggio costituiscono un richiamo per il visitatori cinesi e in particolare per quelli stranieri dal 1973, anno in cui fu aperta al turismo internazionale. La zona di maggior interesse turistico si trova lungo il Lijiang tra Guilin e la contea di Yangshuo. Lo sviluppo del turismo \u00e8 andato a discapito dell'industria, con molte fabbriche che furono chiuse negli anni Ottanta a causa dell'inquinamento che producevano.\nCultura.\nCucina.\n\u00c8 famosa la salsa chili di Guilin, fatta con peperoncini freschi, aglio e fagioli di soia fermentati. \nGli spaghetti di riso di Guilin sono stati il punto fermo delle colazioni locali fin dalla dinastia Qin e sono rinomati per il loro gusto delicato. C'\u00e8 una leggenda che narra che quando le truppe Qin furono colpite da un'epidemia che provocava dissenteria un cuoco cre\u00f2 gli spaghetti per i soldati. Questa specialit\u00e0 locale contiene tradizionalmente carne di cavallo, ma nelle preparazioni contemporanee questo ingrediente non \u00e8 pi\u00f9 usato. \nLo Zongzi, una specie di gnocco fatto con riso glutinoso e pasta di fagioli mung avvolti in foglie di bamb\u00f9 o banano, \u00e8 un'altra delizia tipica di Guilin.\nCuriosit\u00e0.\nLa scena rappresentata sulla banconota cinese da 20 renminbi \u00e8 tratta da un panorama di Guilin."}
{"id": "1128523", "revid": "122604223", "url": "https://it.wikipedia.org/wiki?curid=1128523", "title": "Eugenio Sgarbossa", "text": "Carriera.\nGiocatore.\nDa ragazzo gioc\u00f2 nelle file delle giovanili del Torino ed Eureka Settimo, pass\u00f2 poi all'Orbassano, all'Alessandria, alla Lazio (una sola presenza in serie B nella stagione 1986-1987, alla Rondinella di Firenze e al .\nNel 1991 viene acquistato dalla , militante in Serie B, con cui ottenne la prima storica promozione in Serie A del club, al termine della stagione 1992-93. Lasci\u00f2 Reggio Emilia dopo cinque stagioni di cui due in massima serie.\nConcluse la sua carriera militando nella e, successivamente, nella .\nIn carriera ha totalizzato complessivamente 61 presenze in Serie A, con una rete all'attivo in occasione del successo esterno della Reggiana sul del 17 aprile 1994, e 90 presenze ed una rete in Serie B\nAllenatore.\nInizi\u00f2 ad allenare la Poggese, piccola squadra di Poggio Rusco che port\u00f2 dalla Promozione a un passo dalla Serie C2 prima dell'esonero, nel 2001. Seguirono impieghi all'Arcetana in Eccellenza, al Carpi e al Crevalcore in D e allo Spezia, quando fu ingaggiato come vice di Antonio Soda nel 2007-08.\nIl 31 gennaio 2011 diventa allenatore dell'Union Campo San Martino, militante nel campionato di Prima Categoria.\nNelle stagioni sportive 2010-2011 e 2011-2012 ottiene due salvezze all'ultima giornata di play-out; nella stagione 2010-2011 perde l'andata di play-out in casa per 2-0, mentre al ritorno ottiene un 3-0 che riconferma la categoria, mentre nella stagione 2011-2012 perde l'andata fuori casa per 2-1 e vince in casa per 3-1, conservando cos\u00ec per la seconda volta di fila il titolo di Prima Categoria.\nNella stagione 2012-2013 ha allenato le categorie \"Allievi\" e \"Juniores provinciali\" della societ\u00e0 A.S.D. Per Santa Maria di Cittadella.\nNel dicembre del 2015, viene chiamato a sedere sulla panchina del \"BonbonAsca\", squadra di Alessandria, militante nella Promozione Piemonte-Valle d'Aosta. Al termine della stagione ottiene la promozione in Eccellenza.\nNel giugno del 2016, diventa il nuovo allenatore del Giorgione in Eccellenza, ma viene esonerato il 7 novembre dello stesso anno.\nNel 2019 torna sulla panchina del Per Santa Maria, questa volta alla guida della prima squadra, non potendo per\u00f2 concludere il campionato a causa dello stop dei campionati dovuto alla pandemia di COVID-19. Nell'estate 2020 estende per un'altra stagione la propria collaborazione con la societ\u00e0."}
{"id": "1128525", "revid": "92719", "url": "https://it.wikipedia.org/wiki?curid=1128525", "title": "Falco pecchiaiolo occidentale", "text": ""}
{"id": "1128526", "revid": "767487", "url": "https://it.wikipedia.org/wiki?curid=1128526", "title": "Stuart Hill", "text": "Biografia.\nStuart Hill \u00e8 uno scrittore fantasy nato nel 1958 in Gran Bretagna. Ha lavorato in fabbriche di automobili e ha compiuto i lavori pi\u00f9 umili come ad esempio il giardiniere in un cimitero. \u00c8 stato successivamente assunto come insegnante pubblicitario e oggi lavora in una libreria. Il personaggio principale del suo primo libro, Icemark, \u00e8 la rappresentazione della sorella, morta mentre lui era adolescente. Sempre con i personaggi di Icemark ha pubblicato un sequel intitolato Lama di fuoco dove il suo figlio e tutta la sua famiglia deve riaffrontare il loro principale antagonista ma, questa volta con una sorpresa che coster\u00e0 la sua sconfitta decisiva.\nLa sua ultima pubblicazione, che chiude la trilogia di Icemark, \u00e8 Last Battle of the Icemark (L'ultima battaglia di Icemark), non ancora tradotto in italiano."}
{"id": "1128527", "revid": "339392", "url": "https://it.wikipedia.org/wiki?curid=1128527", "title": "PalaOlimpico", "text": ""}
{"id": "1128528", "revid": "92719", "url": "https://it.wikipedia.org/wiki?curid=1128528", "title": "Sparviere eurasiatico", "text": ""}
{"id": "1128529", "revid": "125351341", "url": "https://it.wikipedia.org/wiki?curid=1128529", "title": "Giorgia W\u00fcrth", "text": "Biografia.\nNasce a Genova da padre svizzero e madre ligure, all'et\u00e0 di 5 anni si trasferisce a Varazze con la famiglia. Si trasferisce in seguito a Milano dove si laurea in Scienze e Tecnologie della comunicazione all'Universit\u00e0 IULM, quindi frequenta diversi stage e seminari in canto e recitazione, studiando teatro per 3 anni, e lavora anche come modella.\nInizia la sua carriera nel 1998 come conduttrice sul canale televisivo satellitare Disney Channel.\nDal 2003 ai primi mesi del 2008 \u00e8 una delle \"signorine buonasera\" di Rai 3. Nel frattempo intraprende la carriera di attrice, scrive racconti e tiene un suo blog. Nel 2008 \u00e8 protagonista del videoclip di \"Aprila\", canzone di Biagio Antonacci.\nNel 2009 partecipa alla serie televisiva di Rai1 \"Il bene e il male\" e successivamente alla sesta stagione di \"Un medico in famiglia\"; inoltre \u00e8 tra le protagoniste di \"Ex\", film di Fausto Brizzi, uscito nelle sale cinematografiche nel mese di febbraio. Interpreta anche il ruolo di \"Ilona Staller\" nella miniserie tv \"Moana\", regia di Alfredo Peyretti, in onda su Sky Cinema 1. A gennaio 2010 esce in libreria il suo esordio letterario, il romanzo \"Tutta da rifare\", pubblicato da Fazi Editore, con cui vince il premio Afrodite 2010 e il premio Falerno Primo Romanzo 2010.\nNel 2011 \u00e8 nel cast del film di Ezio Greggio \"Box Office 3D - Il film dei film\".\n\u00c8 nel cast dei film di Fausto Brizzi \"Maschi contro femmine\" e \"Femmine contro maschi\". Nel 2012 conduce su Cielo l'edizione italiana di \"Voglio vivere cos\u00ec\". Dallo stesso anno \u00e8 uno dei protagonisti della fiction di Canale 5 \"Le tre rose di Eva\", interpretando Tessa Taviani.\nNel 2017 dirige il documentario su Sandra Milo \"Salvatrice,\" presentato alla Festa del cinema di Roma\".\"\nNel 2017 \u00e8 tra le interpreti di Casa Flora, trasmessa dalla Televisione della Svizzera Italiana RSI LA1.\nNel 2021 interpreta Camilla nella serie per ragazzi di Rai Gulp \"Marta &amp; Eva\".\nVita privata.\nDal 2008 al 2012 \u00e8 stata fidanzata con il regista Fausto Brizzi.\nIl 22 gennaio 2018 diventa madre di due gemelli, senza rivelare il nome del padre."}
{"id": "1128532", "revid": "92719", "url": "https://it.wikipedia.org/wiki?curid=1128532", "title": "Astore comune", "text": ""}
{"id": "1128535", "revid": "92719", "url": "https://it.wikipedia.org/wiki?curid=1128535", "title": "Poiana codarossa", "text": ""}
{"id": "1128536", "revid": "110157", "url": "https://it.wikipedia.org/wiki?curid=1128536", "title": "Ponitz", "text": "Ponitz \u00e8 un comune della Germania di 1812 abitanti situato nel circondario dell'Altenburger Land in Turingia."}
{"id": "1128537", "revid": "92719", "url": "https://it.wikipedia.org/wiki?curid=1128537", "title": "Aquila delle Filippine", "text": ""}
{"id": "1128538", "revid": "339392", "url": "https://it.wikipedia.org/wiki?curid=1128538", "title": "Aquila di Bonelli", "text": ""}
{"id": "1128540", "revid": "767487", "url": "https://it.wikipedia.org/wiki?curid=1128540", "title": "38 Special", "text": "I 38 Special (talvolta scritto anche .38 Special e Thirty-Eight Special) sono un gruppo southern rock statunitense fondato nel 1975 a Jacksonville, in Florida, dal cantante Donnie Van Zant (fratello del pi\u00f9 celebre Ronnie dei Lynyrd Skynyrd).\nIl nome del gruppo deriva dalla munizione per arma da fuoco, la \".38 Special\".\nStoria del gruppo.\nIl gruppo esord\u00ec con sonorit\u00e0 southern rock simili a quelle espresse dai Lynyrd Skynyrd, il gruppo del fratello maggiore di Donnie, Ronnie Van Zant. Negli anni ottanta la band inser\u00ec elementi blues rock e arena rock nel proprio sound, producendo una lunga serie di album e singoli di successo come \"Caught Up in You\" (1982), \"If I'd Been the One\" (1983), \"Second Chance\" (1989), \"Hold on Loosely\" (1981) e \"Back Where You Belong\" (1984)."}
{"id": "1128542", "revid": "92719", "url": "https://it.wikipedia.org/wiki?curid=1128542", "title": "Arpia (uccello)", "text": ""}
{"id": "1128543", "revid": "767487", "url": "https://it.wikipedia.org/wiki?curid=1128543", "title": "Posterstein", "text": "Posterstein \u00e8 un comune della Germania di 493 abitanti situato nel circondario dell'Altenburger Land in Turingia."}
{"id": "1128544", "revid": "108495590", "url": "https://it.wikipedia.org/wiki?curid=1128544", "title": "Pierre de la Broce", "text": "Biografia.\nDe la Broce era signore di Turenna e fu un consigliere alla corte di re Luigi IX di Francia. Ordin\u00f2 di essere un mentore per suo figlio Filippo, futuro Filippo III. Accumul\u00f2 una notevole fortuna, grazie alla generosit\u00e0 del re il quale gli affid\u00f2 numerosi feudi, come quello di Langeais, in Turenna.\nQuesta notevole influenza nella politica e nella societ\u00e0 di allora suscit\u00f2 l'invidia di molti membri della nobilt\u00e0. Inoltre, l'ascesa al trono della nuova regina Maria di Brabante indebol\u00ec la sua influenza in favore di quest'ultima. Imprudentemente, si lasci\u00f2 tentare di screditare con il re, sostenendo il suo coinvolgimento nella morte del suo primogenito Louis. La regina, alla quale il re era molto affezionato, lo accus\u00f2 di manipolazione. Imprigionato nel gennaio 1278, fu impiccato sulla forca di Montfaucon il 30 giugno dello stesso anno."}
{"id": "1128550", "revid": "1305772", "url": "https://it.wikipedia.org/wiki?curid=1128550", "title": "Aquila di mare", "text": ""}
{"id": "1128551", "revid": "110157", "url": "https://it.wikipedia.org/wiki?curid=1128551", "title": "Rositz", "text": "Rositz \u00e8 un comune della Germania di 3121 abitanti situato nel circondario dell'Altenburger Land in Turingia e capoluogo della comunit\u00e0 amministrativa dello Verwaltungsgemeinschaft Rositz."}
{"id": "1128552", "revid": "228587", "url": "https://it.wikipedia.org/wiki?curid=1128552", "title": "Rootes", "text": "Il Gruppo Rootes era un'industria automobilistica inglese che arriv\u00f2 a raggruppare parecchi marchi britannici (come Sunbeam, Singer, Humber, Hillman e Talbot), molti dei quali poco noti in Italia.\nLa societ\u00e0, attualmente non pi\u00f9 operante, fu rilevata prima (1967) dalla Chrysler France, dando vita alla Chrysler Europe, e poi (1978) dalla Peugeot\nGli anni pre-bellici.\nLa \"Rootes\" venne fondata nel 1919 da lord William Rootes, come societ\u00e0 commerciale che si occupava della vendita di automobili.\nIl passaggio da commerciante a produttore avvenne alla fine degli anni venti, quando la grande depressione gett\u00f2 sul lastrico molti costruttori.\nIl primo embrione del gruppo inizi\u00f2 a svilupparsi proprio nel 1929, quando Hillman e Humber, in difficolt\u00e0 economico-finanziaria, s'unirono fra loro. Rootes acquis\u00ec prima (1930) una partecipazione nella neonata azienda, poi il controllo totale nel 1932.\nCol fallimento (1934) della \"STD\". societ\u00e0 formata da Sunbeam, Talbot e Darracq, il Gruppo Rootes s'ingrand\u00ec ulteriormente acquisendo la Sunbeam ed il ramo inglese della Talbot. Con queste acquisizioni, completate nel 1955 dall'arrivo della Singer, Sir Rootes pot\u00e9 mettere in luce tutta la propria abilit\u00e0 di \"badge engineering\" nel posizionamento strategico dei marchi.\n\"Hillman\" si collocava alla base della produzione, \"Humber\" nel segmento di lusso e \"Singer\" a un livello intermedio. A \"Sunbeam\" era riservato, invece, un ruolo sportivo.\nIl concetto base proposto da Sir Rotes era: stessa meccanica, carrozzerie e livelli di finiture differenti. Non era un concetto nuovo in assoluto, gi\u00e0 da anni Ford e General Motors lo applicavano negli Stati Uniti, ma era una novit\u00e0 per l'Inghilterra.\nIl dopoguerra.\nDopo la parentesi bellica, periodo in cui la produzione venne convertita a fini militari, la produzione riprese nel grande stabilimento di Ryton on Dunsmore, vicino a Coventry, costruito nel 1940 con l'aiuto del Governo britannico e destinato, durante la guerra, all'assemblaggio di aeroplani da combattimento e bombardieri.\nGli anni cinquanta furono gli anni della grande espansione del Gruppo, non solo per l'acquisizione (1955) della Singer, ma anche per la capacit\u00e0 di proporre modelli di successo, solidi, ben progettati, rifiniti con cura e venduti a prezzi ragionevoli (bench\u00e9 lievemente pi\u00f9 elevati di quelli dei diretti concorrenti).\nLe vetture artefici di questi successi furono le \"Hillman Minx\", le \"Sunbeam Alpine\" e \"Rapier\", le \"Humber Super Snipe\" e \"Hawk\" e le \"Singer Gazelle\".\nNello stesso periodo la Rootes si costru\u00ec una reputazione sportiva partecipando, con vetture marchiate Sunbeam, a varie competizioni internazionali, soprattutto rally, ottenendo ottimi risultati (come la vittoria del Rally di Montecarlo del 1955, con Stirling Moss).\nIl vero limite del Gruppo era, per\u00f2, la sua scarsa internazionalit\u00e0. Tutti i modelli erano ben posizionati in patria, ma praticamente sconosciuti negli altri principali mercati europei, nonostante autovetture come la Minx venissero costruiti su licenza anche dalla Isuzu in Giappone.\nLa Imp e il tracollo.\nPer contrastare il successo della Mini all'inizio degli anni sessanta la Rootes, avvi\u00f2 il progetto di una nuova utilitaria. La vettura era l'esatto contrario della Mini: la trazione e motore erano infatti dietro (caso unico tra le utilitarie inglesi). Il motore, un piccolo 4 cilindri in linea, tutto in lega d'alluminio, con distribuzione ad albero a camme in testa, di 875 cm\u00b3 era un gioiello di tecnologia progettato dalla Coventry Climax.\nInvece di poter ampliare il proprio stabilimento di Ryton per assemblare la nuova Imp, la Rootes fu costretta, da un decreto del Governo Britannico a sostegno delle aree economicamente depresse, a costruirne uno nuovo a Linwood in Scozia, dove non esistevano maestranze specializzate. Per ovviare al problema e poter accedere alle facilitazioni del MEC, lord Rootes strinse un accordo con la carrozzeria Touring di Milano per l'assemblaggio di 10.000 automobili all'anno, cosa che costrinse la \"Touring\" a realizzare un nuovo stabilimento, appositamente attrezzato. L'improvvisa morte di lord Rootes, avvenuta nel dicembre 1963, fece saltare l'accordo, portando la \"Touring\" al fallimento. La vettura, lanciata nel 1963 col nome di \"Imp\", non ebbe successo, sia per la linea squadrata e un po' goffa, sia per la scarsa affidabilit\u00e0 e qualit\u00e0 costruttiva, essenzialmente dovuta, all'inesperienza produttiva del personale di Linwood. Il fatto che la maggior parte dei fornitori fosse poi rimasta nelle Midlands fece aumentare i costi di produzione (sia per la necessit\u00e0 di trasportare i pezzi in Scozia che per quella di assemblare alcune parti del motore a Ryton).\nLe basse vendite della \"Imp\" portarono alla crisi finanziaria della Casa, nonostante il discreto successo della spyder Sunbeam Alpine, commercializzata anche negli USA e impegnata in numerose competizioni. Proprio per migliorare la penetrazione in America venne lanciata nel 1964 la \"Sunbeam Tiger\", vale a dire una \"Alpine\" con motore V8 Ford.\nNel 1967 il Gruppo Rootes venne ceduto alla Chrysler, che lo un\u00ec alla Simca e alla Matra, dando vita alla \"Chrysler Europe\".\nLa Chrysler Europe.\nL'obiettivo della Chrysler era quello di ottenere nuove basi produttive nel Vecchio Continente, sulla scia di quanto fatto da Ford e GM. Tuttavia la situazione ereditata era assai complessa: il Gruppo Rootes aveva molti marchi, alcuni modelli di scarso successo (come la Imp) e una situazione, quella dello stabilimento di Linwood, molto delicata. L'insuccesso della Imp e la conseguente riduzione della produzione nell'impianto scozzese aveva creato numerose tensioni sindacali e scioperi che rendevano pesante l'aria in fabbrica. Tali tensioni, inevitabilmente, si riflettevano sulla qualit\u00e0 dei prodotti.\nLa strategia gestionale della Chrysler prevedeva la creazione di due sottodivisioni, la \"Chrysler France\" (formata da Simca e Matra) e la \"Chrysler UK\" (formata dall'ex Gruppo Rootes), corrispondenti alla locazione degli impianti produttivi, la riduzione dei brand e, soprattutto, la progressiva unificazione dei modelli prodotti in Francia e Gran Bretagna.\nL'ultimo modello progettato dalla Rootes prima dell'acquisizione fu una berlina di fascia medio-alta, venduta, a partire dal 1966, col nome di \"Hillman Hunter\" (versione \"base\") o \"Humber Sceptre\" (versione di lusso\").\nLa Chrysler UK.\nLa gestione del \"ramo inglese\" era assai complessa. L'eccessivo numero di marchi aveva portato a posizionamenti dei modelli basati su ragionamenti cervellotici (e comunque non percepiti dai clienti): occorreva semplificare. La strategia seguita fu quella di abbandonare progressivamente, nel corso degli anni settanta, i vecchi marchi Rootes, per rimpiazzarli col nome \"Chrysler\".\nGli anni della gestione americana furono molto intensi: vennero lanciati molti modelli, tra cui la \"Hillman Avenger\" (1970) e la \"Sumbeam Alpine/Rapier Fastback\" (1968), stipulati molti accordi internazionali (soprattutto quello per la produzione della Hunter in Iran, col nome di \"Paykan\") e fatti molti tentativi di \"internazionalizzare\" la notoriet\u00e0 dei modelli (come la commercializzazione della Avenger in Nordamerica, col nome di \"Plymouth Cricket\"). La stessa Avenger venne costruita anche in Argentina e Brasile.\nAd aumentare la confusione tra marchi e modelli contribu\u00ec anche la produzione a Ryton (dal 1970) della \"Chrysler 160/180\" (assemblata anche in Francia e venduta con marchio Simca), molto simile (anche se, di fatto, non avevano parti in comune) alla Hillman Avenger.\nNonostante questa confusione, la progressiva dismissione dei marchi ex-Rootes era in atto e, tra il 1971 ed il 1976, sparirono (nell'ordine) \"Singer\", \"Humber\", \"Sunbeam\" e \"Hillman\". I modelli Hillman ancora in produzione (sostanzialmente la Avenger e la Hunter) vennero rimarchiati Chrysler.\nIl 1976 fu importante anche perch\u00e9 vide il primo vero tentativo di unificazione della produzione europea Chrysler, la \"Chrysler Alpine\", ovvero la versione assemblata in Inghilterra della Simca 1307/1308/1309. Sembrava un chiaro segnale dell'avvio dell'unificazione e, invece, l'anno successivo ne arriv\u00f2 uno opposto con la presentazione della \"Chrysler Sunbeam\", una hatchback 2 porte a trazione posteriore basata sulla Avenger, che anticipava nell'impostazione estetica la successiva \"Chrysler Horizon\" del 1978. La Sunbeam veniva prodotta unicamente in Inghilterra.\nL'ultimo modello progettato dalla Chrysler Europe, prima di essere rilevata dalla Peugeot, fu la berlina medio-piccola a 5 porte Horizon, prodotta in Inghilterra, Francia e Stati Uniti (dove, venduta con i nomi di Dodge Omni e Plymouth Horizon, ebbe molto successo).\nLa Peugeot.\nLa vera unificazione della produzione, chimera della Chrysler, fu compiuta dalla Peugeot, che rilev\u00f2 la Chrysler Europe nel 1978.\nLe prime (1979) mosse del nuovo proprietario francese furono l'eliminazione delle Hunter (la cui produzione fu confinata in Iran e Pakistan) e la riesumazione del marchio \"Talbot\", che and\u00f2 a rimarchiare tutti i prodotti.\nNel 1980 vennero lanciate l'ammiraglia \"Talbot Tagora\" (la cui progettazione era iniziata sotto la Chrysler), la \"Talbot 1510\" (restyling della Simca 1307/Chrysler Alpine) e la \"Talbot Solara\" (versione a 3 volumi della 1510). Rimasero in produzione, immutate (ma marchiate Talbot), la Horizon, la Avenger e la Sunbeam.\nNel 1981, dopo estenuanti trattative sindacali, lo stabilimento di Linwood venne chiuso e con lui si chiuse anche la carriera europea della Avenger che tuttavia rimase in produzione in Brasile e Argentina ancora per alcuni anni. Curiosa sorte quella della Avenger; negli ultimi anni di vita sudamericana questo modello sub\u00ec di nuovo un cambio di marchio in seguito alla cessione delle attivit\u00e0 della Chrysler in favore della Volkswagen che la ribattezz\u00f2 \"1500\".\nIronia della sorte, proprio quell'anno una \"Sunbeam\", modello che veniva assemblato proprio in quello stabilimento, equipaggiata con motore Lotus, vinse il Campionato Mondiale Rally.\nNel 1982 la gamma Talbot venne ampliata con la city car \"Samba\", derivata dalla Peugeot 104 e destinata a rimpiazzare la Sunbeam, uscita di produzione da \"campionessa del mondo\" l'anno prima.\nNel 1986 il marchio e la produzione Talbot vennero soppressi e lo stabilimento di Ryton utilizzato per assemblare modelli Peugeot fino al 12 novembre 2007, anno in cui lo stabilimento \u00e8 stato definitivamente chiuso."}
{"id": "1128553", "revid": "92719", "url": "https://it.wikipedia.org/wiki?curid=1128553", "title": "Aquila calva", "text": ""}
{"id": "1128555", "revid": "92719", "url": "https://it.wikipedia.org/wiki?curid=1128555", "title": "Aquila pescatrice di Steller", "text": ""}
{"id": "1128556", "revid": "729019", "url": "https://it.wikipedia.org/wiki?curid=1128556", "title": "Rocca di Cerbaia", "text": "La Rocca di Cerbaia \u00e8 un castello, oggi in rovina, che sorge a 400 metri di altezza su un colle dominante il fiume Bisenzio, in localit\u00e0 Carmignanello, nel comune di Cantagallo, in provincia di Prato.\nStoria.\nLa rocca fu probabilmente edificata agli inizi del XII secolo a guardia della \"strada di Lombardia\" e fu la dimora dei Conti Alberti, ai quali venne concessa nel 1164 dall'imperatore Federico Barbarossa.\nNel XIII secolo, il maniero fu uno dei capisaldi della lotta tra il potere feudale albertesco e il nascente comune di Prato.\nQui Adelaide degli Alberti incontr\u00f2 il suo sposo Ezzelino II da Romano. Una loro figlia, Cunizza da Romano (di cui parla Dante Alighieri nel Paradiso), dalla movimentata vita amorosa, vi visse in et\u00e0 matura; nel 1278 redasse il proprio testamento in questo luogo, dopodich\u00e9 non si ebbero pi\u00f9 sue notizie. \u00c8 probabile che lei sia morta nella Rocca e che sia stata sepolta nel cimitero attiguo.\nNel 1361 Niccol\u00f2 Aghinolfo degli Alberti fu l'ultimo conte di Cerbaia; in quell'anno infatti la rocca fu venduta al comune di Firenze, che prima la fortific\u00f2 e subito dopo vi insedi\u00f2 un presidio militare, smobilitato nel corso del Quattrocento. In seguito la rocca perse gradualmente di importanza e nel XVII secolo divenne la residenza della famiglia Novellucci per poi passare, nel XIX secolo, alla famiglia Eldmann.\nAlla fine del XX secolo la rocca \u00e8 stata acquistata dal comune di Cantagallo che ne ha promosso il restauro e la valorizzazione.\nLa mancata accoglienza di Dante.\nDella Rocca di Cerbaia parla Dante Alighieri nel XXXII canto dell'Inferno (vv.40-60) quando narra la vicenda dei fratelli Napoleone e Alessandro degli Alberti, figli del conte Alberto degli Alberti. I due fratelli si uccisero a vicenda per questioni di eredit\u00e0 e per questo vengono confinati nella Caina, nel girone dove si trovano i traditori dei propri parenti. Dante racconta anche la vicenda del figlio di Napoleone, Alberto II, il quale assassin\u00f2 il cugino Orso e la loro vicenda \u00e8 descritta nel VI canto del Purgatorio (vv.19-21).\nUna leggenda nata a Firenze, intorno al XV secolo, racconta che il poeta in una nevosa notte dell'inverno del 1285 si trovava in viaggio verso Bologna e giunto alla rocca chiese ospitalit\u00e0 per una notte ai conti Alberti ma loro gliela rifiutarono e cos\u00ec il poeta dovette riparare nella capanna di un pastore posta pi\u00f9 a valle; la leggenda identifica questa casa con quella ancora oggi esistente, ma diroccata, posta ai piedi della rocca.\nDescrizione.\nDel complesso fortificato, realizzato in filaretto di arenaria locale, rimangono le tracce di due cinte murarie e del maschio: nell'ampio circuito di quella inferiore si trovano i resti di un oratorio medievale absidato; all'interno della seconda cerchia sono una cisterna coperta a botte e ambienti di servizio.\nAl centro si trova l'imponente torrione pentagonale (in buona parte crollato) con torre centrale di vedetta, il Mastio, un tempo assai pi\u00f9 alta (con resti di finestre e feritoie). \u00c8 probabile che il maschio sia stato ricostruito nella seconda met\u00e0 del Duecento, ispirandosi nelle forme al Castello dell'Imperatore di Prato.\nAi piedi della rocca si trova il ponte di Cerbaia."}
{"id": "1128557", "revid": "92719", "url": "https://it.wikipedia.org/wiki?curid=1128557", "title": "Avvoltoio dorsobianco", "text": ""}
{"id": "1128558", "revid": "305330", "url": "https://it.wikipedia.org/wiki?curid=1128558", "title": "Saara", "text": ""}
{"id": "1128559", "revid": "697352", "url": "https://it.wikipedia.org/wiki?curid=1128559", "title": "Servicio de lavanderia", "text": ""}
{"id": "1128560", "revid": "92719", "url": "https://it.wikipedia.org/wiki?curid=1128560", "title": "Grifone eurasiatico", "text": ""}
{"id": "1128561", "revid": "767487", "url": "https://it.wikipedia.org/wiki?curid=1128561", "title": "Silver and Gold (A.S.A.P.)", "text": "Silver and Gold \u00e8 un album Hard rock pubblicato dal chitarrista degli Iron Maiden Adrian Smith sotto la sigla A.S.A.P. (Adrian Smith Audio Project) nel 1989.\nL'album, inciso dal chitarrista e la sua band al termine della tour di supporto all'album dei Maiden \"Seventh Son of a Seventh Son\", presenta sonorit\u00e0 melodiche lontanissime dal gruppo madre di Smith e testimonia quanto il chitarrista avesse voglia di ampliare i propri orizzonti musicali.\nNella duplice veste di chitarrista e cantante (che non rappresenta una novit\u00e0 visto il brano \"Reach Out\" inserito nel singolo \"Wasted Years\"), Smith collabora con alcuni suoi compagni degli Urchin (spicca fra tutti Andy Barnett che suona con lui anche in \"Reach Out\" ed \u00e8 autore del brano \"That Girl\" della band FM che sar\u00e0 ripresa anche questa dagli Iron nello stesso periodo) avvalendosi anche del contributo di Zak Starkey, famoso figlio di Ringo Starr."}
{"id": "1128562", "revid": "92719", "url": "https://it.wikipedia.org/wiki?curid=1128562", "title": "Biancone eurasiatico", "text": ""}
{"id": "1128563", "revid": "129276", "url": "https://it.wikipedia.org/wiki?curid=1128563", "title": "Formula imprenditoriale", "text": "La Formula Imprenditoriale \u00e8 un modello che semplifica la realt\u00e0, rappresenta il modo in cui l'azienda interagisce con il mondo esterno.&lt;br&gt;\nL'azienda pu\u00f2 essere vista come una struttura, e come struttura si intende tutta l'azienda nelle sue parti hardware e software, che opera su due versanti: competitivo e sociale.&lt;br&gt;\nLa struttura attraverso la combinazione di materie prime elabora il \"Sistema di prodotto\" (prodotti/servizi).\nIl sistema di prodotto.\nRappresenta tutte le conoscenze che possiede l'azienda, ed \u00e8 composto da: \nIl sistema competitivo.\nIl sistema di prodotto viene innestato nel \"Sistema competitivo\", il quale pu\u00f2 essere paragonato ad un'arena nella quale oltre a trovarsi i concorrenti direttamente rivali, se ne trovano altri, tra i quali:\nIl sistema sociale.\nIl sistema di prodotto si innesta anche nel \"Sistema sociale\", in quanto deve raggiungere il consenso dei clienti, questo perch\u00e9 il prodotto deve essere acquistato dai i clienti, e questo prodotto deve essere in grado di soddisfare i bisogni che gli altri concorrenti non sono stati in grado di saper soddisfare con i loro prodotti; in questo caso entra in gioco la competitivit\u00e0 aziendale, che caratterizza il successo di un'azienda."}
{"id": "1128568", "revid": "767487", "url": "https://it.wikipedia.org/wiki?curid=1128568", "title": "Timothy O'Sullivan", "text": "\u00c8 diventato uno dei fotografi tra i pi\u00f9 importanti del XIX secolo grazie alle sue immagini che ritraggono i paesaggi americani, ma soprattutto per i suoi crudi reportage sulla guerra di secessione americana.\nCarriera.\nLe foto della guerra di secessione.\nFiglio di immigrati irlandesi, apprese la tecnica fotografica lavorando negli studi newyorkesi di Mathew Brady, dove conobbe Alexander Gardner. Insieme a quest'ultimo tra il 1861 e il 1865, si rec\u00f2 sui campi di battaglia per documentare la guerra di secessione: tutto riportato nelle 44 delle 100 fotografie pubblicate nel 1866 nel famoso Gardner\u2019s Photographic Sketch Book of the War.\nLa sua capacit\u00e0 \u00e8 stata quella di sfruttare al meglio le limitate possibilit\u00e0 dei mezzi fotografici allora a disposizione, infatti se da una parte risultavano inadatti a registrare le azioni concitate degli scontri, dall'altra si rivelarono efficaci nella rappresentazione dei loro esiti: le sue immagini dei corpi senza vita dei soldati rimasti sul terreno dopo le battaglie gli guadagnarono riconoscimenti e fama.\nPer il suo lavoro, O'Sullivan \u00e8 ricordato come uno dei pionieri della fotografia di guerra.\nAltri documenti fotografici.\nNegli anni seguenti, partecip\u00f2 come fotografo a numerose spedizioni governative: "}
{"id": "1128570", "revid": "114163123", "url": "https://it.wikipedia.org/wiki?curid=1128570", "title": "Schm\u00f6lln", "text": "Schm\u00f6lln \u00e8 una citt\u00e0 tedesca di abitanti nel Land della Turingia.\nSvolge il ruolo di \"comune sussidiario\" (\"Erf\u00fcllende Gemeinde\") nei confronti del comune di Dobitschen.\nStoria.\nIl 1\u00ba gennaio 2019 vennero aggregati alla citt\u00e0 di Schm\u00f6lln i comuni di Altkirchen, Drogen, Lumpzig, N\u00f6bdenitz e Wildenb\u00f6rten. Sempre in tale data la citt\u00e0 assunse il ruolo di \"comune sussidiario\" (\"Erf\u00fcllende Gemeinde\") nei confronti del comune di Dobitschen."}
{"id": "1128572", "revid": "92719", "url": "https://it.wikipedia.org/wiki?curid=1128572", "title": "Elanoides", "text": ""}
{"id": "1128573", "revid": "92719", "url": "https://it.wikipedia.org/wiki?curid=1128573", "title": "Urotriorchis", "text": ""}
{"id": "1128574", "revid": "92719", "url": "https://it.wikipedia.org/wiki?curid=1128574", "title": "Harpia", "text": ""}
{"id": "1128575", "revid": "92719", "url": "https://it.wikipedia.org/wiki?curid=1128575", "title": "Pithecophaga", "text": ""}
{"id": "1128576", "revid": "92719", "url": "https://it.wikipedia.org/wiki?curid=1128576", "title": "Aegypius", "text": ""}
{"id": "1128578", "revid": "92719", "url": "https://it.wikipedia.org/wiki?curid=1128578", "title": "Gypaetus", "text": ""}
{"id": "1128580", "revid": "125368155", "url": "https://it.wikipedia.org/wiki?curid=1128580", "title": "Bottega Veneta", "text": "Bottega Veneta ([bot\u02c8te\u02d0\u0261a \u02c8v\u025b\u02d0neta]) \u00e8 un'azienda italiana operante nel settore dei beni di lusso e rinomata per i suoi prodotti in pelle; possiede un atelier situato in una villa settecentesca a Montebello Vicentino, ha sede a Lugano, in Svizzera, e uffici italiani a Milano e Vicenza.\nBottega Veneta viene fondata nel 1966 a Vicenza in Veneto, da Michele Taddei e Renzo Zengiaro. Nel 2001, Bottega Veneta viene acquisita da parte del Gruppo Gucci. Bartolomeo Rongone \u00e8 il A.D. di Bottega Veneta da settembre 2019 e Matthieu Blazy il direttore creativo da novembre 2021. Nel 2019, Bottega Veneta ha gestito 268 negozi per 3.754 dipendenti e ha generato 1.168 miliardi di euro di vendite (1,109 miliardi di euro nel 2018). Bottega Veneta fa parte del gruppo di lusso Kering.\nStoria.\n\"Intrecciato\".\nBottega Veneta viene fondata nel 1966 a Vicenza da Michele Taddei e Renzo Zengiaro. Il marchio sviluppa un caratteristico disegno di tessitura della pelle, l\"'intrecciato,\" che diventa immediatamente il look iconico di Bottega Veneta.. \"When your own initials are enough\" diventa lo slogan del marchio e il logo appariva in modo discreto solo all'interno dei suoi prodotti.\nNel 1972, Bottega Veneta apre il suo primo negozio negli Stati Uniti, a New York City. A met\u00e0 degli anni '70, l'azienda inizia la produzione di calzature. Renzo Zengiaro lascia l'azienda alla fine degli anni '70. Poco dopo Michele Taddei consegna l'azienda alla sua ex moglie Laura Braggion, che prende le redini di Bottega Veneta insieme al secondo marito Vittorio Moltedo. La Braggion si trasferisce a New York per dedicarsi alla crescita dell'azienda ed entra a far parte del Jetset locale.\nNel 1980, l'attrice Lauren Hutton indossa una borsa intrecciata Bottega Veneta nel film American Gigol\u00f2. Nel 1985, Andy Warhol realizza il cortometraggio Bottega Veneta Industrial Videotape. Negli anni '90, Bottega Veneta lancia la sua prima collezione pr\u00eat-\u00e0-porter.\nLa rinascita \u201cStealth wealth\u201d.\nNel febbraio 2001, l'ex Gruppo Gucci completa l\u2019acquisizione del marchio Bottega Veneta per 156 milioni di dollari. Nel maggio successivo, Patrizio di Marco viene nominato A.D e a giugno Tomas Maier diventa il direttore creativo. Per descrivere il nuovo stile e l\u2019essenza di Bottega Veneta, Vogue conia l\u2019espressione \"stealth wealth\" che vuol dire lusso discreto. Il marchio lancia una linea di gioielli di moda nel 2002, seguita da una linea di alta gioielleria nel 2006. Nel 2005, l'azienda esce dal periodo di crisi e registra una crescita. Dal 2001 al 2010, le vendite di Bottega Veneta aumentano di ben 15 volte. Bottega Veneta presenta la sua prima sfilata di pr\u00eat-\u00e0-porter femminile nel febbraio 2005 e la sua prima sfilata maschile nel giugno 2006. Nel gennaio 2009, Marco Bizzarri viene nominato il successore di Patrizio di Marco come CEO di Bottega Veneta. Nel giugno 2011, Bottega Veneta lancia la sua prima fragranza femminile Eau de Parfum. Nel 2012, le vendite di Bottega Veneta raggiungono il miliardo di dollari.\nNel 2006 Bottega Veneta apre una scuoIa di artigianato in collaborazione con la Scuola d'Arte e Mestieri di Vicenza. Nel 2011 la Scuola dei Maestri Pellettieri di Bottega Veneta ha creato anche un corso post laurea in collaborazione con l\u2019Universit\u00e0 Iuav di Venezia. Nel 2013 Bottega Veneta trasferisce il suo atelier nei pressi di Montebello Vicentino, in una villa del diciottesimo secolo. Segue l\u2019apertura del flagship store Bottega Veneta pi\u00f9 grande del mondo, in via Sant'Andrea a Milano. Nell\u2019aprile 2014 Bizzarri lascia Bottega Veneta e per il ruolo di CEO viene scelto Carlo Alberto Beretta.\nLa crescita della maison continua e nel 2016 viene aperto un secondo flagship store a Beverly Hills a North Rodeo Drive. Nello stesso periodo Bottega Veneta annuncia di voler unificare le sfilate uomo e donna. Durante lo spettacolo, organizzato in occasione del 50\u00ba anniversario di Bottega Veneta presso l'Accademia di Brera, la clutch viene indossata in passerella da Lauren Hutton. Nell\u2019ottobre 2016 Claus-Dietrich Lahrs viene nominato A.D. di Bottega Veneta. Nel 2018, Bottega Veneta apre un flagship store di sei piani a Ginza, Tokyo. Nel gennaio 2018, Bottega Veneta apre un negozio di 15.000 metri quadri all'angolo tra Madison e la 64\u00aa strada a New York City. Nel giugno 2018 il direttore creativo Tomas Maier lascia Bottega Veneta.\nLa \"Nuova Bottega\".\nNel giugno 2018, Daniel Lee viene nominato direttore creativo di Bottega Veneta, con il lancio della Pouch clutch, che diventa la borsa pi\u00f9 venduta nella storia del marchio.\nNel giugno 2019, Bartolomeo Rongone viene nominato amministratore delegato di Bottega Veneta. L'azienda annuncia l'apertura di una terza sede manifatturiera in Veneto ed apre un negozio a Miami, il primo sotto la direzione di Daniel Lee. A fine 2019, complice il lieve calo delle vendite Gucci, Bottega Veneta diventa parte del gruppo Kering. Nel 2020 Bottega Veneta realizza il cortometraggio \"Men\" in collaborazione con Roberto Bolle per presentare la collezione Autunno / Inverno 2020-21.\nNel novembre 2021, Matthieu Blazy viene nominato direttore creativo di Bottega Veneta.\nDescrizione.\nBottega Veneta \u00e8 una casa di moda italiana di lusso specializzata nel pr\u00eat-\u00e0-porter sia per uomo che per donna, oltre a borse, scarpe, accessori, gioielli e profumi. Tra i suoi prodotti iconici troviamo la borsa Cabat, la Knot e le Pouch bags.\nBottega Veneta ha sede a Milano, Italia e fa parte del gruppo di lusso Kering. Nel 2019, il fatturato di Bottega Veneta ha raggiunto 1,168 miliardi di euro.\nGovernance.\nAmministratori Delegati.\nDirettori Creativi"}
{"id": "1128582", "revid": "767487", "url": "https://it.wikipedia.org/wiki?curid=1128582", "title": "Simone de' Prodenzani", "text": "Discendente da una nobile famiglia provenzale francese trasferitasi nel XIII secolo in Umbria, precisamente nel minuscolo borgo di Prodo, da cui il cognome Prodenzani.\nRicopr\u00ec ad Orvieto importanti cariche pubbliche. \nLe sue due opere principali; il \"Saporetto\" composto di sonetti, in cui tratta dei costumi borghesi dell'epoca; il \"Sollazzo\", composto di diciotto ballate, serie di racconti in cui narra in modo vivace storie popolari. Pubblicati per la prima volta da Santorre Debenedetti nel 1915."}
{"id": "1128584", "revid": "27745", "url": "https://it.wikipedia.org/wiki?curid=1128584", "title": "Windows Longhorn Server", "text": ""}
{"id": "1128586", "revid": "16066", "url": "https://it.wikipedia.org/wiki?curid=1128586", "title": "Buffer tri-state", "text": ""}
{"id": "1128591", "revid": "77358", "url": "https://it.wikipedia.org/wiki?curid=1128591", "title": "Buffer three state", "text": ""}
{"id": "1128593", "revid": "697352", "url": "https://it.wikipedia.org/wiki?curid=1128593", "title": "Servicio de Lavander\u00eda", "text": ""}
{"id": "1128595", "revid": "124898351", "url": "https://it.wikipedia.org/wiki?curid=1128595", "title": "Nomignolo", "text": "Il termine nomignolo indica un appellativo, diverso dal nome proprio, con il quale viene indicata una persona.\nOrigine ed utilizzo del termine.\nIl termine nomignolo deriva dal diminutivo del vocabolo \"nome\", attraverso la parola latina numinulus, che \u00e8 appunto un diminutivo del latino \"nomen\"; \u00e8 una terminologia in uso sin dal medioevo/rinascimento in ambito fiorentino.\nEsso viene anche usato per indicare il termine assegnato dagli agrimensori ad una fattoria, a un podere, a un campo o altro luogo posto in campagna, con il quale viene registrato al catasto.\nTermini correlati.\nDi significato molto simile a soprannome / nickname / alias, mantiene una sfumatura leggermente diversa legata all'uso che si fa di tale appellativo. Solitamente per nomignolo si intende un soprannome familiare, o legato alla cerchia delle amicizie strette, di riferimento scherzoso, e che spesso allude a caratteristiche fisiche o morali o al contesto lavorativo. Il nomignolo pu\u00f2 essere una riduzione del nome proprio, ovvero un ipocoristico, o pu\u00f2, analogamente al soprannome, essere un appellativo completamente differente.\nLa locuzione inglese \"nickname\" letteralmente significa \"soprannome\" o \"nomignolo\", ma viene usata in italiano soprattutto nel gergo informatico come sinonimo di username o nome utente.\nLa locuzione latina \"alias\" viene infine usata sia per riferirsi al soprannome che allo pseudonimo."}
{"id": "1128599", "revid": "36426", "url": "https://it.wikipedia.org/wiki?curid=1128599", "title": "Il giardino degli Hosched\u00e9 a Montgeron", "text": "Il giardino di Hosched\u00e9 a Montgeron \u00e8 un dipinto a olio su tela (172x192\u00a0cm) realizzato nel 1877 dal pittore francese Claude Monet. \u00c8 conservato nel Museo dell'Ermitage di San Pietroburgo.\nProbabilmente nella primavera del 1876, il pittore, mentre si stava recando a Parigi, incontr\u00f2 il mercante Ernest Hosched\u00e9, il quale gli commission\u00f2 alcuni quadri.\nCollegamenti esterni.\n \u042d\u0440\u043c\u0438\u0442\u0430\u0436 - Sito Ufficiale del Museo dell'Ermitage"}
{"id": "1128605", "revid": "767487", "url": "https://it.wikipedia.org/wiki?curid=1128605", "title": "Numero di Fresnel", "text": "Il numero di Fresnel F, che prende il nome dal fisico Augustin-Jean Fresnel, \u00e8 un numero adimensionale che viene utilizzato nell'ottica, specialmente nell'ambito della teoria della diffrazione.\nDefinizione matematica.\nNel caso di un'onda elettromagnetica che passa attraverso un'apertura e che colpisce una parete, il numero di Fresnel \u00e8 definito come:\ndove:\nInterpretazione fisica.\nConcettualmente esso corrisponde al numero di zone a \"mezzo periodo\" nell'ampiezza complessa dell'onda elettromagnetica, contato dal centro dell'apertura al bordo, come visto dall'osservatore posto al centro della parete, in modo che la variazione di fase sia pari a\nformula_5 muovendosi da una zona di mezzo periodo all'altra.\nIl numero di Fresnel stabilisce un criterio grossolano per definire le approssimazioni di campo vicino e lontano.\nEssenzialmente, se il numero di Fresnel \u00e8 piccolo - pi\u00f9 piccolo di circa 1 - il fascio ottico \u00e8 detto essere nel regime di \n\"campo lontano\". Invece se il numero di Fresnel \u00e8 pi\u00f9 grande di 1, il fascio ottico \u00e8 detto essere nel regime di \"campo vicino\". Tuttavia questo criterio non dipende da nessuna misura delle propriet\u00e0 dell'onda elettromagnetica nel punto di osservazione.\nUn criterio ragionevole consiste nella misura della forma del fronte d'onda per un sistema ottico ideale, ovvero libero da qualsiasi aberrazione. In questo caso il fronte d'onda \u00e8 piano nella posizione dell'apertura quando il fascio ottico \u00e8 collimato, oppure \u00e8 piano nella posizione focale quando il fascio ottico \u00e8 convergente/divergente.\nSpecificamente, entro una certa distanza dall'apertura o dal fuoco - \"il campo vicino\" - la quantit\u00e0 di curvatura del fronte d'onda \u00e8 piccola. Al di l\u00e0 di questa distanza - \" il campo lontano\" - tale quantit\u00e0 diventa grande.\nIn accordo con il manuale per utenti di Zemax, la corretta approssimazione nel campo vicino \u00e8 la propagazione spettrale angolare. Quest'approssimazione \u00e8 adatta quando nella posizione di osservazione la distanza dall'apertura \u00e8 dello stesso ordine dell'apertura. Questo regime di propagazione verifica la condizione formula_6\nL'approssimazione corretta per la propagazione nel campo lontano \u00e8 la propagazione di Fresnel. \nQuest'approssimazione \u00e8 adatta quando nella posizione di osservazione la distanza dall'apertura \u00e8 maggiore dell'apertura.\nQuesto regime di propagazione verifica la condizione formula_7\nInfine, una volta che nella posizione di osservazione la distanza dall'apertura \u00e8 molto maggiore dell'apertura, \nla propagazione di Fraunhofer risulta l'approssimazione migliore. In questo caso la condizione verificata \u00e8 formula_8"}
{"id": "1128606", "revid": "21880", "url": "https://it.wikipedia.org/wiki?curid=1128606", "title": "Riserva naturale orientata delle Agoraie", "text": ""}
{"id": "1128609", "revid": "932457", "url": "https://it.wikipedia.org/wiki?curid=1128609", "title": "Ceto sociale", "text": ""}
{"id": "1128611", "revid": "599013", "url": "https://it.wikipedia.org/wiki?curid=1128611", "title": "Kyc", "text": ""}
{"id": "1128612", "revid": "161374", "url": "https://it.wikipedia.org/wiki?curid=1128612", "title": "ARCHIE", "text": ""}
{"id": "1128619", "revid": "125636217", "url": "https://it.wikipedia.org/wiki?curid=1128619", "title": "Saski Baskonia", "text": "Il Saski Baskonia SAD \u00e8 un club spagnolo di pallacanestro di Vitoria, nella comunit\u00e0 dei Paesi Baschi.\nStoria.\nFondato nel 1952 come sezione cestistica del Club Deportivo Vasconia, negli anni settanta raggiunge la massima serie spagnola e poi, nel corso degli anni novanta, diventa una delle potenze emergenti del basket spagnolo ed europeo, raggiungendo in pi\u00f9 occasioni le Final Four di Eurolega e arrivando due volte in finale: la prima nel 2001, perdendo dalla Virtus Bologna targata Kinder in cinque gare (fu l'unico anno di questa formula, derivante dal disaccordo ULEB-FIBA), la seconda nel 2005, arrendendosi al cospetto del Maccabi Tel Aviv, ma non prima di aver eliminato il CSKA Mosca, dato per strafavorito poich\u00e9 si giocava le finali in casa. In territorio spagnolo, il club ha raggiunto per quattro volte il titolo della Liga ACB, nel 2002, 2008, 2010 e 2020, vincendo per sei volte la Coppa del Re.\nNel 2009 Tau Ceramica, dopo 23 anni, chiude il rapporto di sponsorizzazione con il team basco, dopo che ad andarsene, sul campo, era stato anche uno dei giocatori di maggior caratura tecnica degli ultimi anni della squadra, Igor Rako\u010devi\u0107.\nRoster 2021-2022.\n\"Aggiornato al 10 febbraio 2022.\"\nRiconoscimenti individuali.\nMVP Liga ACB\nRivelazione stagione Liga ACB\nMVP delle finali della Liga ACB\nMVP della Copa del Rey\nMVP Supercoppa spagnola\nCampione tiri 3 punti liga ACB\nPrima squadra Liga ACB\nPrima squadra Eurolega\nSeconda squadra Eurolega\nTifoseria.\nLa tifoseria pi\u00f9 calda \u00e8 costituita dagli Indar Baskonia che in basco significa \"forza\" intesa come \"potenza\". Sono nati nel 1986 e sono stati promotori di una campagna molto forte e riconosciuta poi dalla Societ\u00e0 di mantenere sempre i colori sociali Rosso e Blu sulle maglie da gioco. Infatti troppe volte gli sponsor con il loro arrivo imponevano il cambio dei colori sulle maglie da gioco.\nNello Stato Spagnolo hanno una forte rivalit\u00e0 con la tifoseria del Real Madrid Baloncesto mentre hanno un gemellaggio con gli Impresentables, Gruppo che segue le sorti dell'Estudiantes Madrid. Sono gemellati anche in maniera forte con la Fossa dei Leoni della Fortitudo Bologna.\nSponsor.\nAl di fuori del territorio spagnolo il club \u00e8 stato ricordato per anni col nome di TAU Cer\u00e1mica Baskonia, dal marchio dell'azienda produttrice di ceramiche TAULELL. In origine, la TAULELL utilizz\u00f2 un altro dei nomi appartenenti al suo brand, cio\u00e8 Taugres, prima di iniziare a chiamarsi TAU Cer\u00e1mica dal 1997. Con l'ingresso, nel 2009, della Cassa di Risparmio Caja Laboral come sponsor principale, \u00e8 anche cresciuto l'investimento del marchio nel budget del club."}
{"id": "1128620", "revid": "1543377", "url": "https://it.wikipedia.org/wiki?curid=1128620", "title": "Aspasia di Mileto", "text": "Ionia originaria di Mileto, prese parte alla vita pubblica di Atene nell'et\u00e0 classica. Secondo Plutarco la sua casa divenne un centro intellettuale al punto da attrarre i pi\u00f9 noti scrittori e pensatori, tra i quali Socrate che, a sua volta, si ipotizza sarebbe stato influenzato dagli insegnamenti di Aspasia. Essa \u00e8 menzionata negli scritti di Platone, Aristofane, Senofonte e altri.\nSebbene abbia speso la maggior parte della sua vita da adulta in Grecia, si conoscono a pieno pochi dettagli della sua vita. Qualche studioso ipotizza che Aspasia fosse una custode di bordello e un'etera. Il ruolo storico di Aspasia fornisce intuizioni essenziali per la comprensione delle donne nell'antica Grecia. Si conosce davvero poco delle donne del suo tempo. La studiosa Madeleine Henry afferma che \u00abfare domande sulla vita di Aspasia \u00e8 come fare domande su mezza umanit\u00e0\u00bb.\nBiografia.\nPrimi anni.\nAspasia nacque nella citt\u00e0 ionia di Mileto (nell'odierna provincia di Ayd\u0131n, in Turchia). Si sa poco della sua famiglia, tranne che il nome di suo padre fosse Assioco; inoltre l'eccellente istruzione che ricevette e lo stesso patronimico evidenziano la sua appartenenza a una famiglia benestante. Alcune fonti antiche sostengono che fosse una prigioniera di guerra di nome Mirto proveniente dalla Caria. Secondo questa ipotesi sarebbe divenuta schiava e avrebbe vissuto presso un tenutario di postribolo finch\u00e9, dopo essere arrivata in Attica, non fu liberata da Pericle. Questa \u00abmalevola\u00bb e \u00abromanzesca\u00bb supposizione \u00e8 per\u00f2 generalmente considerata falsa.\nNon si sa in quali circostanze fece il suo primo viaggio verso Atene. La scoperta di un'iscrizione su una tomba del IV secolo a.C., che riporta i nomi di Assioco e Aspasio, ha indotto lo storico Peter K. Bicknell a tentare una ricostruzione degli antefatti famigliari di Aspasia e le connessioni con Atene. La sua teoria la collega ad Alcibiade II di Scambonide (nonno del famoso Alcibiade), che fu ostracizzato da Atene nel 460 a.C. e potrebbe aver trascorso il suo esilio a Mileto. Bicknell ipotizza che, dopo il suo esilio, l'anziano Alcibiade sia andato a Mileto, dove avrebbe sposato la figlia di un certo Assioco. Alcibiade, a quanto pare, sarebbe tornato ad Atene nella primavera del 450 a.C. con la sua nuova moglie e la sorella minore, Aspasia. Bicknell sostiene che il primo figlio di questo matrimonio si chiamasse Assioco (zio del famoso Alcibiade), e il secondo Aspasio. Egli ritiene inoltre che Pericle abbia incontrato Aspasia attraverso i suoi stretti legami con la famiglia di Alcibiade. \nMentre era ad Atene, Aspasia entr\u00f2 a far parte della cerchia intellettuale di Pericle, dove ebbe contatti con i suoi pi\u00f9 stretti collaboratori, tra i quali lo scultore e architetto Fidia e il filosofo Anassagora.\nVita ad Atene.\nSecondo contestate dichiarazioni di scrittori antichi e di alcuni studiosi moderni, Aspasia divenne un'etera e probabilmente gestiva un bordello. Le etere erano cortigiane e intrattenitrici di alta classe: oltre alla bellezza fisica, esse si distinguevano dalla maggior parte delle donne ateniesi per il fatto di essere istruite (spesso a un livello molto elevato, come nel caso di Aspasia), possedere l'indipendenza e pagare le tasse. Erano forse quanto di pi\u00f9 simile alle donne libere e Aspasia, divenuta una figura vivace nella societ\u00e0 ateniese, ne era evidentemente un esempio. Secondo Plutarco, Aspasia fu paragonata alla famosa Targelia, un'altra rinomata etera ionia dei tempi antichi. Anche se Plutarco potrebbe aver associato le due donne milesie al fine di indurre il lettore a ritenere Aspasia colpevole di medismo, nulla implica che ella avesse effettivamente propagato questa pratica ad Atene.\nEssendo una straniera e forse un'etera, Aspasia era libera dai vincoli legali che tradizionalmente confinavano le donne sposate nelle loro case: quindi le era permesso di partecipare alla vita pubblica della citt\u00e0. Divenne l'amante del politico Pericle nei primi anni del 440 a.C. Dopo che egli divorzi\u00f2 dalla sua prima moglie (circa 445 a.C.), Aspasia cominci\u00f2 a vivere con lui, anche se il loro stato coniugale rimane discusso. Plutarco riferisce che Pericle, \u00abpresa con s\u00e9 Aspasia, l'am\u00f2 con una tenerezza straordinaria\u00bb e \u00abla baciava appassionatamente ogni volta che usciva di casa per occuparsi degli affari pubblici\u00bb. Il loro figlio Pericle il Giovane dovrebbe essere nato intorno al 440 a.C. Aspasia doveva essere abbastanza giovane, dato che nel 428 a.C. dovrebbe aver partorito il figlio di Lisicle. Aspasia era considerata una madre tirannica in quanto impediva al figlio Pericle di esprimere il \u00abcoraggio dell'uomo democratico e amante della sua citt\u00e0 che tanto stava a cuore a suo padre quando era in vita e pronunziava il suo discorso funebre\u00bb.\nNei circoli sociali, Aspasia era notata soprattutto come un'abile conversatrice e consigliera piuttosto che come un semplice oggetto di bellezza fisica. Plutarco scrive che nonostante la sua vita immorale, gli amici di Socrate portavano le loro mogli a sentire le conversazioni di Aspasia.\nAttacchi personali e giudiziari.\nSebbene fossero influenti, Pericle, Aspasia e i loro amici non furono immuni da attacchi. La preminenza nell'Atene democratica, infatti, non equivaleva al dominio assoluto. Il suo rapporto con Pericle e le conseguenti influenze politiche, suscitarono molte reazioni. Le accuse a cui Aspasia fu sottoposta erano finalizzate a coprirla d'infamia, ma l'obiettivo principale era evidentemente quello di indebolire il potere politico di Pericle. Donald Kagan, uno storico di Yale, ritiene che Aspasia fosse particolarmente impopolare negli anni immediatamente successivi alla guerra di Samo.\nNell'anno 440 a.C. Samo era in guerra con Mileto su Priene, un'antica citt\u00e0 ionia ai piedi del monte Micale. Sconfitti nella guerra, i Milesi si recarono ad Atene per presentare la loro causa contro i Sami. Quando gli ateniesi ordinarono alle due fazioni di fermare il conflitto e sottoporsi all'arbitrio di Atene, i Sami rifiutarono. Di conseguenza, Pericle eman\u00f2 un decreto inviando una spedizione a Samo. La campagna si rivel\u00f2 difficile e gli ateniesi dovettero sopportare gravi perdite prima della sconfitta di Samo. Secondo Plutarco, si pensava che Aspasia, che era originaria di Mileto, fosse responsabile della guerra di Samo e che Pericle, per compiacerla, avesse deciso di schierarsi contro e attaccare Samo.\nSecondo alcuni racconti successivi, prima che scoppiasse la guerra del Peloponneso (431 a.C.-404 a.C.), Pericle, alcuni dei suoi pi\u00f9 stretti collaboratori (tra cui il filosofo Anassagora e lo scultore Fidia) e Aspasia affrontarono una serie di attacchi personali e legali. Aspasia, in particolare, fu accusata di corrompere le donne di Atene al fine di soddisfare le perversioni di Pericle. Secondo Plutarco, fu querelata dal poeta comico Ermippo e messa sotto processo per empiet\u00e0 e lenocinio. Escludendo il fatto che Aspasia avesse praticato il lenocinio per questioni economiche, si potrebbe supporre che l'unica motivazione di questa attivit\u00e0 illecita sia stata quella di ottenere informazioni personali sugli amanti che frequentavano le sue cortigiane. L'accusata, oltre a essere donna e quindi non potersi presentare da sola in giudizio, era anche straniera ed etera. Per questi motivi e in quanto fu chiamato direttamente in causa dalle accuse sulle sue abitudini sessuali, Pericle si preoccup\u00f2 di difendere lui stesso Aspasia e, con l'abilit\u00e0 oratoria appresa proprio da lei, riusc\u00ec ad assolverla. Da quello che riportano le fonti, Pericle non avrebbe convinto i giudici solo con il suo discorso, ma li avrebbe addirittura impietositi versando lacrime. Secondo le testimonianze, per difendersi dalle accuse i cittadini facevano ricorso alla \"mozione degli affetti\" suscitando piet\u00e0 nei giudici. La natura storica dei resoconti su questi eventi \u00e8 contestata, e sembra che nessun danno le sia stato recato come conseguenza.\nPlutarco, pur sostenendo di non conoscere come siano andati veramente i fatti, riporta che il processo a cui fu sottoposta Aspasia avrebbe potuto mettere in discussione la \"leadership\" di Pericle, cos\u00ec, per distogliere l'opinione pubblica dai suoi affari personali, lo stratego avrebbe dato inizio alla guerra del Peloponneso. Aristofane, nella sua opera \"Gli acarnesi\", incolpa Aspasia per aver causato la guerra del Peloponneso. Egli sostiene che il decreto di Megara di Pericle, che escludeva Megara dal commercio con Atene o i suoi alleati, fu una rappresaglia nei confronti dei Megaresi per le prostitute rapite dalla casa di Aspasia. Il ritratto che Aristofane fa di Aspasia, come responsabile per motivi personali dello scoppio della guerra con Sparta, potrebbe riflettere il ricordo del precedente episodio che coinvolse Mileto e Samo. Plutarco riporta anche gli scherni di altri poeti comici, come Eupoli e Cratino. Secondo Podlecki, Duride sembra aver proposto l'idea che Aspasia avesse istigato sia la guerra di Samo sia quella del Peloponneso.\nAspasia \u00e8 stata rappresentata come la nuova \"Onfale\", \"Deianira\", \"Era\" ed \"Elena\". Platone e altri poeti comici rappresentano Pericle come libertino e schiavo della lussuria e dell'etera Aspasia. Il mito di Aspasia si diffuse in Asia Minore fino all'et\u00e0 imperiale; letterati e artisti lo usarono per rappresentare un allarmante avvento delle donne in politica che preannunciava una minacciosa ginecocrazia.\nUlteriori attacchi alla relazione tra Pericle e Aspasia sono riportati da Ateneo. Anche il figlio di Pericle, Santippo, che aveva ambizioni politiche, non ha esitato a ridicolizzare il padre per le sue discussioni domestiche e con i sofisti.\nUltimi anni e morte.\nNel 429 a.C. durante la peste di Atene, Pericle assistette alla morte di sua sorella e di entrambi i suoi figli legittimi, Paralo e Santippo, avuti dalla sua prima moglie. Con il morale a pezzi scoppi\u00f2 in lacrime, e neanche la compagnia di Aspasia lo pot\u00e9 confortare. Poco prima della sua morte, commossi dalle vicende drammatiche subite dal loro uomo politico pi\u00f9 eminente, gli Ateniesi concessero un cambiamento della legge di cittadinanza del 451 a.C. che permise di diventare cittadino al figlio avuto con Aspasia, e di legittimare lei, evitando cos\u00ec l'estinzione del suo nome e della sua stirpe per mancanza di eredi; questa fu una decisione alquanto sorprendente, considerando che fu Pericle stesso a proporre la legge che restringeva la cittadinanza solo a coloro che avevano entrambi i genitori ateniesi. Pericle mor\u00ec di peste nell'autunno del 429 a.C.\nPlutarco cita Eschine Socratico, che scrisse un dialogo su Aspasia (oggi perduto) secondo il quale, dopo la morte di Pericle, Aspasia visse con Lisicle, uno stratego ateniese e \"leader\" democratico, dal quale ebbe un figlio: grazie a lei, Lisicle sarebbe diventato l'uomo pi\u00f9 importante di Atene. Alcuni poeti comici, in particolare Eupoli, videro il passaggio di Aspasia da Pericle a Lisicle come \u00abmetafora del trapasso dall'et\u00e0 periclea a quella dei demagoghi\u00bb. Lisicle fu ucciso in battaglia nel 428 a.C., durante una spedizione di riscossione delle sovvenzioni imposte agli alleati. Con la morte di Lisicle, le annotazioni contemporanee finirono. Non si sa se Aspasia fosse viva quando suo figlio Pericle fu eletto generale, o quando fu giustiziato dopo la battaglia delle Arginuse. La maggior parte degli storici indica la data di morte di Aspasia (circa 401/400 a.C.), basandosi sulla constatazione che sia avvenuta prima dell'uccisione di Socrate nel 399 a.C., una cronologia implicata nella struttura dell\"Aspasia\" di Eschine.\nRiferimenti nelle opere filosofiche antiche.\nAspasia compare negli scritti filosofici di Platone, Senofonte, Eschine Socratico e Antistene. Qualche studioso afferma che Platone sia rimasto colpito dalla sua intelligenza e arguzia a tal punto da basare su di lei il suo personaggio Diotima nel \"Simposio\", mentre altri ipotizzano che Diotima fosse in realt\u00e0 una figura storica. Secondo Charles Kahn, professore di filosofia presso l'Universit\u00e0 della Pennsylvania, Diotima \u00e8 per molti aspetti la risposta di Platone all'Aspasia di Eschine.\nNel \"Menesseno\", Platone ironizza sul rapporto di Aspasia con Pericle, e cita Socrate dichiarando ironicamente che era l'insegnante di molti oratori e che dal momento in cui Pericle fu istruito da Aspasia, dovrebbe aver ricevuto un'educazione nella retorica superiore rispetto a coloro che furono istruiti da Antifonte. Egli attribuisce ad Aspasia anche l'autorit\u00e0 dell'epitaffio per i morti del primo anno della guerra del Peloponneso, e attacca i suoi contemporanei per la loro venerazione nei confronti di Pericle. Platone riferisce che sotto la sollecitazione di Aspasia Socrate impar\u00f2 a memoria il suo discorso. Kahn sostiene che Platone abbia preso da Eschine il tema di Aspasia come insegnante di retorica di Pericle e Socrate. L'Aspasia di Platone e la Lisistrata di Aristofane (protagonista dell'omonima commedia) sono due eccezioni alla regola dell'incapacit\u00e0 oratoria delle donne, anche se questi personaggi fittizi non ci dicono nulla riguardo allo stato effettivo delle donne di Atene. In particolare Martha L. Rose, professoressa di storia presso l'Universit\u00e0 statale di Truman, sostiene che \u00absolo nella commedia i cani litigano, gli uccelli governano e le donne declamano\u00bb. \nNei suoi scritti socratici, Senofonte accenna ad Aspasia due volte: nei \"Memorabili\" e nell\"Economico\". In entrambi i casi Socrate raccomanda la sua consulenza a Critobulo, figlio di Critone. Nei \"Memorabili\", Socrate cita Aspasia affermando che il paraninfo dovrebbe riportare con sincerit\u00e0 le buone caratteristiche dell'uomo. Nell\"Economico\", Socrate si riferisce ad Aspasia come la pi\u00f9 informata sulla gestione domestica e sulla collaborazione economica tra marito e moglie.\nSia Eschine sia Antistene composero dei dialoghi socratici intitolati \"Aspasia\", sopravvissuti solo in forma frammentaria. Eschine caratterizza Aspasia in maniera positiva, presentandola come una maestra e ispiratrice di eccellenza e legando queste virt\u00f9 al suo stato di etera. Le nostre fonti principali per l\"Aspasia\" di Eschine Socratico sono Ateneo, Plutarco e Cicerone. Nel dialogo di Eschine, Socrate consiglia a Callia di mandare a istruire suo figlio da Aspasia. Quando Callia indietreggia all'idea di un'insegnante femminile, Socrate fa notare che Aspasia aveva influenzato positivamente Pericle, e dopo la sua morte, anche Lisicle. In una sezione del dialogo conservata in latino da Cicerone, Aspasia appare come una \"Socrate\": ponendo domande prima alla moglie di Senofonte (probabilmente non il famoso storico), e in seguito a Senofonte stesso, dimostra che \u00e8 possibile acquisire virt\u00f9 attraverso la conoscenza di s\u00e9 stessi. Le domande riguardano \u00abse siano meglio le cose pi\u00f9 belle che appartengono ad altri rispetto a quelle che si posseggono\u00bb o \u00abse sia o no ammissibile che si ricerchino anche i partners degli altri, nel caso in cui li si ritenga migliori dei propri\u00bb; Aspasia conclude che tutti hanno come obiettivo la ricerca del miglior partner, ma questo non si pu\u00f2 ottenere se non si cerca nel frattempo di attuare anche un miglioramento personale. Per Kahn, ogni singolo episodio dell\"Aspasia\" di Eschine non \u00e8 solo fittizio, ma persino incredibile. Dell\"Aspasia\" di Antistene esistono solo due o tre citazioni. In questo dialogo Aspasia \u00e8 caratterizzata negativamente poich\u00e9 l'autore la prende come esempio negativo della vita dedita al piacere. Il dialogo contiene anche aneddoti riguardanti la biografia di Pericle: sembra che Antistene non abbia attaccato solo Aspasia, ma l'intera famiglia di Pericle, compresi i suoi figli. Il filosofo pensa che il grande stratego abbia scelto una vita di piaceri a discapito della virt\u00f9. Pertanto, Aspasia \u00e8 rappresentata come la personificazione di una vita di indulgenza sessuale.\nAccuratezza delle fonti storiche.\nCome sottolinea Jona Lendering, il problema principale che rimane \u00e8 che la maggior parte delle cose che sappiamo su Aspasia si basano su semplici ipotesi. Tucidide non la menziona; le nostre uniche fonti sono le rappresentazioni e le speculazioni inaffidabili registrate in letteratura e filosofia da autori, i quali non si interessavano affatto di Aspasia come un personaggio storico. Pertanto, della figura di Aspasia otteniamo una serie di rappresentazioni contraddittorie: ella \u00e8 sia una buona moglie come Teano, sia una cortigiana-prostituta come Targelia. Questa \u00e8 la ragione per cui gli studiosi moderni esprimono il loro scetticismo nei confronti della storicit\u00e0 della vita di Aspasia.\nSecondo Wallace, \u00abper noi Aspasia non possiede e non pu\u00f2 possedere quasi nessuna realt\u00e0 storica\u00bb. Per questo, Madeleine M. Henry, professoressa di studi classici presso l'Universit\u00e0 statale dell'Iowa, sostiene che \u00abgli aneddoti biografici emersi nell'antichit\u00e0 su Aspasia sono freneticamente colorati, quasi del tutto inverificabili, e ancora vivi e vegeti nel ventesimo secolo\u00bb. Infine, conclude che \u00ab\u00e8 possibile illustrare solo scarse ipotesi della sua vita\u00bb. Secondo Charles W. Fornara e Loren J. Samons II, professori di studi classici e di storia, \u00abpu\u00f2 ben essere, per quanto ne sappiamo, che la vera Aspasia fosse ancora meglio della sua controparte immaginaria\u00bb.\nFama e valorizzazione del personaggio.\nLa fama di Aspasia \u00e8 strettamente legata a quella di Pericle, il politico pi\u00f9 influente del V secolo a.C. Plutarco accetta che Aspasia fosse una figura politicamente e intellettualmente significativa, e manifesta la sua ammirazione per una donna che \u00abgestiva a piacimento gli uomini pi\u00f9 importanti dello Stato, forniva ai filosofi l'occasione di parlarne in termini esaltati e in maniera approfondita\u00bb. Il biografo riferisce che Aspasia divenne cos\u00ec famosa che anche Ciro il Giovane, che and\u00f2 in guerra contro il re Artaserse per il trono di Persia, dette il suo nome a una delle sue concubine, che prima si chiamava Milto. Quando Ciro cadde in battaglia, questa donna fu catturata dal re e con lui acquis\u00ec una grande influenza. Luciano attribuisce ad Aspasia l'epiteto di \u00abmodello di saggezza\u00bb, \u00abl'ammirata dell'ammirevole Olimpio\u00bb, e loda \u00abla sua conoscenza e intuizione politica, la sua astuzia e profondit\u00e0\u00bb. Un testo siriaco, secondo il quale Aspasia compose un discorso e incaric\u00f2 un uomo a leggerlo per lei nei tribunali, conferma la fama retorica di Aspasia. Secondo la \"Suda\", un'enciclopedia bizantina del X secolo, Aspasia fu \u00ababile per quanto riguarda le parole\u00bb, una sofista e una maestra di retorica.\nSulla base di tali valutazioni, ricercatrici come Cheryl Glenn, professoressa presso l'Universit\u00e0 statale della Pennsylvania, sostengono che Aspasia sembra essere stata l'unica donna nella Grecia classica a essersi distinta nella sfera pubblica, e dovrebbe aver influenzato Pericle nella composizione dei suoi discorsi. Alcuni studiosi ritengono che Aspasia abbia aperto un'accademia per giovani donne di buona famiglia o addirittura che abbia inventato il metodo socratico. Tuttavia, Robert W. Wallace, professore di studi classici presso la Northwestern University, sottolinea che \u00abnon possiamo accettare come storica la battuta che Aspasia insegn\u00f2 a Pericle come parlare, e quindi, che era una maestra di retorica o filosofa\u00bb. Secondo Wallace, il ruolo intellettuale di Aspasia datole da Platone potrebbe essere derivato dalla commedia.\nKagan descrive Aspasia come \u00abuna giovane donna bella, indipendente, brillantemente arguta, in grado di tenere conversazioni con le migliori menti della Grecia e di discutere e illuminare ogni tipo di questione con suo marito\u00bb. Roger Just, un classicista e professore di antropologia sociale presso l'Universit\u00e0 del Kent, ritiene che Aspasia fosse una figura eccezionale, ma il suo caso unico \u00e8 sufficiente a sottolineare il fatto che ogni donna, per diventare intellettualmente e socialmente al pari di un uomo, doveva essere un'etera. Secondo suor Prudence Allen, filosofa e professoressa di seminario, Aspasia spost\u00f2 il potenziale delle donne per diventare filosofe di un passo in avanti rispetto alle ispirazioni poetiche di Saffo.\nInfluenza culturale.\nNella letteratura moderna.\nAspasia appare in diverse opere significative della letteratura moderna. Il suo legame romantico con Pericle ha ispirato alcuni dei pi\u00f9 famosi poeti e romanzieri degli ultimi secoli. In particolare, gli autori romantici del XIX secolo e i romanzieri storici del XX secolo trovarono nella loro storia d'amore un'inesauribile fonte di ispirazione. Nel 1835 Lydia Child, un'abolizionista, romanziera e giornalista statunitense, pubblic\u00f2 \"Philothea\", un romanzo classico ambientato ai tempi di Pericle e Aspasia. Questo libro \u00e8 considerato come l'opera pi\u00f9 elaborata e di maggior successo dell'autrice, in quanto i personaggi femminili, in particolare Aspasia, sono rappresentati con grande bellezza e delicatezza.\nNel 1836, lo scrittore e poeta inglese Walter Savage Landor pubblic\u00f2 \"Pericle e Aspasia\", uno dei suoi libri pi\u00f9 famosi. \"Pericle e Aspasia\" \u00e8 una descrizione di Atene in epoca classica attraverso una serie di lettere immaginarie, contenenti numerose poesie. Le lettere sono spesso infedeli alla storia reale, ma cercano di cogliere lo spirito dell'et\u00e0 di Pericle. Robert Hamerling \u00e8 un altro poeta e romanziere che fu ispirato dalla personalit\u00e0 di Aspasia. Nel 1876 pubblic\u00f2 il suo romanzo \"Aspasia\", un libro sull'etica e sui costumi dell'et\u00e0 di Pericle e un'opera di interesse morale storico-culturale.\nIl poeta italiano Giacomo Leopardi, influenzato dal romanticismo, pubblic\u00f2 una serie di componimenti poetici col nome di \"Ciclo di Aspasia\". Nel componimento di queste poesie, Leopardi fu ispirato dalla traumatica vicenda d'amore disperato e non corrisposto per Fanny Targioni Tozzetti. Leopardi chiam\u00f2 questa donna con lo pseudonimo di Aspasia, riprendendo il nome della compagna di Pericle.\nNel 1918, il romanziere e drammaturgo George Cram Cook produsse la sua prima opera di teatro completa, \"The Athenian Women\" (\"Le donne ateniesi\", un adattamento di \"Lisistrata\") in cui si ritrae Aspasia che guida uno sciopero per la pace. Cook espone un tema contro la guerra in un contesto ambientato nell'antica Grecia. La scrittrice statunitense Gertrude Atherton nel suo \"The Immortal Marriage\" (\"Il matrimonio immortale\", 1927), tratta la storia di Pericle e Aspasia e illustra il periodo della guerra di Samo, della guerra del Peloponneso e della peste di Atene. \"Glory and the Lightning\" (\"Gloria e splendore\", 1974) di Taylor Caldwell \u00e8 un altro romanzo che ritrae il rapporto storico di Aspasia e Pericle.\nAspasia compare come personaggio anche in alcune opere musicali: \"Aspasie et P\u00e9ricl\u00e8s\" (1820), l'opera di esordio di Louis Joseph Daussoigne-M\u00e9hul nel genere dell\"op\u00e9ra-comique\", che mette in scena la storia d'amore tra Aspasia e Pericle; \"Phi-Phi\" di Henri Christin\u00e9 (1918), un'operetta che ha per protagonisti Aspasia, Fidia e Pericle.\nNelle arti visive.\nOltre agli scrittori, Aspasia ha ispirato anche altri artisti. La pi\u00f9 antica immagine post-classica di Aspasia si pu\u00f2 trovare nella \"Scuola di Atene\" (1509-1511) di Raffaello Sanzio, in cui \u00e8 rappresentata di profilo, disposta dietro la figura del filosofo berbero Averro\u00e8. Nella sua opera \"Promptuarii Iconum Insigniorum\" del 1553, Guillaume Rouill\u00e9 illustra le xilografie su monete immaginarie con i ritratti di Aspasia e di Pericle. Nella sua opera \"Iconografia Cio\u00e8 Disegni d'Imagini de Famosissimi Monarchi, Regi, Filosofi, Poeti ed Oratori dell'Antichit\u00e0\" del 1669, Giovanni Angelo Canini raffigura la glittica del profilo di Aspasia, incisa su una pietra di diaspro con la scritta \"Aspasou\". La gemma apparteneva a una certa signora di nome Felicia Rondanina. Intorno al 1710, l'ebanista francese Andr\u00e9-Charles Boulle produsse una coppia di armadi decorati, con le figure di Socrate e Aspasia rappresentate sulle ante. Nel 1773, Johann Wilhelm Beyer scolp\u00ec 32 statue (secondo alcuni erano 36) alte circa 2,45\u00a0m, commissionate per il giardino del castello di Sch\u00f6nbrunn di Vienna. Una di queste \u00e8 la statua di Aspasia. \nLa prima donna ispirata da Aspasia nelle arti visive fu Marie Bouliard, che dipinse un autoritratto come \"Aspasia\" nel 1794 e che esib\u00ec nel 1795 al Salon di Parigi, dove ricevette il \"Prix d'Encouragement\" (Premio d'Incoraggiamento). Nicolas-Andr\u00e9 Monsiau raffigura Aspasia in compagnia di uomini nel suo dipinto \"Aspasie s'entretenant avec Alcibiades et Socrate\" (\"Aspasia conversa con Alcibiade e Socrate\") del 1798. In occasione del Salon del 1806, Monsiau cre\u00f2 un altro dipinto, \"Aspasie s'entretenant avec les hommes les plus illustres d'Ath\u00e8nes\" (\"Aspasia conversa con gli uomini pi\u00f9 illustri di Atene\"), in cui mostra Aspasia circondata da uomini importanti. Jean-L\u00e9on G\u00e9r\u00f4me dipinse per il Salon del 1861 il quadro \"Socrate allant chercher Alcibiade dans la maison d'Aspasie\" (\"Socrate va a trovare Alcibiade in casa di Aspasia\"), in cui rappresenta Aspasia distesa vicino ad Alcibiade, dandole un'immagine di cortigiana. Sir Lawrence Alma-Tadema raffigura Aspasia nel suo dipinto \"Phidias Showing the Frieze of the Parthenon to his Friends\" (\"Fidia mostra il fregio del Partenone ai suoi amici\") del 1868, dove viene rappresentata in compagnia di Fidia e Pericle. \nNel 1973, la scultrice greca Mara Karetsos scolp\u00ec un busto di Aspasia che venne in seguito installato nella zona pedonale dell'Universit\u00e0 di Atene. L'installazione d'arte \"The Dinner Party\" del 1979, creata dalla femminista Judy Chicago, tra le 39 raffigurazioni riserva un posto anche per Aspasia.\nVideogiochi.\nAspasia compare nel videogioco \"\" come antagonista principale. \u00c8 la leader dell'organizzazione segreta \"la Setta di Cosmos\" che ha intenzione di conquistare il mondo greco."}
{"id": "1128623", "revid": "62004", "url": "https://it.wikipedia.org/wiki?curid=1128623", "title": "TAU Cer\u00e1mica", "text": ""}
{"id": "1128624", "revid": "62004", "url": "https://it.wikipedia.org/wiki?curid=1128624", "title": "Tau Vitoria", "text": ""}
{"id": "1128628", "revid": "33689", "url": "https://it.wikipedia.org/wiki?curid=1128628", "title": "I tacchini", "text": "I tacchini (\"Les dindons\" in francese) \u00e8 un dipinto a olio su tela (174,5x172,5\u00a0cm) realizzato nel 1877 dal pittore francese Claude Monet. \u00c8 conservato nel Mus\u00e9e d'Orsay di Parigi.\nIn questo quadro Monet rappresenta un prato in cui becchettano dei tacchini."}
{"id": "1128631", "revid": "120162051", "url": "https://it.wikipedia.org/wiki?curid=1128631", "title": "La Gare Saint-Lazare", "text": "La Gare Saint-Lazare (\"La stazione di Saint-Lazare\") \u00e8 il nome di quattro dipinti a olio su tela, realizzati nel 1877 dal pittore francese Claude Monet, ritraenti l'omonima stazione ferroviaria parigina e conservati in numerosi musei in Europa e America.\nStoria.\nDopo aver trascorso anni memorabili nell'assolata campagna di Argenteuil, Monet volle immergersi nello scalpitio della \"vie moderne\", nella prospettiva di dedicarsi alla raffigurazione di paesaggi urbani. Stabilitosi nel quartiere di Nouvelle Ath\u00e8nes il pittore fu subito attratto dalla brulicante stazione di Saint-Lazare, ai margini del detto quartiere, la quale con le strade ferrate annesse ridefin\u00ec la natura stessa della citt\u00e0 di Parigi (oltre che la sua struttura sociale), come ha giustamente osservato John R. Kellett:\nProiettato alla ribalta della modernit\u00e0, Monet individu\u00f2 nella stazione di Saint-Lazare un soggetto idoneo per cimentarsi sia con gli aspetti pi\u00f9 autentici della realt\u00e0 urbana che con le sue sperimentazioni pittoriche impressioniste. Una volta ricevuta l'autorizzazione a dipingere \"in loco\" Monet subito si precipit\u00f2 nello scalo ferroviario e realizz\u00f2 una dozzina di opere: quattro di queste raffigurano l\"'hall\" della stazione, mentre altre preferiscono cogliere la rincorsa delle locomotive sbuffanti attraverso i sobborghi parigini. In questa voce si analizzeranno i dipinti ambientati all'interno dello scalo, con un particolare riguardo alla versione esposta nel museo d'Orsay, che \u00e8 quella pi\u00f9 celebre: le quattro tele, d'altronde, differiscono solo per le intonazioni generali e per il punto di vista.\n\u00abMi ricordo di aver visto un giorno nella stazione di Saint-Lazare un uomo issato con un cavalletto su un mucchio di casse. Era una calda domenica estiva, i parigini partivano a gruppi per i sobborghi [...]. Era Monet che dipingeva con accanimento la partenza delle locomotive, voleva mostrarle in movimento, nella scia di aria calda che tremava attorno alle loro reni, colpito dalle manovre\u00bb: bastano queste parole di Hugues Le Roux per assaggiare il fervore creativo che animava Monet durante la realizzazione di queste opere. \u00abAl momento delle partenze, il fumo \u00e8 tanto spesso che non si distingue praticamente nulla. \u00c8 un incantesimo, una vera fantasmagoria\u00bb ammise lo stesso pittore all'inseparabile amico Renoir \u00abBisogna che facciano ritardare il treno da Rouen, la luce \u00e8 migliore mezz'ora dopo la sua partenza\u00bb. Monet, in ogni caso, riusc\u00ec nel suo proposito: le tele, infatti, nonostante le consuete malignerie dei detrattori, suscitarono l'ammirazione incondizionata di \u00c9mile Zola, intellettuale che non esit\u00f2 a servirsi della letteratura per ricostruire una poetica della modernit\u00e0, senza per questo nasconderne i risvolti pi\u00f9 squallidi, dolorosi e ripugnanti. Queste furono le parole che nel 1877 Zola dedic\u00f2 a Monet sul \"S\u00e9maphore de Marseille\":\nNon fu un caso, in effetti, se tredici anni dopo la realizzazione de \"La Gare Saint-Lazare\" la penna di Zola diede vita a un'opera, \"La bestia umana\", incentrata sulla descrizione oggettiva dell'alienazione urbana industriale e dello sviluppo delle comunicazioni ferroviarie. Le pagine iniziali di quest'opera, per circostanze tutt'altro che fortuite, sembrano trascrivere sotto forma letteraria quell'universo ferroviario che Monet aveva raccontato con il suo lessico pittorico:\nDescrizione.\nL'opera coglie una panoramica del parco binari della stazione parigina di Saint-Lazare. Lo spazio architettonico dell'imponente tettoia metallica \u00e8 rigorosamente geometrico e, con i suoi pannelli di vetro, lascia intravedere il cielo di Parigi. Questa cattedrale della modernit\u00e0, satura di energie, certamente affascina l'osservatore, che in questo modo ha una testimonianza tangibile dei trionfi dell'evoluzione industriale, vissuta all'epoca come una conquista positiva. Il vero protagonista del dipinto, tuttavia, \u00e8 la densa cortina di vapore che volteggia verso l'alto, inondando omogeneamente l'hangar ferroviario. Le volute di fumo blu, infatti, rappresentano per Monet il pretesto per riprodurre la sensazione ottica nel modo pi\u00f9 fedele possibile e per indagare le problematiche relative alla luce ed al colore. Un fumo che, oltre a debordare e a srotolarsi negli spazi ferroviari rendendoli suggestivamente evanescenti, avvolge anche le persone, che infatti appaiono piccolissime, se non quasi impercettibili. Con le sue pennellate libere, vibranti e vaporose, dunque, Monet riesce a trasmettere l\"'impressione\" reale di un frammento di vita di ogni giorno, in piena ottemperanza con la poetica impressionista."}
{"id": "1128632", "revid": "1318658", "url": "https://it.wikipedia.org/wiki?curid=1128632", "title": "La rue Montorgueil", "text": "La Rue Montorgueil a Parigi. Festa del 30 giugno 1878 (\"La Rue Montorgueil \u00e0 Paris. F\u00eate du 30 juin 1878\") \u00e8 un dipinto del pittore francese Claude Monet, realizzato nel 1878 e conservato al Mus\u00e9e d'Orsay di Parigi.\nDescrizione.\nPur essendo un pittore intimamente legato alle campagne intorno a Parigi, con i loro prati smaglianti di papaveri e densi di cespugli e di masse dei fiori, Monet spesso si ciment\u00f2 anche nella raffigurazione di paesaggi urbani, scoprendovi gli affascinanti ritmi della modernit\u00e0, oltre che spunti pittorici assolutamente inediti. La Parigi raffigurata da Monet \u00e8 infatti quella che il barone Haussmann aveva appena trasformato in moderna capitale con l'apertura di grandi arterie di traffico, i cosiddetti \"boulevard\", presso i quali la benestante borghesia parigina trascorreva il proprio tempo passeggiando all'ombra degli eleganti palazzi signorili o affollando i ristoranti, i caff\u00e8 e i negozi ivi collocati.\nRue Montorgueil \u00e8 proprio un \"boulevard\" che, partendo dall'enorme complesso commerciale di Les Halles, si inoltrava nelle viscere urbane del II \"arrondissement\" di Parigi. In \"La rue Montorgueil\" Monet sceglie di raffigurare proprio la societ\u00e0 parigina al massimo del suo fulgore, una societ\u00e0 che cresce e che con i radicali mutamenti sociali e industriali dell'Ottocento tendeva a farsi sempre pi\u00f9 dinamica e frenetica. Il pittore, mantenendosi su un punto di vista alto, nell'opera rappresenta la rue Montorgueil in un tripudio di tricolori francesi svolazzanti: evidente \u00e8 il concorso di folla accorsa in strada per celebrare la \u00abfesta della pace e del lavoro\u00bb, ricorrenza in auge a partire dal 1878 nella quale si celebrava l'entusiasmo nazionale della Francia dopo la disastrosa sconfitta franco-prussiana.\nMonet, tuttavia, non si lascia trascinare dall'esultanza per la festa nazionale e si limita ad osservare i parigini dall'alto, agendo come un vero e proprio \u00abreporter\u00bb. Il pittore, infatti, ritiene l'avvenimento un pretesto eccellente per sperimentare la sua tecnica impressionista, che traeva impulso proprio da soggetti moderni e dinamici come questo: le virgolettature impressioniste, rapide e vibranti, riescono a cogliere squisitamente l'accaloramento dei parigini e il trionfante sventolio delle bandiere.\nDi grande interesse \u00e8 anche lo studio del colore: tipico della pittura di Monet e, pi\u00f9 in generale, di tutti gli Impressionisti. Il pittore, infatti, \u00e8 affascinato dal farsi continuo del colore che, infrangendosi e smaterializzandosi, abbraccia l'idea di un mondo in perpetuo divenire dove quello che conta in pittura \u00e8 non tanto descrivere con minuzia le realt\u00e0 fenomeniche che ci circondano, bens\u00ec cogliere l'impressione di un attimo, diversa e autonoma rispetto a quella dell'attimo immediatamente precedente e di quello successivo. L'opera, in effetti, \u00e8 animata da colori che colpiscono vivamente i sensi e la fantasia: i blu, i bianchi e i rossi del tricolore francese, con la loro magnificenza cromatica, fanno brillare tutta la tela (come hanno giustamente osservato i curatori del museo d'Orsay, museo presso il quale \u00e8 esposta l'opera, \u00ab\"i tre colori che Monet fa vibrare sono quelli della Francia moderna\"\u00bb)."}
{"id": "1128634", "revid": "36426", "url": "https://it.wikipedia.org/wiki?curid=1128634", "title": "Stagno a Montgeron", "text": "Stagno a Montgeron \u00e8 un dipinto a olio su tela (172x193\u00a0cm) realizzato nel 1877 dal pittore francese Claude Monet. \u00c8 conservato nel Museo dell'Ermitage di San Pietroburgo.\nIl quadro raffigura uno stagno, con una figura femminile appoggiata ad un tronco intenta ad osservare l'acqua, semi-confusa con la vegetazione circostante.\nIl ricco finanziere Ernest Hosched\u00e9, che aveva acquistato alcuni quadri di Monet, nell'estate 1876 invit\u00f2 il pittore nella sua tenuta di Montgeron, dove si trovava appunto lo stagno raffigurato nel quadro. La donna dipinta sullo sfondo potrebbe essere Camille, prima moglie di Monet, o Madame Hosched\u00e9, che successivamente diverr\u00e0 la compagna dell'artista.\nQuesto quadro venne esposto alla terza mostra degli impressionisti. Proveniente dalla Collezione Morozov di Mosca, il quadro venne esposto a San Pietroburgo dal 1930 in poi.\nCollegamenti esterni.\n Museo dell'Ermitage (\u042d\u0440\u043c\u0438\u0442\u0430\u0436) - sito ufficiale"}
{"id": "1128635", "revid": "212348", "url": "https://it.wikipedia.org/wiki?curid=1128635", "title": "Costante di Liouville", "text": ""}
{"id": "1128639", "revid": "834", "url": "https://it.wikipedia.org/wiki?curid=1128639", "title": "A Leuconoe", "text": ""}
{"id": "1128640", "revid": "1934238", "url": "https://it.wikipedia.org/wiki?curid=1128640", "title": "Grigio di Carmagnola", "text": "Il coniglio grigio di Carmagnola \u00e8 compreso tra i prodotti agroalimentari tradizionali italiani.\nAreale.\n\u00c8 allevato a Carmagnola, Piobesi e Vigone, in provincia di Torino.\n\u00c8 l'unica razza di coniglio piemontese di cui sia rimasta qualche traccia: molto diffusa fino alla fine degli anni cinquanta, era praticamente scomparsa fino al lavoro di recupero genetico realizzato dal Dipartimento di Scienze Zootecniche dell'Universit\u00e0 di Torino e dall'Istituto Professionale per l'Agricoltura e l'Ambiente di Verzuolo. Ad oggi la citt\u00e0 di Carmagnola, nucleo storico di diffusione di questa razza, ha un \"Centro comunale per la diffusione e valorizzazione del Coniglio Grigio di Carmagnola\", al quale \u00e8 possibile rivolgersi per avere una coppia di animali da ripopolamento; alcuni allevatori locali lo riproducono con successo. \nCome dice il nome, questa razza ha pelliccia soffice, folta, grigia (un poco pi\u00f9 chiara sul ventre, sugli arti e nella parte terminale della coda) con una macchiolina triangolare pi\u00f9 chiara sulla nuca. Il caratteristico manto grigio deriva dal fatto che questi conigli sono imparentati con la razza dei Cincill\u00e0 di taglia media. \nDi taglia media, con un corpo allungato e lombi muscolosi. La salute molto delicata e la pelle sottilissima lo rendono molto difficile da allevare nelle comuni gabbie: l'ideale \u00e8 un recinto con un pezzetto di prato e un piccolo ricovero in caso di intemperie, lontano da correnti, umidit\u00e0 e dal sovraffollamento degli allevamenti intensivi. \nL'alimentazione migliore \u00e8 a base di erba e mangimi naturali; la macellazione deve avvenire al raggiungimento di un peso compreso tra i 3,5 e i 5,5 chilogrammi per i maschi e i 3,5 e i 4 chilogrammi per le femmine.\nCaratteri organolettici.\nIl coniglio grigio di Carmagnola si segnala innanzi tutto per l'ottima resa: la sua struttura ossea \u00e8 molto fine e la massa muscolare superiore a quella delle altre razze. Le carni sono fini, tenere, sapide, particolarmente bianche e per niente stoppose. Un tempo il coniglio ai peperoni fatto con le carni del grigio di Carmagnola era un piatto immancabile in ogni men\u00f9 delle osterie piemontesi, cos\u00ec come il coniglio all'Arneis nel Roero, piatto antico ed erede diretto della lepre al civet (dalle squisite carni marinate nel sangue e nel vino). Varianti pi\u00f9 moderne lo propongono in agrodolce, al cioccolato, in salsa d'uovo.\nCollegamenti esterni.\nBollettino ufficiale Regione Piemonte"}
{"id": "1128648", "revid": "1437331", "url": "https://it.wikipedia.org/wiki?curid=1128648", "title": "Owlis Fowtbolayin Akowmb", "text": "L'Ulisses Yerevan (in armeno: \u0548\u0582\u056c\u056b\u057d \u0556\u0578\u0582\u057f\u0562\u0578\u056c\u0561\u0575\u056b\u0576 \u0531\u056f\u0578\u0582\u0574\u0562 - Owlis Fowtbolayin Akowmb), era una societ\u00e0 calcistica armena con sede nella citt\u00e0 di Erevan.\nNel 2011 vince il campionato per la prima volta nella sua storia spezzando l'egemonia del Pyunik che durava da 10 anni.\nNel gennaio del 2016 la societ\u00e0 comunica il ritiro della squadra per gravi problemi economici."}
{"id": "1128650", "revid": "436907", "url": "https://it.wikipedia.org/wiki?curid=1128650", "title": "Masters of Rock (Pink Floyd)", "text": ""}
{"id": "1128651", "revid": "287204", "url": "https://it.wikipedia.org/wiki?curid=1128651", "title": "Massena", "text": ""}
{"id": "1128654", "revid": "1610933", "url": "https://it.wikipedia.org/wiki?curid=1128654", "title": "Aquila marziale", "text": ""}
{"id": "1128657", "revid": "46291", "url": "https://it.wikipedia.org/wiki?curid=1128657", "title": "Polemaetus", "text": ""}
{"id": "1128659", "revid": "14691", "url": "https://it.wikipedia.org/wiki?curid=1128659", "title": "Versetti Satanici", "text": ""}
{"id": "1128661", "revid": "125415391", "url": "https://it.wikipedia.org/wiki?curid=1128661", "title": "Spermiogramma", "text": "Lo spermiogramma \u00e8 l'analisi del liquido seminale finalizzata a valutare la qualit\u00e0 degli spermatozoi, attraverso la verifica della forma, del numero e della motilit\u00e0. Tale esame rappresenta lo strumento principale per la valutazione della fertilit\u00e0 maschile.\nUno spermiogramma \u00e8 necessario anche per verificare il buon esito di un intervento di vasectomia. \nL'affidabilit\u00e0 dell'esame dipende da una sua corretta esecuzione, che comporta:\nSe per motivi religiosi la masturbazione \u00e8 proibita, la raccolta del liquido pu\u00f2 anche essere eseguita dopo un rapporto sessuale completo. In tal caso deve essere utilizzato uno speciale preservativo di silicone o poliuretano (il lattice pu\u00f2 danneggiare lo sperma). Se c\u2019\u00e8 un problema di eiaculazione retrograda gli spermatozoi possono essere ottenuti dalle urine e nel caso di soggetti paralizzati si pu\u00f2 ricorrere a una tecnica denominata elettro-eiaculazione. \nIl campione raccolto viene sottoposto inizialmente a una valutazione \"macroscopica\" per la determinazione di alcune caratteristiche fisico-chimiche, in particolare l'aspetto, il volume, il pH, la viscosit\u00e0 e la fluidificazione. Successivamente viene effettuata la valutazione microscopica per la determinazione di concentrazione, motilit\u00e0 e morfologia degli spermatozoi.\nL'esame pu\u00f2 essere eseguito secondo lo standard internazionale dell'Organizzazione Mondiale della Sanit\u00e0 (WHO 1999, rivisto poi come WHO 2010), che specifica strumenti, modalit\u00e0 preparatorie e valori di riferimento \"normali\" dei parametri misurati.\nCaratteristiche fisico-chimiche.\nColore e aspetto.\nIl colore del liquido seminale \u00e8 normalmente grigio opalescente. In un referto di uno spermiogramma sar\u00e0 possibile leggere per\u00f2 anche altre diciture come lattescente, pioide, bruno (ematico). Un aspetto lattescente, specialmente se accompagnato da un ridotto volume e un pH acido, pu\u00f2 riflettere un danno a carico delle vescichette seminali, mentre l'aspetto giallognolo pioide \u00e8 indice di una contaminazione urinaria, della presenza di granulociti, di una netta prevalenza della componente delle vescichette seminali oppure raramente della presenza di bilirubina.\nVolume.\nIl volume dell'eiaculato (in condizioni normali da 1,5 a 5 mL) \u00e8 un marker della funzionalit\u00e0 delle vescichette seminali, in quanto queste producono dal 50 all'80% della componente liquida dello sperma. La prostata contribuisce per il 15-30% e il rimanente \u00e8 fornito dalle ghiandole uretrali accessorie e dal deferente.\npH.\nIl liquido seminale ha normalmente un pH alcalino, che oscilla tra 7,5 e 8,0, ed \u00e8 la risultante tra la secrezione basica delle vescichette seminali e la secrezione acida della prostata. Un pH inferiore a 7 \u00e8 espressione di disfunzione delle vescichette seminali, un pH superiore a 8,0, in presenza di un numero superiore a 1 milione di leucociti, indica la presenza di una infezione.\nFluidificazione.\nAppena emesso, lo sperma coagula per poi liquefarsi. La liquefazione si completa nel giro di 30 minuti a temperatura corporea (37 \u00b0C). La coagulazione avviene per opera di enzimi prostatici che agiscono sul fibrinogeno prodotto dalle vescichette seminali, andando a creare una fitta maglia molto impaccata. Una mancata coagulazione dello sperma, oltre che uno scarso volume, indica una disfunzione delle vescichette, o una loro agenesia. Gli enzimi che determinano la liquefazione sono secreti dalla prostata.\nViscosit\u00e0.\nLa viscosit\u00e0 non va confusa con la fluidificazione. Mentre la fluidificazione \u00e8 un processo dinamico transitorio di dissolvimento di un coagulo, la viscosit\u00e0 \u00e8 una caratteristica permanente di un determinato liquido seminale. Normalmente viene valutata facendo defluire lentamente il liquido seminale da una pipetta: un liquido seminale non viscoso forma un filo inferiore ai 2\u00a0cm. L'eccessiva viscosit\u00e0 impedisce il normale movimento degli spermatozoi.\nPresenza di sostanze chimiche.\nNel liquido seminale si trovano normalmente alcune sostanze chimiche come: \nCaratteristiche microscopiche.\nLa conta degli spermatozoi prende in considerazione, oltre che il loro numero, anche la loro morfologia e motilit\u00e0.\nConcentrazione degli spermatozoi.\nIndica il numero di spermatozoi presenti in un millilitro di eiaculato. La valutazione viene effettuata con l'ausilio di camere di conta (Neubauer modificata, Makler, Burker, Thoma). Secondo il manuale di seminologia dell'Organizzazione Mondiale della Sanit\u00e0 pubblicato nel 2001, i valori di normalit\u00e0 in termini di numero di spermatozoi per millilitro sono uguali o superiori a 20 milioni. Sono necessari dai due ai sette giorni di astinenza; superare i sette giorni peggiora i valori di valutazione.\n\u00c8 necessario considerare che nel 2011 sono stati pubblicati i nuovi parametri OMS e sono i seguenti: \nMotilit\u00e0.\nLa coda permette allo spermatozoo un movimento \"flagellare\" che deve essere \"anterogrado\", cio\u00e8 deve permetterne lo spostamento in avanti. Entro 2 ore dalla eiaculazione, viene valutata la percentuale di spermatozoi che conservano un moto flagellare che viene descritto come moto rettilineo rapido (A), moto rettilineo lento (B) o moto irregolare (C). In condizioni di normalit\u00e0, la percentuale di spermatozoi con moto rettilineo A+B deve essere superiore o uguale al 50%, di cui il 25% con motilit\u00e0 rettilinea veloce. La motilit\u00e0 dipende fisiologicamente dalla durata dell'astinenza (diminuisce dopo il settimo giorno) e pu\u00f2 essere influenzata dalla temperatura di conservazione del campione, dall'incompleta liquefazione o dall'aumento della viscosit\u00e0.\nMorfologia.\nLa valutazione morfologica degli spermatozoi deve essere effettuata con particolari colorazione istologiche (Papanicolau, Giemsa, Diff Quick).\nOgni singolo spermatozoo \u00e8 composto da una testa lunga 4,0-5,5 micron, larga 2,5-3,5 micron e composta dal 40 al 70% da una regione acrosomiale. Si possono osservare molte alterazioni morfologiche della testa di uno spermatozoo (testa a punta, allungate, amorfe, tonde, doppie, con acrosoma ridotto, assente o asimmetrico). Il tratto intermedio che collega la testa con il flagello ha una lunghezza di 6,0-7,5 micron e uno spessore di 1 micron; si possono osservare inserzioni del tratto intermedio asimmetriche, oppure ispessimenti o assottigliamenti. Infine il flagello ha una lunghezza di circa 45 micron (come dieci teste), una larghezza di 0,5 micron e pu\u00f2 presentarsi spezzato, mozzo, avvolto, gonfio o doppio. \u00c8 anche importante annotare la presenza di residui citoplasmatici a livello del tratto intermedio.\nLa presenza di forme anomale non deve superare il 70% del totale. Una quota troppo elevata (teratospermia) compromette la fertilit\u00e0. \nLa presenza di spermatozoi riuniti insieme a formare \"grappoli\" \u00e8 detta \"agglutinazione\". Una quota maggiore del 10% di spermatozoi riuniti in agglomerati \u00e8 indice di processi infiammatori o immunologici in atto.\nPresenza di altre cellule.\nNello sperma possono ritrovarsi altri tipi cellulari: la presenza di forme immature (precursori degli spermatozoi) in misura superiore al 3% pu\u00f2 indicare fenomeni di sofferenza cellulare dovuti a esposizione al calore, varicocele, febbre prolungata, esposizione a farmaci, tossici o a radiazioni.\nLa presenza di cellule del sangue (globuli rossi, linfociti o neutrofili) \u00e8 un segnale in genere di infezioni o infiammazione delle vie seminali.\nValore interpretativo dello spermiogramma.\nAi fini della valutazione della fertilit\u00e0 di un individuo, lo spermiogramma non pu\u00f2 essere considerato come esame unico e definitivo.\nIn presenza di parametri negativi, sul medesimo campione di liquido seminale raccolto viene eseguita la spermiocoltura con eventuale antibiogramma, per verificare la presenza di infezioni. \nGli esami (spermiogramma e spermiocoltura) vengono talora ripetuti a distanza di 7 o 20 giorni per verificare se forma e numero degli spermatozoi sono incostanti nel tempo, oppure la presenza di una infertilit\u00e0 permanente. Nessuna diagnosi pu\u00f2 essere fatta sulla base di un singolo campione, ma sono necessari almeno tre valutazioni.\nMolti individui con spermiogramma nella norma possono infatti non essere fertili e, viceversa, uomini con basse concentrazioni di spermatozoi possono essere in grado di procreare.\nPertanto, se necessario, la fertilit\u00e0 di un individuo deve essere indagata anche attraverso ulteriori indagini e attraverso una eventuale consulenza andrologica.\nLa fisiologica variazione del liquido seminale nel tempo rende necessaria l'esecuzione dell'esame su almeno tre campioni prima di formulare una diagnosi sulla fertilit\u00e0 del soggetto esaminato. La sua produzione pu\u00f2 infatti essere influenzata da numerosi fattori, come per esempio la febbre, l'assunzione di farmaci o di altre sostanze (alcool, cannabinoidi); inoltre, poich\u00e9 la maturazione completa di uno spermatozoo comporta un tempo medio di tre mesi, le modificazioni di uno spermiogramma possono rispecchiare eventi gi\u00e0 accaduti e a volte anche superati (ad es. malattie a trasmissione sessuale, batteriche o virali).\nNon \u00e8 infrequente inoltre il riscontro di variazioni quantitative fino al 20% quando differenti esaminatori contano lo stesso campione (la motilit\u00e0 e la forma degli spermatozoi vengono di solito valutati soggettivamente da un tecnico).\nIl riscontro di un reperto \"anormale\" o \"normale\" non \u00e8 sinonimo di infertilit\u00e0 o fertilit\u00e0: soltanto l'azoospermia o la completa immobilit\u00e0 degli spermatozoi sono causa certa di infertilit\u00e0, mentre la presenza di un numero qualsiasi di spermatozoi mobili o di alterata morfologia pu\u00f2 produrre concepimento, anche se ovviamente le probabilit\u00e0 diventano via via pi\u00f9 scarse man mano che la loro concentrazione diminuisce."}
{"id": "1128670", "revid": "287204", "url": "https://it.wikipedia.org/wiki?curid=1128670", "title": "Gliese 481", "text": "Gliese 481 \u00e8 una stella che si trova a circa 46 anni luce di distanza dal Sistema solare, nella costellazione della Chioma di Berenice.\nAppartiene alla sequenza principale ma \u00e8 pi\u00f9 piccola e fredda e meno luminosa rispetto al Sole, infatti la sua classe spettrale \u00e8 compresa tra K2 V e K4 V a seconda delle fonti. Pur essendo una stella relativamente vicina alla Terra, \u00e8 troppo debole per poter essere visibile ad occhio nudo. La sua magnitudine apparente, infatti, \u00e8 +7,90, mentre la magnitudine assoluta \u00e8 +7,15. Ha una massa del 73% di quella solare ed un raggio del 69% di quello della nostra stella.\nNomenclature alternative sono: HD 110315, HIP 61901, SAO 100205."}
{"id": "1128671", "revid": "345405", "url": "https://it.wikipedia.org/wiki?curid=1128671", "title": "Ferdinand Heine", "text": "Heine possedette una delle pi\u00f9 grandi collezioni private di uccelli nel diciannovesimo secolo. Quest'ultima si trova a tutt'oggi all\"'Heineanum Halberstadt Museum\" di Halberstadt.\nJean Cabanis parl\u00f2 di questa collezione nello scritto \"Museum Heineanum. Verzeichniss der ornithologischen Sammlung des Oberamtmann Ferdinand Heine, auf Gut St. Burchard vor Halberstadt\" (1851)."}
{"id": "1128676", "revid": "339392", "url": "https://it.wikipedia.org/wiki?curid=1128676", "title": "Alone solare", "text": ""}
{"id": "1128678", "revid": "1543377", "url": "https://it.wikipedia.org/wiki?curid=1128678", "title": "Gliese 546", "text": "Gliese 546 \u00e8 una stella che si trova a circa 47 anni luce di distanza dal Sistema solare. Appartiene alla sequenza principale ma \u00e8 pi\u00f9 piccola e fredda e meno luminosa rispetto al Sole, infatti la sua classe spettrale \u00e8 stimata tre K5 V e K8 V. Pur essendo una stella relativamente vicina alla Terra, \u00e8 troppo debole per poter essere visibile ad occhio nudo. La sua magnitudine apparente, infatti, \u00e8 8,63, mentre la magnitudine assoluta \u00e8 7,57.\nNomenclature alternative: HIP-70218, LHS-2903, SAO-83309."}
{"id": "1128679", "revid": "125673806", "url": "https://it.wikipedia.org/wiki?curid=1128679", "title": "Kratos (God of War)", "text": "Kratos (in greco , lett. \"forza\", \"vigore\", \"robustezza\", e/o \"potenza\") \u00e8 un personaggio immaginario protagonista della serie videoludica \"God of War\".\nOltre che in tutti i titoli della serie \u00e8 apparso anche in: \"\", in \"LittleBigPlanet\" (come costume DLC), in \"Mortal Kombat\", in \"PlayStation All-Stars Battle Royale\", in \"Shovel Knight\" e in \"Fortnite Battle Royale\" (come costume).\nCreazione e sviluppo.\nIl nome di Kratos (in greco \"forza\", \"potere\") deriva da Cratos che nella mitologia greca si alle\u00f2 con Zeus contro i Titani. Fu anche colui che leg\u00f2 Prometeo alla montagna dove egli poi sconter\u00e0 la punizione per aver portato il fuoco agli uomini. Nel gioco invece Kratos uccide il titano gettandolo nel Fuoco Primordiale per liberarlo dalle sofferenze dell'\"infernale uccello\".\nNell'ottobre 2018 David Jaffe, il creatore del primo God of War, ha rivelato che per la maggior parte del tempo e dello sviluppo il nome Kratos fu scelto all'ultimo momento, esattamente poco prima che il gioco fosse pubblicizzato alla stampa, e Jaffe rivel\u00f2 che il nome originale scelto per il personaggio era Dominus.\nStoria.\nKratos \u00e8 il figlio maggiore di una donna, Callisto, proveniente da un anonimo villaggio greco dal quale era fuggita verso Sparta per le accuse di adulterio che gravano su di lei. Da bambino viveva assieme al fratello minore Deimos, privo della forza e della dedizione al combattimento che gi\u00e0 contraddistinguevano Kratos.\nUno sventurato giorno Sparta fu attaccata da un esercito comandato da due strane figure venute per prendere Deimos: Kratos, nel tentativo di fermarli, venne colpito all'occhio destro, sul quale avr\u00e0 per sempre la cicatrice; incapace di muoversi, vide il fratellino allontanarsi per sempre mentre una delle due figure gli si avvicin\u00f2 chiedendogli perdono: costei non era altri che Atena, la dea della giustizia, e il suo compagno Ares, il dio della guerra. Kratos non dimentic\u00f2 mai quel giorno e, per onorare il fratello che aveva abbandonato, si tatu\u00f2 sulla pelle un tatuaggio rosso che partiva dalla testa fino al braccio sinistro proprio come il segno che aveva Deimos sin dalla nascita. Divenuto un formidabile guerriero Kratos divenne il temuto generale del pi\u00f9 grande esercito di tutta la Grecia; successivamente spos\u00f2 una donna, Lysandra, e da lei ebbe una figlia, Calliope. Come generale era temuto e rispettato da alleati e nemici, mentre Lysandra era l'unica che lo rimproverava apertamente e Calliope lo vedeva come un padre affettuoso.\nDurante una terribile battaglia contro un'orda di barbari, che aveva decimato il suo esercito, Kratos stava per soccombere dinanzi al martello del comandante avversario quando chiese aiuto ad Ares, cui era devoto senza sapere che era lo stesso che rap\u00ec Deimos anni prima: se Ares lo avesse aiutato, la sua anima sarebbe stata per sempre sua. Ares lo accontent\u00f2 e scese dall'Olimpo uccidendo i nemici di Kratos e legando alle sue braccia le Lame del Caos, due grandi lame attaccate ai suoi polsi per mezzo di catene e simbolo della sua forza sottomessa alla volont\u00e0 del dio. Per molti anni Kratos saccheggi\u00f2, razzi\u00f2 e uccise in nome di Ares commettendo crudelt\u00e0 inenarrabili finch\u00e9, durante una scorribanda, viol\u00f2 il sacro tempio dell'Oracolo di un villaggio dedicato alla dea Atena, nonostante questa l'avesse avvertito di non entrare per nessuna ragione al mondo. Ignorando l'avvertimento Kratos sfond\u00f2 la porta e, accecato dalla rabbia, non si accorse che l\u00ec c'erano anche sua moglie e sua figlia e le uccise. Da allora la sua pelle divent\u00f2 bianca a causa delle ceneri dei corpi bruciati dei suoi cari che gli rimasero attaccate addosso per una maledizione lanciatagli dall'Oracolo stesso, e le sue notti furono perseguitate dall'incubo di quell'ultima uccisione in nome di Ares, dando vita alla leggenda del \"Fantasma di Sparta\".\nLe Furie - \"God of War: Ascension\".\nKratos \u00e8 tormentato da allucinazioni riguardo alla sua famiglia; un giorno, sei mesi dopo l'assassinio di sua moglie e sua figlia, un'ombra lo raggiunge e gli rivela che le Furie erano alla sua ricerca, informandolo inoltre che l'unico modo per combattere le visioni \u00e8 recarsi a Delfi per consultare l'Oracolo Aletheia. Kratos parte dunque per Delfi e dopo aver attraversato il villaggio di Cirra riesce a raggiungere il tempio grazie a un ponte attivato da tre statue di serpenti giganti. Il viaggio non fu comunque privo di rischi e Kratos venne attaccato da svariati mostri, tra i quali addirittura una Chimera e una Manticora. Raggiunto il tempio Kratos fu costretto a scontrarsi con Castore e Polluce, guardiani dell'Oracolo fusi in un unico corpo: dopo un intenso scontro i guardiani decisero di far precipitare l'Oracolo da un precipizio per impedire allo spartano di raggiungerla, ma Kratos riusc\u00ec a scaraventare gi\u00f9 anch'essi e a ucciderli. Dal loro corpo Kratos ottenne la Gemma di Uruboro, con la quale acquis\u00ec la capacit\u00e0 di sanare o deteriorare edifici e costruzioni.\nLo spartano raggiunse cos\u00ec l'Oracolo, ormai morente: essa gli rivel\u00f2 che l'ombra altri non era che la Furia Orkos e che il modo per raggiungere la libert\u00e0 dalle illusioni era raggiungere la Lanterna di Delo, morendo una volta finito di parlare. Kratos, cos\u00ec, raggiunse il porto e si imbarc\u00f2 alla volta di Delo.\nSulla nave, Kratos incontr\u00f2 Orkos, che gli rivel\u00f2 di essere il figlio di Ares e della regina delle Furie, Aletto. Ares pensava infatti di aver creato il guerriero perfetto con cui avrebbe rovesciato Zeus, ma Orkos lo deluse e da allora aiut\u00f2 le madri a far mantenere i giuramenti; tuttavia il patto ingiusto di Orkos gli fece capire la crudelt\u00e0 delle sue madri, e quindi prese la decisione di aiutare Kratos. Lo spartano ha infatti compiuto tre prove di sangue per Ares (ha versato il sangue dei nemici, degli innocenti e della sua famiglia), il quale lo vuole usare per sconfiggere Zeus.\nRaggiunta Delo, Kratos inizi\u00f2 un percorso per raggiungere la lanterna, ma venne pi\u00f9 volte ostacolato da un mostro marino. Kratos venne poi raggiunto dalle Furie Megera e Tisifone, che lo affrontarono in un paesaggio a met\u00e0 tra realt\u00e0 e illusione. Durante tale scontro il mostro marino affond\u00f2 la Lanterna di Delo. Quando Kratos era sul punto di avere la meglio sulle Furie, venne immobilizzato dalla loro regina, Aletto, ma venne salvato da Orkos, che gli permise di fuggire e gli affid\u00f2 la sua Pietra del Giuramento, che doner\u00e0 allo spartano il potere di sdoppiarsi temporaneamente.\nKratos, dopo un lungo percorso, riusc\u00ec a ricostruire la statua di Apollo che sorreggeva la Lanterna e a farla riemergere dagli abissi. Entrato nella Lanterna, Kratos ottenne gli Occhi della Verit\u00e0, che gli diedero il dono di smascherare le illusioni delle Furie. Orkos gli rivel\u00f2 che gli Occhi appartenevano all'Oracolo alla quale erano stati strappati dalle Furie per impedire che Aletheia potesse riferire a Zeus del complotto ai suoi danni che aveva visto.\nKratos venne per\u00f2 raggiunto dalle Furie, che lo catturarono e lo portano alla loro prigione. Aletto gli rub\u00f2 gli Occhi della Verit\u00e0, Tisifone la Pietra del Giuramento di Orkos e Megera la Gemma di Uruboro.\nMentre era prigioniero, Kratos venne raggiunto da Megera, che lo liber\u00f2 accidentalmente nel tentativo di colpirlo. Kratos inizi\u00f2 quindi a inseguire Megera, la quale gli scaten\u00f2 contro le mani del centimane, infettate dai suoi parassiti; avendo Kratos distrutto diverse mani, Megera risvegli\u00f2 la testa di Briareo, che per\u00f2 venne pugnalata da una delle sue stesse mani comandata da Kratos. Lo spartano attacc\u00f2 dunque Megera, uccidendola con le lame del Caos, recuperando la Gemma di Uruboro dal cadavere di Megera. Lo spartano, per\u00f2, cominci\u00f2 a essere tormentato dalle illusioni create dalla Furia Tisifone, che gli scaten\u00f2 contro una creatura alata da lei creata, alla quale Kratos strapp\u00f2 la Pietra del Giuramento, tornandone in possesso. La Furia, cos\u00ec, si diede alla fuga.\nLo spartano fin\u00ec per\u00f2 vittima di un'illusione di Aletto, che si finse sua moglie, e gli chiese di unirsi a loro per rovesciare Zeus. Kratos, per\u00f2, le rub\u00f2 gli Occhi della Verit\u00e0, smascherando l'illusione, e Aletto decise cos\u00ec di ucciderlo. La Furia assunse le sembianze del mostro marino, simile a un calamaro gigante, e attacc\u00f2 lo spartano con l'aiuto di Tisifone. Dopo un lungo scontro, Kratos riusc\u00ec a uccidere entrambe le Furie e a ottenere la sua libert\u00e0.\nTornato a casa, Kratos incontr\u00f2 Orkos, che lo inform\u00f2 di essere diventato testimone del patto tra lui e Ares, e che quindi l'unico modo per liberare entrambi dai loro tormenti era quello di ucciderlo. Kratos uccise quindi a malincuore l'amico, e da allora divenne libero ma con un immenso desiderio di vendetta nei confronti di Ares.\nLa scelta di Kratos - \"God of War: Chains of Olympus\".\nKratos cap\u00ec che sua moglie e sua figlia erano state condotte al tempio per volere di Ares, che, eliminati gli ultimi legami al mondo mortale, avrebbe potuto renderlo la sua perfetta macchina da guerra. Kratos si mise al servizio degli d\u00e8i, cercando il modo per espiare i suoi peccati facendosi cancellare la memoria e al tempo stesso di vendicarsi di Ares. Patrocinato da Atena, ebbe un grande ruolo nella sconfitta dell'esercito persiano che aveva invaso l'Attica, uccidendo il loro re Serse e il suo Basilisco; al ritorno, per\u00f2, vide che il Carro del Sole guidato dal dio Helios venne fatto precipitare da una forza sconosciuta, entrando nell'Ade.\nApprofittando dell'occasione, il dio dei sogni, Morfeo, riusc\u00ec a coprire il mondo con una fitta nebbia e Atena, poco prima di entrare in un sonno perenne, ordin\u00f2 a Kratos di riportare il Sole sulla terra.\nSconfitto da Caronte (successivamente, uscito dal Tartaro, Kratos affronta nuovamente Caronte, sconfiggendolo) ed entrato nel Tartaro, Kratos scopr\u00ec che dietro il furto del Sole c'era Persefone, moglie di Ade, che si era ribellata agli d\u00e8i che l'avevano costretta a sposarsi con la forza: pur di riavere la sua vendetta, si alle\u00f2 col titano Atlante, il quale avrebbe distrutto il pilastro che reggeva l'Olimpo e l'intera Terra a patto che egli fosse stato liberato (cosa che Kratos non permise).\nKratos fu posto di fronte a un'ardua scelta: sarebbe potuto rimanere nei Campi Elisi assieme a sua figlia, donando per\u00f2 alla dea la sua forza necessaria all'impresa, oppure continuare a combattere per il poco tempo che rimaneva alla Terra. In un primo momento, Kratos rinunci\u00f2 alla sua forza pur di stare di nuovo con Calliope; tuttavia, cap\u00ec d'essere stato ingannato da Persefone: con la distruzione del mondo, anche i Campi Elisi sarebbero stati distrutti, e l'anima di Calliope sarebbe svanita nel nulla. La morte definitiva. Invece, se avesse aiutato l'Olimpo, Calliope sarebbe continuata a esistere, almeno come anima felice nei Campi Elisi. Per\u00f2 non l'avrebbe rivista mai pi\u00f9. Cap\u00ec che il suo destino era quello di combattere per gli d\u00e8i, rinunciando per sempre alla sua famiglia.\nAbbandon\u00f2 cos\u00ec la bambina e sconfisse Persefone, riuscendo a riportare il Sole in cielo, dal quale cadde, ma fu salvato prima di schiantarsi al suolo da Atena ed Elio, che avevano altri progetti per il suo futuro.\nLa vendetta - \"God of War\".\nLe imprese di Kratos sembravano non avere fine, cos\u00ec come i suoi incubi: sconfisse l'Idra, ma non fu ancora liberato dalla sua schiavit\u00f9. Un'ultima impresa lo attendeva, mai tentata da nessun umano prima di lui: uccidere Ares stesso, che si era ribellato a suo padre e sua sorella e stava distruggendo la citt\u00e0 di Atene. Non c'era miglior occasione per la sua vendetta. Cos\u00ec and\u00f2 ad Atene dove, per volere di Afrodite, si scontr\u00f2 con Medusa, ottenendo la sua testa. Durante l'assedio, Kratos incontr\u00f2 uno strano becchino, che stava scavando una tomba destinata proprio allo spartano, in quanto, secondo lui, sarebbe servita al momento opportuno.\nDopo aver salvato l'oracolo di Atene da alcune arpie, a Kratos venne indicato dove trovare il potere per sconfiggere Ares: nel Deserto delle Anime Erranti, posto a oriente. Dopo aver ucciso le sirene del posto, riusc\u00ec a trovare la strada che infine lo condusse al gigantesco Titano Crono, condannato da suo figlio Zeus a portare per l'eternit\u00e0 il peso del Tempio di Pandora sulle spalle: era l\u00ec che veniva custodito il Vaso di Pandora, l'unica arma in grado di distruggere un dio.\nKratos sfid\u00f2 le terribili insidie del tempio, irto di trappole e di nemici, come il tremendo Guardiano di Pandora, e riusc\u00ec a conquistare il Vaso; ma Ares, saputolo, lo uccise a tradimento, facendolo sprofondare nell'Ade.\nMa persino da morto lo spartano aveva la forza di reagire: Kratos riusc\u00ec a fuggire dell'Ade, grazie al misterioso becchino, che aveva usato la tomba come un ponte, in tal modo che potesse tornare sulla Terra, ad Atene.\nSi diresse cos\u00ec a sfidare Ares, che per\u00f2 si dimostr\u00f2 forte non solo con la forza bruta, ma anche tramite la manipolazione dei pensieri: difatti Kratos stesso lott\u00f2 nella sua psiche nel tentativo di salvare la sua famiglia da sue copie malvagie. Sebbene fosse riuscito a ucciderle tutte, non pot\u00e9 cambiare il proprio destino e, quel che \u00e8 peggio, venne privato delle sue stesse spade. Solo un ultimo regalo degli dei, una possente spada bronzea, gli permise di riprendere le forze e uccidere finalmente il suo nemico. Ma i suoi dolori erano lungi dall'essere finiti: sebbene avesse compiuto la sua missione, gli Dei, sotto ordine dello stesso Zeus, non gli rimossero gli incubi, ma lo perdonarono soltanto, in quanto nessuno poteva scordarsi ci\u00f2 che fece tempo addietro.\nCredendosi ingannato, Kratos si gett\u00f2 dalla rupe pi\u00f9 alta di tutta la Grecia; ma non mor\u00ec, poich\u00e9 trasportato da Atena in cima all'Olimpo, dove lo attendeva il posto di Dio della Guerra, dove vide ogni battaglia, passata e futura, della storia del mondo.\nL'inizio della fine - \"God of War: Ghost of Sparta\".\nKratos divenne cos\u00ec il nuovo Dio della Guerra. Ciononostante, era ancora afflitto da continue visioni, nelle quali vedeva la madre e il fratello, che credeva entrambi morti. Ma qualcosa gli disse che queste non erano semplici visioni e che lui aveva la possibilit\u00e0 di cambiarle, come comunic\u00f2 ad Atena poco prima di arrivare ad Atlantide, la mitica citt\u00e0, culla della conoscenza, eretta in onore del dio Poseidone. Al Tempio di Poseidone c'era un oracolo capace di risolvere ogni enigma e dilemma esistente. Quando ormai era in procinto di attraccare, un terribile mostro marino lo attacc\u00f2, affondando tutta la flotta che accompagnava lo spartano: si trattava di Scilla, la distruttrice di navi, che attacc\u00f2 ripetutamente lo spartano. Dopo esservi scampato, Kratos inizi\u00f2 una difficile salita verso il Tempio di Poseidone, dove sperava di trovare risposte. In fondo al Tempio trov\u00f2 la madre Callisto, esanime, ma ancora viva; essa accenn\u00f2 qualcosa riguardo al padre di Kratos, ma la richiesta della vecchia era un'altra: Kratos doveva salvare il fratello, Deimos, anch'egli ancora in vita, nascosto da qualche parte.\nKratos stentava a credere a ci\u00f2 che sent\u00ec, arrivando a chiedere chi fosse suo padre, artefice di tanto dolore. Con il suo ultimo respiro, la madre glielo sussurr\u00f2, ma poi si trasform\u00f2 in un orribile mostro, a causa della maledizione che pendeva su di lei. Al termine di un sanguinoso combattimento, Kratos trafisse a morte la madre, uccidendola e donandole cos\u00ec la pace, pur soffrendo per tale azione. Durante la sua fuga dalla citt\u00e0, a causa di un redivivo Scilla, venne a trovarsi di fronte al Titano Thera, da cui lo spartano ottenne il potere di infiammare le sue Lame di Atena, unico modo per uscire dalla camera magmatica. Ancora una volta comparve Scilla, ma Kratos, grazie al suo nuovo potere, riusc\u00ec finalmente a uccidere il mostro infilzandolo con l'ingegnoso sistema che permetteva ad Atlantide di restare a galla. La sua vittoria decret\u00f2 per\u00f2 la caduta di Atlantide, scossa da continue eruzioni vulcaniche, ormai distrutta e in lenta caduta verso le profondit\u00e0 oceaniche. Il successivo obiettivo di Kratos era di tornare alla sua citt\u00e0 natale, Sparta, e pi\u00f9 precisamente al Tempio di Ares, dove era convinto di poter trovare indizi su dove fosse tenuto prigioniero il Fratello. Il suo cammino lo spinse su una catena montuosa, dove i giovani spartani venivano mandati per diventare uomini. Qui incontr\u00f2 Erinni, figlia di Tanato, Dio della Morte. Lo spartano scopr\u00ec che il fratello era tenuto prigioniero proprio dal padre del demone. Al termine di un rocambolesco scontro, Kratos riusc\u00ec a uccidere Erinni, arrivando nel contempo alle porte di Sparta. Qui ebbe un flashback, ricordandosi di come un oracolo avesse predetto che \"un guerriero marchiato\" sarebbe stato la causa della caduta degli Olimpici, sebbene i loro atavici nemici, i Titani, avrebbero continuato a stare contro di loro. Gli stessi Ares e Atena, giunti a Sparta, rapirono Deimos dal momento che era l'unico, dei due, ad avere la pelle dipinta, causando inoltre la famosa cicatrice sull'occhio dello spartano.\nKratos giunse al tempio di Ares, dove, dopo uno scontro con il s\u00e9 stesso del passato, riusc\u00ec a entrare in possesso dell'artefatto che gli apr\u00ec le porte del regno di Tanato. Cap\u00ec inoltre che la porta per tale mondo si trova ad Atlantide, ormai in fondo al mare. Cominci\u00f2 cos\u00ec il viaggio a ritroso del Fantasma di Sparta, che lo port\u00f2 all'interno di una galleria sotterranea dove si nascondeva Mida, il re con il potere di trasformare tutto ci\u00f2 che tocca in oro. Dopo un breve inseguimento, Kratos riusc\u00ec ad acciuffare il re caduto che infine butt\u00f2 in una cascata di lava, cos\u00ec da trasformarla in oro e poterla scalare per arrivare al vecchio porto di Atlantide. Dopo essersi riunito a una ciurma di guerrieri spartani, fece rotta verso il gigantesco gorgo generato dalla caduta di Atlantide, riuscendo infine a giungervi. La citt\u00e0 era a pezzi e Kratos doveva riattivare le enormi statue di Poseidone per poter arrivare alla porta del Mondo dei Morti. Una volta entrato in questo mondo, Kratos si ricongiunse finalmente col fratello, liberandolo dalle catene che lo tenevano prigioniero. Ma Deimos, in un impeto di rabbia, disse a Kratos che non lo avrebbe mai perdonato per aver permesso che fosse rapito. Inizi\u00f2 cos\u00ec uno scontro che inaspettatamente vide proprio Deimos uscire vincitore, probabilmente a causa della riluttanza di Kratos a combattere contro di lui. Quando era sul punto di dare al Fantasma di Sparta il colpo finale, intervenne Tanato, che voleva uccidere il fratello dello spartano per vendicarsi della morte della figlia. Kratos, quasi in fin di vita, riusc\u00ec a raggiungere il fratello e a salvarlo, guadagnandosi la ritrovata fiducia di Deimos, che decise di unirsi a lui nella battaglia finale. Kratos don\u00f2 al fratello le armi di Sparta, che aveva trovato nel corso della sua avventura, e si prepar\u00f2 ad affrontare Tanato al suo fianco.\nProprio contro Tanato, per\u00f2, Deimos trov\u00f2 la morte, mentre cercava di salvare Kratos da un colpo del Dio, nel frattempo trasformatosi in un enorme demone. Alla vista del fratello morente, il Fantasma di Sparta sprigion\u00f2 tutto il potere di Thera, infiammandosi tanto da riuscire a danneggiare il corpo corazzato del Dio della Morte, facendolo tornare a dimensioni umane e, dopo un acceso scontro, uccidendolo.\nRecuperato il cadavere del fratello, Kratos lo port\u00f2 sulla cima della collina, dove uno strano personaggio (il becchino visto ad Atlantide e tempo prima anche ad Atene) aveva gi\u00e0 preparato una fossa per seppellire Deimos. Costui afferm\u00f2 che ormai Kratos era diventato Morte, il distruttore di mondi. Fece la sua comparsa anche Atena che, apparentemente compiaciuta della morte degli ultimi due famigliari dello Spartano, si offr\u00ec di cancellare finalmente i ricordi passati di Kratos che, inaspettatamente, si oppose e si incammin\u00f2 verso l'Olimpo. Quando ormai non era pi\u00f9 in grado di sentirla, Atena pronunci\u00f2 le parole \"Perdonami, fratello.\".\nIl becchino comparve di fianco alla Dea, portando tra le braccia la madre morta di Kratos. Cominciando a seppellire la donna, egli afferm\u00f2 \"Ora ne resta solo uno...\", rivelando la sua vera identit\u00e0: altri non era che Zeus, il Re dell'Olimpo, e proprio lui si scopr\u00ec essere il padre di Kratos.\nNel frattempo, Kratos, con indosso l'armatura da Dio della Guerra, seduto sul suo trono, nell'Olimpo, si stava preparando per andare a dare man forte al suo esercito, nell'assedio della citt\u00e0 di Rodi.\nMillantare - \"God of War: Betrayal\".\nQuest'avventura \u00e8 una parentesi tra il capitolo precedente e il successivo, accaduta durante l'assedio a Rodi. La dea Era, per fermare gli spartani e difendere i rodiesi, manda la sua bestia, Argo. Kratos cerca di fermare la bestia di Era senza ucciderla, perch\u00e9 al momento non vuole altri problemi con gli d\u00e8i. Oltre Atena, Zeus \u00e8 l'unico che per ora tolleri le azioni del Fantasma di Sparta; gli altri d\u00e8i, invece, si stanno coalizzando contro di lui. Dopo diversi scontri con Argo durante l'assedio, Kratos riesce a imprigionarlo nelle condutture della citt\u00e0, ma arriva un misterioso Assassino che ammazza la bestia. Kratos capisce subito che lo scopo dell'Assassino \u00e8 screditarlo e metterlo contro Era, ma perch\u00e9? Chi \u00e8 in realt\u00e0? E chi l'ha mandato? Cos\u00ec Kratos lascia momentaneamente l'assedio a Rodi e insegue l'Assassino, ma l'essere misterioso fugge senza alcuna intenzione di combattere contro di lui n\u00e9 ucciderlo. Si lascia dietro una scia di Spartani morti, che il Dio della Guerra \u00e8 deciso a vendicare. Kratos viene sempre fermato da Cerberi e Legionari Non-Morti, che vogliono rallentare la sua caccia. Capisce cos\u00ec che l'Assassino \u00e8 stato mandato da Ade.\nAnni prima, Kratos era stato costretto a uccidere la sua sposa Persefone, per cui probabilmente il Dio degli Inferi \u00e8 desideroso di vendetta. Nella sua caccia forsennata, Kratos semina distruzione in tutta la Grecia, cos\u00ec Zeus manda suo nipote Ceryx, figlio di Ermes e messaggero come il padre, a intimargli di fermarsi. Zeus vuole che Kratos sospenda la sua caccia. Kratos rifiuta e vuole evitare lo scontro per non doverlo uccidere, ma Ceyx non ha nessuna intenzione di farsi da parte, cos\u00ec Kratos lo affronta e lo ammazza brutalmente. In passato, era stato costretto a uccidere Persefone, Ares, Erinni e Tanato o per volere degli d\u00e8i o per difendersi: ora, invece, ha ucciso un dio che Zeus stesso gli ha inviato. Forse l'Assassino non \u00e8 riuscito a screditarlo facendo ricadere su di lui la morte della bestia di Era, ma Kratos stesso si \u00e8 screditato egregiamente uccidendo il nipote di Zeus. Il Re degli D\u00e8i decide di non tollerare questo tradimento di Kratos. Ormai, \u00e8 una minaccia incontrollabile. Kratos torna ad assediare la citt\u00e0 ma sa che il suo tradimento non verr\u00e0 perdonato. \u00c8 un punto di rottura definitivo. La guerra con gli Olimpici \u00e8 alle porte.\nIl destino di un dio - \"God of War II\".\nSenza fratello e madre, Kratos utilizz\u00f2 i suoi poteri per far vincere agli spartani (suoi protetti) ogni battaglia, in quanto considerava gli spartani la sua unica famiglia.\n\u00c8 cos\u00ec che, tempo dopo, Kratos si trova ad assediare Rodi. Il neo Dio della Guerra, nonostante i tentativi di Atena di aiutarlo, \u00e8 ingannato da Zeus, il quale, subito dopo la morte di Ceryx, decide che il Fantasma di Sparta va fermato a ogni costo. \u00c8 cos\u00ec che il Re degli D\u00e8i, col pretesto di aiutarlo a sconfiggere il Colosso di Rodi, portato in vita da una magia, fa riversare a Kratos i propri poteri nella Spada dell'Olimpo, che poco dopo user\u00e0 personalmente per ucciderlo.\nMa nemmeno questa volta Kratos muore: \u00e8 infatti salvato da Gaia, madre dei Titani, imprigionata da Zeus durante la grande guerra tra Titani e Olimpici. Ella gli offre il suo aiuto: per cambiare il suo destino, Kratos dovr\u00e0 recarsi all'Isola delle Parche, dimora di queste, custodi del telaio del Destino, grazie al quale potr\u00e0 tornare indietro nel tempo fino al tradimento di Zeus.\nIl Fantasma di Sparta supera cos\u00ec tutti i pericoli e le insidie dell'Isola, riuscendo a sconfiggere Lachesi, Atropo e Cloto. Esse, come gli rivel\u00f2 Tanato tempo prima, non sono al di sopra degli d\u00e8i imponendo loro di accettare il proprio destino, come sempre si \u00e8 creduto: sono, invece, burattini nelle mani di Zeus. Dopo averle uccise, Kratos riesce ad arrivare al Telaio del Destino. Torna cos\u00ec indietro nel tempo e prende possesso della Spada dell'Olimpo, con la quale ingaggia un terribile duello con il padre degli d\u00e8i.\nKratos sta per vincere, quando in soccorso di Zeus arriva Atena, che si lascia uccidere al suo posto; mentre muore, la dea gli rivela che Zeus \u00e8 suo padre, e che il motivo per cui l'aveva tradito era il timore del ciclo del figlio che sconfigge il padre, iniziato da Crono che aveva ucciso il padre Urano, e poi era stato sconfitto dallo stesso Zeus. Kratos gi\u00e0 sapeva che Zeus era suo padre, questa \u00e8 un'ulteriore conferma. Atena gli dice anche che i suoi tentativi non sarebbero valsi a nulla, poich\u00e9 gli D\u00e8i si sarebbero alleati contro di lui e i Titani.\nMa Kratos non si arrende, e dichiara guerra all'Olimpo. Poi va da Gaia, viaggiando indietro nel tempo all'epoca della Titanomachia. Grazie ai suoi nuovi poteri ottenuti dalle Sorelle del Destino, Kratos teletrasporta parte dei Titani sopravvissuti nel tempo presente. Deciso a vendicarsi di Zeus, Kratos scala l'Olimpo insieme a Gaia e agli altri Titani brandendo la Spada dell'Olimpo e urlando:\nLa vendetta finale - \"God of War III\".\nIn groppa a Gaia e seguito da Perse, Oceano, Iperione ed Epimeteo, Kratos trova subito come avversario divino Poseidone, che assieme agli altri d\u00e8i scaraventa gi\u00f9 molti dei Titani. Dopo uno scontro con i suoi cavalli e lui stesso nella sua forma d'acqua, Kratos riesce a indebolirlo e ucciderlo a mani nude, scatenando con la sua morte una delle molte piaghe che sconvolgeranno il mondo. Ci\u00f2 per\u00f2 non lo preoccupa affatto e continua la sua scalata verso Zeus che, stufo del comportamento di suo figlio, lo scaraventa gi\u00f9 dall'Olimpo assieme a Gaia. Pur di salvarsi da morte certa, in quanto quasi senza mano, Gaia non accetta di aiutare Kratos e, in un grande gesto egoista, lo fa precipitare nell'Ade. Atterrando nello Stige, ferito e indebolito, Kratos perde tutti i suoi poteri e le stesse Spade di Atena vengono logorate dalle voraci anime del fiume. Ma Atena, in una forma eterea, gli si presenta dinanzi, rivelandogli di come esista ancora un modo per distruggere l'Olimpo: trovare la Fiamma dell'Olimpo custodita nelle sale pi\u00f9 nascoste degli d\u00e8i. Kratos le chiede come mai lei, che mor\u00ec per difendere suo padre, ora invece aiuti lui a distruggerlo. Atena gli svela che morendo ha appreso segreti tali da convincerla che \u00e8 necessario uccidere Zeus per il bene dell'umanit\u00e0. A Kratos non importa nulla dell'umanit\u00e0 ma accetta l'aiuto di Atena pur di uccidere Zeus. Incontrando successivamente anche suo fratello Efesto, Kratos viene a conoscenza del fatto che non pu\u00f2 passare attraverso la fiamma, poich\u00e9 \u00e8 capace di uccidere un dio stesso. Il vecchio fabbro, inoltre, narra la sua triste storia poich\u00e9 vede lui e Kratos molto simili nel passato. Per tornare al mondo di sopra, come ultima informazione, deve attivare i Portali di Iperione e per ci\u00f2 \u00e8 necessaria l'anima di un dio, che si riveler\u00e0 Ade, desideroso di vendicare la sposa Persefone, la nipote Atena e il fratello Poseidone. Sar\u00e0 ucciso non molto dopo.\nTornando sulle pendici dell'Olimpo, Kratos incontra Gaia, che punisce con un giusto regolamento di conti. Assiste poi alla battaglia fra Perse ed Elio, il quale verr\u00e0 ucciso brutalmente dallo spartano stesso. Non molto dopo, anche il possente Titano della Distruzione seguir\u00e0 lo stesso destino. Con la testa mozza di Elio, Kratos potr\u00e0 far luce negli antri pi\u00f9 bui e scoprire molti segreti nascosti.\nEntrando nelle Caverne di Eos, Kratos usa la Catena dell'Olimpo per viaggiare fra i diversi livelli dell'Olimpo e giunto ai piani superiori, uccide prima Ermes (padre del defunto Ceryx), da cui ottiene i suoi stivali; poi Ercole, invidioso delle sue gesta; e infine, la sua matrigna Era. Incontra anche Afrodite, la quale gli spiega dell'esistenza di un Labirinto, essenziale per compiere la missione. A ci\u00f2 per\u00f2 si oppone il marito, Efesto, che vedendo in Kratos una possibile minaccia per sua figlia, Pandora, lo spedisce nel Tartaro alla ricerca della pietra di Omphalos, cos\u00ec da forgiargli un'arma speciale. Qui Kratos ingaggia una spettacolare battaglia contro il suo nonno paterno, Crono, il quale lo incolpa di averlo condannato a una fine ben peggiore rispetto a quella riservatogli nel Deserto delle Anime Erranti. Crono viene ucciso, e la pietra posta nella sua pancia viene data a Efesto, che per\u00f2 approfitta dell'occasione per fulminare Kratos. Fallisce per\u00f2 nell'intento e anche lui viene sconfitto, dando a Kratos il dono di sbloccare alcuni percorsi. In tal modo, entra nel labirinto e qui vi trova Pandora, che si rivela l'oggetto essenziale per estinguere la Fiamma dell'Olimpo e prendere il Vaso, che a quanto pare sia ancora carico del \"potere di uccidere un dio\".\nDopo aver sconfitto il possente guardiano Skorpius, Kratos riesce a sollevare il labirinto, distruggendo per\u00f2 allo stesso tempo la sala pi\u00f9 nascosta dell'Olimpo. Zeus se ne accorge e ne segue l'ultimo scontro dove, senza che nessuno intervenga, Pandora si sacrifica per Kratos, spegnendo il fuoco divino. Il suo gesto per\u00f2 si rivela vano quando il Vaso si rivela vuoto. Colmo di rabbia, lo Spartano segue Zeus fino ad arrivare allo stesso posto dove venne fulminato all'inizio della battaglia. Qui ritrova Gaia, che, con la mano parzialmente ricresciuta, mira alla morte di entrambi i suoi discendenti. Questi, per\u00f2, entrano in una sua ferita fatta da uno dei cavalli di Poseidone ed entrano dentro il corpo del Titano. Dopo un'estenuante battaglia Kratos infilza Zeus con la Spada dell'Olimpo, uccidendo sia lui sia Gaia, la cui morte distrugge completamente la natura gi\u00e0 devastata dalle piaghe rilasciate.\nCredendo che la sua missione sia riuscita, Kratos recupera la spada dal corpo di Zeus e si allontana, ma la forma eterea di suo padre lo coglie di sorpresa, indebolendolo, distruggendo tutte le sue armi e confinandolo nella sua psiche. In questo viaggio mentale Kratos riesce a perdonarsi finalmente dei suoi peccati passati e, grazie alla voce di Pandora che lo guida, ritrova la speranza che aveva perduto con la morte dei suoi familiari. Riprendendo conoscenza e tornando pi\u00f9 forte che mai, uccide finalmente Zeus con la sola forza delle mani, portando il mondo al Caos primordiale.\nAtena si rivela di nuovo, spiegando infine perch\u00e9 Kratos aveva trovato il Vaso vuoto: per paura che i mali rinchiusi in principio dopo la Grande Guerra fossero di nuovo rilasciati, Atena vi pose all'interno la Speranza, un potere talmente potente da poterli contrastare. Quando per\u00f2 venne aperto durante la battaglia di Atene, tutti i peccati si trasferirono negli dei, impossessandoli e rendendoli ostili verso l'uomo, mentre Kratos assorb\u00ec la Speranza. Atena giustifica cos\u00ec questo fatto per rimodellare il mondo a suo piacimento, chiedendo al semi-dio di restituirgli tale potere. Ma Kratos non ne vuole pi\u00f9 sapere di lei e pronuncia queste parole:\nCon un possente affondo di spada, si suicida un'altra volta, sprigionando il potere della Speranza custodito dentro di lui, il quale comincia a diffondersi nel mondo in rovina. Si sacrifica cos\u00ec per dare una possibilit\u00e0 all'umanit\u00e0 sconvolta dalle continue piaghe, per la prima volta in un gesto altruista dopo aver pensato solo alla sua vendetta. Infine, sotto lo sguardo deluso di Atena, si accascia al suolo in fin di vita. Accade per\u00f2 che, dopo i titoli di coda, riesce in qualche modo a muoversi, e la scia di sangue che segue si ferma fino a un precipizio: durante questa scena, che riprende la scia insanguinata dall'alto, si pu\u00f2 notare chiaramente una sorta di aquila ricavata nella roccia, pi\u00f9 verosimilmente una fenice, al centro del quale giace la spada dell'Olimpo. Non si sa quindi il destino ultimo del protagonista, destinato a rimanere nelle leggende e nei miti futuri, ma questo simbolo pu\u00f2 essere interpretato come segno dell'immortalit\u00e0 o della rinascita di un nuovo mondo, se non quella di Kratos stesso.\nUna nuova vita - \"God of War\" (2018).\nDopo essere sopravvissuto allo scontro con Zeus e aver ucciso tutte le divinit\u00e0 dell'Olimpo, Kratos ormai stanco dei continui conflitti decide di lasciare la Grecia e si reca a nord raggiungendo la Scandinavia. Qui s'imbatte in una donna di nome Faye: ella pur conoscendo la natura di Kratos non lo teme, anzi. I due alla fine s'innamorano e Kratos dopo lunghi anni di sofferenza riesce finalmente a trovare un po' di pace con una nuova famiglia. La rabbia che lo consum\u00f3 per anni, inizi\u00f3 a spegnersi poco a poco e anche il suo carattere inizi\u00f3 a cambiare, accompagnando alla freddezza la saggezza dell'et\u00e0. Con Faye decide di cominciare una nuova vita nella terra dei norreni. La donna dona allo spartano un'ascia chiamata Leviatano. Kratos e Faye tempo dopo hanno un figlio, di nome Atreus. Kratos, nonostante gli voglia bene, passa poco tempo con lui, che difatti lega di pi\u00f9 con la madre. Inoltre lo spartano decide di tenere nascosto al figlio la verit\u00e0, su chi lui sia e delle sue battaglie avvenute nella Grecia. Tragicamente, Faye si ammala fino a morire e prima di spirare chiede al marito di spargere le sue ceneri sulla vetta pi\u00f9 alta. Kratos e Atreus, dopo aver bruciato il corpo di Faye, raccolgono le ceneri per esaudire il desiderio della donna. Prima di partire per\u00f2, Kratos vuole mettere alla prova il figlio per vedere se \u00e8 in grado di affrontare un lungo viaggio pieno di pericoli.\n\u00c8 un padre molto severo, ma vuole insegnargli solamente come sopravvivere, cercando di rendere il figlio migliore di lui. Un giorno a casa loro si reca uno sconosciuto che cerca Kratos, affermando che lui sa chi \u00e8 veramente. Kratos e lo sconosciuto cominciano a combattere e quest'ultimo dimostra di possedere dei poteri straordinari, riuscendo a mettere in difficolt\u00e0 lo spartano. Alla fine Kratos lo sconfigge spezzandogli l'osso del collo. Kratos e Atreus sono costretti a partire verso la montagna e lungo il viaggio fanno la conoscenza dei nani Brokk e Sindri che man mano migliorano il Leviatano di Kratos. Lo spartano e Atreus conoscono anche la strega Freja che li aiuta a raggiungere il lago dei nove dove qui s'imbattono nel Serpente del Mondo e raggiungono il luogo dove si pu\u00f2 viaggiare fra i nove regni. Freja li conduce ad Alfheim dove qui ottengono la capacit\u00e0 di viaggiare fra i nove regni. Una volta raggiunta la cima scoprono che lo sconosciuto \u00e8 ancora vivo ed \u00e8 il Dio Baldur, fratello di Thor e figlio di Odino. Baldur inoltre \u00e8 insieme ai suoi nipoti Magni e M\u00f3\u00f0i, figli di Thor. I tre chiedono aiuto a M\u00edmir su dove si trovano Kratos e Atreus che per uno sconosciuto motivo li stanno cercando.\nDopo che le divinit\u00e0 norrene se ne vanno, Kratos e Atreus incontrano Mimir e questi gli rivela che lui \u00e8 il saggio che conosce tutto e tutti, inoltre rivela che la cima pi\u00f9 alta del mondo si trova a Jotunheim, nella terra dei giganti ma non \u00e8 possibile arrivarci perch\u00e9 tutti i passaggi sono stati distrutti dai giganti per non farvi entrare Thor e Odino. Mimir decide di aiutarli a raggiungere la terra dei giganti, cos\u00ec Kratos gli taglia la testa e con l'aiuto di Freja la fa tornare in vita. Mimir informa loro che per arrivare a Jotunheim hanno bisogno dello scalpello magico del gigante Thamur e della runa nera situata nel tempio di Tyr. Dopo aver recuperato lo scalpello di Thamur, i due vengono trovati da Magni e Modi e Kratos e Atreus sono costretti ad affrontarli. Dopo un duro combattimento, Kratos uccide Magni costringendo Modi alla fuga. Dopo il duello, Atreus comincia a stare male e Kratos lo porta da Freja per farlo curare. La malattia \u00e8 dovuta a causa di Kratos che gli nasconde la verit\u00e0, cio\u00e8 che lui \u00e8 un Dio. Mimir gli spiega che Atreus non sa di essere un Dio ma crede di essere un mortale, cos\u00ec facendo il suo corpo lo indebolisce. Per curarlo Freja gli dice che ha bisogno del cuore del guardiano del Hel ma che sar\u00e0 impossibile combattere in quel posto, cos\u00ec Kratos con l'aiuto della donna torna a casa e recupera le Lame del Caos, che si \u00e8 portato dietro dalla Grecia.\nInsieme a Mimir si reca nel Hel dove uccide il guardiano recuperando il cuore e alla fine Freja cura Atreus. Kratos qui decide di rivelargli la verit\u00e0, cio\u00e8 che loro due sono Dei. Kratos e Atreus riprendono il viaggio e recuperano la runa nera. Dopodich\u00e9 si recano nuovamente sulla montagna dove hanno incontrano Mimir, e lungo il viaggio Atreus comincia a cambiare diventando arrogante e presuntuoso credendosi invincibile visto che ha scoperto di essere una divinit\u00e0. Una volta raggiunta la cima, aprono il portale per Jotunheim ma vengono attaccati da Baldur. Nello scontro distruggono il ponte e l'unica via d'accesso per la via dei giganti. Atreus, ormai credendosi invincibile, sfida Baldur ma questi lo sconfigge con facilit\u00e0 e lo rapisce. Kratos insegue il dio Norreno e inizia una furente battaglia a dorso del suo drago fino ad arrivare nel luogo dove si pu\u00f2 viaggiare fra i regni. Baldur ha intenzione di portare il figlio di Kratos ad Asgard ma quest'ultimo glielo impedisce e cambia la destinazione facendo andare tutti e quattro a Helheim. Kratos, Atreus e Mimir mentre cercano di fuggire scoprono che Freja \u00e8 la madre di Baldur ed \u00e8 stata lei a renderlo invulnerabile, inoltre Atreus si rende conto di quello che \u00e8 diventato e comincia a pentirsi. Una volta arrivati al luogo del collegamento fra i vari mondi, scoprono la stanza di Odino e tutte le sue ricerche che aveva fatto per cercare di arrivare a Jotunheim.\nDopo aver esaminato l'ambiente, Kratos pensa di ribaltare il Tempio in modo da aprire il sentiero segreto di T\u00fdr per il Regno dei Giganti. In procinto di attivare il meccanismo del Tempio per\u00f2, Mimir si rende conto che manca il Cristallo di Jotunheim, necessario per riflettere l'energia mistica con cui aprire il varco per il Regno, cos\u00ec intende usare s\u00e9 stesso come cristallo, usufruendo dei Bifrost che ha al posto degli occhi. Mimir per\u00f2 ha bisogno di ritrovare il suo occhio sinistro, rubatogli da Odino tempo addietro, cos\u00ec Kratos e Atreus chiedono informazioni a Brokk e Sindri, da cui scopriranno che l'occhio era stato riposto dal Padre degli D\u00e9i in una cavit\u00e0 della monumentale statua di Thor, sulle sponde del Lago dei Nove, poco prima divorata dal Serpente del Mondo. Ottenuto il consenso del gigantesco rettile divino, Kratos, Atreus e Mimir entrano nel ventre della bestia, ritrovando cos\u00ec l'occhio del saggio. Proprio mentre si dirigono verso le fauci del Serpente per uscire, Baldur attacca la Bestia, che dopo ripetuti colpi sputa fuori i tre.\nRitrovatisi sulla vetta di Midgard, Kratos e Atreus vengono raggiunti da Freja in cerca di Baldur. Baldur poco dopo riemerge dall'acqua in cui era finito e si ritrova faccia a faccia con la madre che gli chiede scusa per ci\u00f2 che gli ha fatto ma Baldur accecato dall'odio e dalla vendetta per averlo privato dalla sensorialit\u00e0 non intende perdonarla Kratos tenta a quel punto rendendosi conto di quanto Baldur sia simile a lui quando era giovane ovvero pieno di odio e desideroso di vendetta e cosa gli avevano provocato alla fine cerca di farlo ragionare spiegandogli che la vendetta non gli avrebbe dato la pace. Baldur non volendo ascoltare il consiglio di Kratos non credendo alle sue parole ordina allo spartano di farsi da parte ma dopo che Kratos rifiuta di farlo Baldur decide di eliminarlo definitivamente e i due ingaggiano un epico scontro tra loro. Freja tuttavia si intromette nello scontro nel vano tentativo di fermare i due per proteggere Baldur credendo di poterlo far ragionare. Proprio quando Kratos sembra avere la peggio, perch\u00e9 bloccato dalle radici magiche della maga (da cui invece Baldur \u00e8 riuscito a fuggire), Atreus fa da scudo al padre venendo violentemente colpito dall'ostico avversario, il quale per\u00f2 si ferisce con una freccia di vischio che Kratos aveva utilizzato per riparare la faretra del figlio. Si scopre cos\u00ec che il vischio era il punto debole della magia che rendeva Baldur invulnerabile ad ogni minaccia terrena. Il tanto detestato incantesimo si spezza, per la gioia dello stesso Baldur, che ora \u00e8 di nuovo sensibile, cos\u00ec il combattimento continua con l'irata Freja che evoca un Gigante non morto, con cui tenter\u00e0 nuovamente di bloccare Kratos.\nQuest'ultimo ingaggia una serie di rapidi confronti con il fratello di Thor, che ancora irato nei confronti della madre, approfitta della caduta dello Spartano per lanciarsi sul Gigante con l'obiettivo di uccidere Freja.\nKratos allora si lancia al suo inseguimento con Atreus, riesce a fermare il Dio norreno, scagliandolo nuovamente gi\u00f9.\nQui continuano a combattere, ma proprio quando sembra finita per Baldur, la madre scatena il gelido soffio del Gigante per fermare Kratos, cos\u00ec Atreus, parlando nella lingua degli Antichi, chiama in aiuto il Serpente del Mondo, che si avventa contro il Gigante, divorandolo e scagliando gi\u00f9 Freja.\nSi assiste poi a un tentativo della Strega di riappacificarsi con il figlio, ormai sconfitto, ma che ancora serba rancore nei confronti della madre per averlo reso insensibile al dolore.\nFreja si offre di farsi uccidere pur di vedere felice il figlio e proprio mentre sta per soffocare fra le mani Baldur, interviene Kratos che afferra quest'ultimo e quando Baldur gli chiede il perch\u00e8 gli importi di Freja e del perch\u00e8 non se ne sia andato via quando poteva Kratos dicendo le stesse parole che suo padre gli aveva detto anni prima ovvero che il ciclo della vendetta deve fermarsi ma aggiungendo che bisogna essere dei migliori rispetto a quelli del passato in quanto non vuole che ci\u00f2 che ha fatto lui e i precedenti dei del passato si scateni dinuovo e con le lacrime agli occhi gli spezza l'osso del collo, uccidendolo questa volta definitivamente. Baldur tuttavia muore felice sentendosi finalmente libero da quella che era stata una vita senza felicit\u00e0 finalmente in pace con se stesso.\nFreja, ripresasi, piange la morte del figlio promettendo vendetta e con la sua salma si allontana.\nKratos, Atreus e Mimir, tornano ora al Tempio con il quale finalmente giungono a Jotunheim sul picco pi\u00f9 alto dei Nove Regni.\nQui, scoprono la vera natura di Faye, che si rivela essere un Gigante di nome Laufey la Giusta. I due inoltre capiscono che Baldur in realt\u00e0 era sulle tracce di Faye per avere informazioni su come raggiungere Jotunheim.\nRaggiunta la vetta, spargono le sue ceneri nel vuoto compiendo cos\u00ec le volont\u00e0 della donna. Tornati a Midgard, scoprono che \u00e8 iniziato l'inverno. Secondo Brok, Sindri e Mimir \u00e8 il Filbulwinter, ovvero, l'ultimo inverno prima del Ragnarok. Mimir afferma che secondo lui le azioni di Kratos hanno anticipato il Ragnar\u01ebk. Tornati a casa, Atreus ha una visione del futuro dove anni dopo, ovvero, dopo la fine del Filbulwinter, Thor si recher\u00e0 a casa loro con l'intento di sfidarli.\nIl Ragnarok - \"God of War Ragnarok\".\nQualche anno dopo la sconfitta di Baldur, il Fimbulvinter \u00e8 gi\u00e0 in atto e il Ragnarok \u00e8 in arrivo. Qui Kratos e Atreus dovranno conoscere nuovi alleati e reincontrare vecchie conoscenze per affrontare la furia degli Dei e di Asgard, in particolare Freya, Thor e Odino.\nL'altro mondo - \"Mortal Kombat\".\nKratos viene evocato nel mondo di \"Mortal Kombat\" dall'imperatore dell'Outworld Shao Kahn, che voleva venisse evocato ai suoi comandi il pi\u00f9 grande guerriero mai esistito. Tuttavia Kratos si libera dal comando dell'imperatore e cerca di ucciderlo. Dopo aver ucciso moltissimi guerrieri, Kratos raggiunge Shao Kahn e lo elimina. Successivamente cerca di tornare nel suo mondo, ma viene raggiunto da Raiden e Fujin. Kratos si prepara ad attaccarli, ma si sorprende quando i due dei si inchinano dinanzi a lui. Raiden gli spiega che, pur essendo le sue intenzioni malvagie, egli ha ucciso Shao Kahn e salvato la Terra, e che per questo gli \u00e8 debitore. Kratos torna allora nel suo mondo, ricordandosi per\u00f2 del debito che Raiden ha con lui, pensando che prima o poi potrebbe tornargli utile.\nLa chiamata - \"PlayStation All-Stars Battle Royale\".\nCollocato tra \"God of War II\" e \"God of War III\", Kratos riceve la chiamata di un'entit\u00e0 che lo invita a combattere. Kratos vede questo come un modo per dimostrare il suo valore prima di guidare i Titani all'Olimpo. Dopo aver affrontato molti guerrieri, affronta Sweet Tooth (che definisce un buffone inviato dal cosiddetto \"dio\") e lo sconfigge, arrivando ad affrontare l'Entit\u00e0, alias Polygon Man. Dopo averlo distrutto e averne assorbito il potere, Kratos torna in Grecia e guida i Titani alla conquista dell'Olimpo.\nPersonalit\u00e0.\nLa personalit\u00e0 di Kratos, che a prima vista pu\u00f2 sembrare molto semplice, in realt\u00e0 presenta diverse sfaccettature che ne fanno un quadro complesso.\nPur essendo sostanzialmente un individuo brutale, amorale e spietato, non \u00e8 del tutto privo di tratti umani: amava profondamente la moglie Lysandra ed era un padre estremamente premuroso con la figlia Calliope; tent\u00f2 inoltre fino all'ultimo di salvare la madre Callisto e cerc\u00f2 ancora pi\u00f9 disperatamente di salvare il fratello Deimos, sforzo dovuto in gran parte al rimorso di non averlo potuto salvare quando erano bambini, rimanendo devastato dalla perdita del suo ultimo famigliare rimasto. Stringe inoltre un profondo legame con Pandora, arrivando a tentare di fermarla dal proposito di gettarsi nella Fiamma dell'Olimpo sperando di trovare un modo per vendicarsi che non avesse necessit\u00e0 del suo sacrificio, e con Orkos, legato a un destino molto simile al suo.\nQuando era ancora il generale dell'esercito spartano, il tratto predominate del suo carattere era un'insaziabile ambizione che voleva coronare rendendo Sparta la pi\u00f9 grande potenza del mondo; tale sete di gloria lo consum\u00f2 a tal punto da vendere senza ripensamenti la sua anima ad Ares. Negli anni in cui fu servo del dio della guerra le sue gi\u00e0 note brutalit\u00e0 e ferocia crebbero a dismisura finch\u00e9 non arriv\u00f2 a sterminare la sua stessa famiglia: il massacro fu orchestrato dallo stesso Ares, che in questo modo voleva trasformare Kratos nel guerriero perfetto da sfruttare egli stesso per spodestare Zeus. Lo spartano, tuttavia, rendendosi conto che il potere non valeva il prezzo che aveva pagato si ribell\u00f2.\nNegli anni in cui fu al servizio degli dei Kratos obbed\u00ec ai loro ordini solo dietro la promessa di essere liberato dai suoi incubi e di poter avere vendetta su Ares; nonostante il suo dovere, tuttavia, non ademp\u00ec mai pienamente agli ordini cercando sempre di fare il bene dell'umanit\u00e0, rimanendo tuttavia conscio del disprezzo della gente per lui pur non facendo granch\u00e9 per migliorare la sua immagine.\nDivenuto il nuovo dio della guerra Kratos continu\u00f2 a covare risentimento verso gli Olimpici, che non lo avevano liberato dai suoi incubi, e torn\u00f2 a perseguire il suo progetto di rendere Sparta padrona del mondo intero guidando personalmente i suoi uomini, unici a dimostrare sincero apprezzamento per lui e il suo operato, incurante dei continui moniti degli dei. A seguito del tradimento di questi ultimi strinse una precaria alleanza con i Titani lanciando l'assalto all'Olimpo; abbandonato in seguito anche dai Titani, Kratos segu\u00ec unicamente la via della distruzione totale e indiscriminata, incurante del fatto che la morte degli d\u00e8i stava portando il mondo nel caos.\nAnni dopo la distruzione dell'Olimpo, quando Kratos si reca in Scandinavia \u00e8 visibilmente pi\u00f9 anziano ma comunque ancora forte, ha assunto una personalit\u00e0 piuttosto chiusa e fredda nei confronti degli altri ma sembra aver rinunciato alla rabbia che per tanti anni lo ha guidato, non uccidendo nessuno se non costretto e arrivando persino a consigliare al suo nemico Baldur di abbandonare il cammino della vendetta finch\u00e9 \u00e8 ancora in tempo. Kratos infatti rivede in Baldur il suo vecchio se spinto dall'odio e dalla vendetta che alla fine non gli hanno mai dato la pace se non un vuoto terribile tuttavia Baldur ignor\u00f2 il consiglio di Kratos non credendo che soddisfando la sua vendetta non avrebbe avuto la pace. Verso il figlio Atreus, sebbene apparentemente non lo dimostri, prova un enorme affetto e, essendo terrorizzato all'idea che il piccolo scopra il suo passato, cerca di insegnargli a essere una persona migliore di lui; nonostante alla fine si convinca a rivelare la sua vera natura al figlio, continua a provare un risentimento enorme verso ogni divinit\u00e0 (va infatti su tutte le furie quando scopre che Freya \u00e8 una dea) ma quando Atreus gli chiede se sia destino di tutti gli d\u00e8i uccidersi tra padre e figlio gli risponde che loro devono essere migliori. Al di l\u00e0 dell'odio per il suo stesso passato, dal quale comunque sembra alla fine liberarsi, prova una forte nostalgia per la sua terra: ne sono testimonianza la reazione che ha quando trova un'anfora con del vino greco nella camera di Tyr e il nome dato al figlio, lo stesso di un suo vecchio compagno d'armi buono e gentile (tratti pi\u00f9 unici che rari in uno spartano).\nAspetto.\nKratos rappresenta il guerriero spartano per eccellenza, essendo stato addestrato fin dalla pi\u00f9 tenera et\u00e0 alla guerra. Fisicamente \u00e8 alto, muscoloso e dotato di forza e resistenza sovrumane; completamente calvo e con un pizzetto nero, possiede una cicatrice sull'occhio destro che si \u00e8 procurato mentre cercava di difendere suo fratello Deimos da Ares in persona e un'altra sullo stomaco che gli \u00e8 stata procurata da Zeus quando lo ha trafitto con la Spada dell'Olimpo. Sul corpo possiede un tatuaggio rosso che copre la testa, il petto e il braccio sinistro ed \u00e8 basato sulla voglia che aveva suo fratello fin dalla nascita. In passato possedeva una carnagione scura ma dopo aver ucciso sua moglie e sua figlia l'oracolo del villaggio lo maled\u00ec e le ceneri della sua famiglia si attaccarono alla sua pelle rendendola bianca come quella di un cadavere. Va sempre in giro a petto nudo e attorno alla vita indossa uno strascico con simboli greci. Quando scala l'Olimpo indossa il Vello d'Oro sul braccio destro, che poi perde durante la battaglia contro Zeus. La sua et\u00e0 non \u00e8 mai precisata ma dovrebbe essere tra i 30 e i 40 anni.\nAnni dopo la distruzione dell'Olimpo, l'aspetto di Kratos non \u00e8 variato molto ma si nota subito il suo invecchiamento (la sua et\u00e0 dovrebbe ora essere sui 50). Ogni riferimento alla Grecia \u00e8 sparito e sulla spalla destra indossa degli spallacci di pelle, che per\u00f2 pu\u00f2 decidere di togliersi per indossare delle armature, pur rimanendo a torso nudo il pi\u00f9 delle volte; inoltre porta i pantaloni. Possiede inoltre una folta barba e il tatuaggio sul suo corpo appare piuttosto sbiadito. Sul ventre \u00e8 presente la cicatrice che si \u00e8 procurato dopo essersi trafitto con la Spada dell'Olimpo.\nAbilit\u00e0.\nKratos essendo un semidio possiede delle abilit\u00e0 sovrumane che comprendono una grande forza fisica, una resistenza incredibile e un'agilit\u00e0 fuori dal comune. Quando diviene il nuovo Dio della Guerra Kratos ottiene tutti i poteri delle divinit\u00e0 tra cui l'immortalit\u00e0 e la capacit\u00e0 di diventare gigantesco e tutti i suoi poteri aumentano a dismisura. Tuttavia quando Zeus gli toglie tale titolo Kratos perde i suoi poteri da divinit\u00e0. Oltre ad avere poteri sovrumani Kratos essendo uno spartano \u00e8 stato addestrato fin da bambino nell'arte della guerra fino a diventare un esperto generale e stratega militare. Durante i suoi vari viaggi nella Grecia Kratos ha affrontato molti nemici e alcuni di questi gli ha sottratto le loro armi infatti quando giunge di fronte a Zeus per ucciderlo possiede numerose armi estremamente potenti tuttavia durante lo scontro il sovrano dell'Olimpo lo disarma completamente facendogli perdere tutte le sue armi e attrezzature.\nAbilit\u00e0 Rabbia.\nKratos possiede un potere unico chiamato \"Abilit\u00e0 Rabbia\" che praticamente come dice il nome egli sfrutta la sua rabbia come arma che gli aumenta i suoi poteri fino a farlo diventare pi\u00f9 potente. In ogni capitolo tale abilit\u00e0 viene chiamata in modo diverso ma alla fine il meccanismo \u00e8 sempre lo stesso.\nLame del Caos.\nQuando Kratos ha venduto la sua anima da Ares il Dio della Guerra gli ha donato le Lame del Caos, potenti spade legate alle sue braccia che gli consentono di uccidere i nemici in modo molto spietato. Le lame divennero le armi distintive di Kratos e con esse ha ucciso molte persone. Quando ha ucciso la sua famiglia con tali lame giur\u00f2 che non le avrebbe mai pi\u00f9 utilizzate e ottenne da Atena le Lame di Atena ed le Lame dell'Esilio. Una volta distrutto l'Olimpo Kratos cerc\u00f2 di disfarsi delle lame gettandole in mare ma esse ritornano sempre a lui perch\u00e9 Ares ha fatto in modo che fossero legate per sempre a lui. Il semidio conscio di non potersi sbarazzare delle lame decide di portarsele con se in Norvegia continuando a non utilizzarle. Le nasconde dentro un panno spartano sotto casa sua vietando a suo figlio Atreus di prenderle. Quando Atreus si ammala \u00e8 costretto a riutilizzarle perch\u00e9 sono l'unica arma in grado di affrontare i demoni di Helheim. Grazie a suo figlio riesce a perdonarsi per il male compiuto anni prima e accetta di utilizzare finalmente le Lame del Caos ma solo se \u00e8 necessario. Quando Brok vede per la prima volta le Lame del Caos le definisce \"speciali\" al pari del Mjolnir di Thor.\nLeviatano.\nQuando Kratos giunge in Norvegia e incontra Faye ella gli dona come nuova arma l'ascia Leviatano. L'ascia \u00e8 stata forgiata dai nani Brok e Sindri, i pi\u00f9 famosi armaioli di Midgard avendo creato il Mjolnir di Thor. Tale arma \u00e8 estremamente potente e ha l'effetto congelante sui nemici inoltre se la scaglia ritorna indietro come il martello di Thor. Tale arma \u00e8 completamente inutile ad Helheim essendo un inferno di ghiaccio. Dopo che Kratos riprende le Lame del Caos in combattimento si alterna con esse e con il Leviatano in base alla categoria di nemico che affronta.\nDoppiaggio.\nNel doppiaggio originale Kratos \u00e8 doppiato da Terrence C. Carson mentre in quello italiano da Marco Pagani. Nel videogioco \"\" appare Kratos da bambino e nel doppiaggio originale viene doppiato da Antony Del Rio mentre in quello italiano da Massimo Di Benedetto.\nCon l'uscita di \"God of War\" (2018) il personaggio di Kratos \u00e8 invecchiato e gli sviluppatori hanno deciso di cambiare il doppiatore allo spartano per dargli una voce pi\u00f9 profonda consona per la sua et\u00e0. Anche nel doppiaggio italiano viene cambiato il doppiatore per lo stesso motivo. Nel doppiaggio inglese \u00e8 doppiato da Christopher Judge mentre in quello italiano da Pierluigi Astore.\nAccoglienza.\nLa rivista \"Play Generation\" lo classific\u00f2 come il quinto personaggio pi\u00f9 tamarro, il quarto bicipite pi\u00f9 pompato e il terzo personaggio meno vestito dei videogiochi usciti su PlayStation 2 tenendo conto della sua apparizione in \"God of War\"."}
{"id": "1128681", "revid": "536103", "url": "https://it.wikipedia.org/wiki?curid=1128681", "title": "Numero di Liouville", "text": "Un numero di Liouville \u00e8 un numero reale che pu\u00f2 essere approssimato \"molto bene\" con una successione di numeri razionali.\nFormalmente, un numero \"x\" \u00e8 di Liouville se per ogni numero intero positivo \"n\" esistono degli interi \"p\" e \"q\" con \"q\" &gt; 1 tali che \nUna definizione equivalente \u00e8 che per ogni \"n\" esistono infinite coppie (\"p,q\") di interi che verificano questa propriet\u00e0.\nSi dimostra facilmente che ogni numero di Liouville \u00e8 irrazionale. Nel 1844 Joseph Liouville dimostr\u00f2 che i numeri che oggi portano il suo nome sono non solo irrazionali, ma anche trascendenti. \nSi dimostra che i numeri di Liouville nell'intervallo [0,1] sono non numerabili, ma hanno misura 0. Questo implica che non tutti i numeri trascendenti sono di Liouville, e che anzi questa classe di numeri \u00e8 molto piccola rispetto all'insieme dei numeri trascendenti. Esempi di numeri trascendenti ma non di Liouville sono e e pi greco.\nLa costante di Liouville, che, come non \u00e8 difficile dimostrare, \u00e8 un esempio di numero di Liouville, \u00e8 il primo numero del quale \u00e8 stata dimostrata la trascendenza.\nIrrazionalit\u00e0.\nSupponiamo che sia \"x=a/b\", con a e b interi, e sia \"n\" tale che 2\"n\"-1&gt;\"b\". Allora per ogni coppia di interi p,q tali che q &gt; 1, p/q \u2260 a/b,\ncontraddicendo la propriet\u00e0 usata per definire i numeri di Liouville.\nTrascendenza.\nOgni numero di Liouville \u00e8 trascendente, come fu dimostrato da Liouville nel 1844 (teorema di Liouville), sebbene l'inverso non sia sempre vero. La dimostrazione \u00e8 basata sul lemma seguente.\nLemma. Per ogni algebrico irrazionale formula_3 di grado \"n\" (che risolve cio\u00e8 un'equazione di grado \"n\" a coefficienti interi, ma non equazioni di grado inferiore), esiste una costante A tale che per ogni coppia di interi p, q con q &gt; 0\nDimostrazione del lemma.\nSia \"P(x)\" il polinomio minimo di \u03b1 (cio\u00e8 monico e di grado minimo tale che formula_5 ). Poich\u00e9 i polinomi sono lipschitziani in un intervallo limitato, esiste \"M\" &gt; 0 tale che per ogni coppia \"a\", \"b\" si ha\nQuindi in particolare\nOsserviamo ora che formula_9, in quanto altrimenti esisterebbe un altro polinomio a coefficienti razionali di grado minore che ha ancora formula_3 come radice, contro le ipotesi. Da ci\u00f2 segue anche la diseguaglianza \nformula_11, perch\u00e9 si possono ridurre tutti i termini di \"P(p/q)\", formula_12 allo stesso denominatore \"qn\", e ci\u00f2 dimostra il lemma.\nDimostrazione della trascendenza dei numeri di Liouville.\nSupponiamo ora che il numero di Liouville formula_3 sia algebrico di grado \"n\", sia A la costante data dal lemma e \"r\" tale che formula_14\nil che contraddice l'algebricit\u00e0 di formula_3, per il lemma precedente e l'arbitrariet\u00e0 di A.\nLa costante di Liouville.\nUn particolare numero di Liouville \u00e8 la cosiddetta \"costante di Liouville\". Essa \u00e8 pari a \n\u00c8 facile dimostrare che essa \u00e8 un numero di Liouville: ponendo infatti\n(che sono numeri interi) si ottiene\ne quindi \"c\" verifica la definizione di numero di Liouville, in quanto questa relazione vale per ogni intero positivo \"n\"."}
{"id": "1128684", "revid": "61051", "url": "https://it.wikipedia.org/wiki?curid=1128684", "title": "Fran\u00e7ois Marie Daudin", "text": "Biografia.\nDaudin scrisse il \"Traite elementaire et complet d'Ornithologie\" (Storia Naturale degli Uccelli; 1800) e l\"'Histoire naturelle, g\u00e9n\u00e9rale et particuli\u00e8re des reptiles\" (Storia Naturale dei Rettili) (1802-03, 8 volumi). Quest'ultima opera contiene le descrizioni di 517 specie, alcune delle quali descritte per la prima volta."}
{"id": "1128686", "revid": "1543377", "url": "https://it.wikipedia.org/wiki?curid=1128686", "title": "Cotton Mather", "text": "Autore di pi\u00f9 di 450 opere fra libri e opuscoli, Cotton Mather divenne una delle pi\u00f9 influenti autorit\u00e0 religiose in America. A lui si deve l'impostazione della morale nei nuovi insediamenti e l'invito rivolto alla seconda e terza generazione di Puritani, discendenti dai fondatori delle colonie del New England, a tornare alle radici teologiche del puritanesimo.\nPer la sua prolificit\u00e0 di autore, Mather era una potenza intellettuale da non sottovalutare in ambito religioso e politico nelle colonie inglesi del Massachusetts, dove fu anche un'autorevole figura in campo scientifico: nel 1716 prese nota di alcuni dei primi esperimenti di ibridazione vegetale con mais rosso, blu e giallo.\nBiografia.\nCotton Mather nacque a Boston il 12 febbraio 1663, figlio di Increase Mather, pastore congregazionalista della North Church. Gli venne dato il nome Cotton in onore del nonno materno, John Cotton, predicatore puritano.\nFrequent\u00f2 la Boston Latin School per poi iscriversi all'Universit\u00e0 di Harvard, dove si laure\u00f2 nel 1678 all'et\u00e0 di 16 anni. Dopo aver completato il periodo di lavoro post laurea divenne assistente di suo padre. Nel 1685 divenne pastore titolare dell'Old Church.\nIl rapporto di Cotton Mather con il padre Increase, affermato scrittore, rettore di Harvard e personalit\u00e0 di spicco del puritanesimo americano, fu spesso teso e difficile. Cotton era deciso a imitare la vita realizzata del padre ma, nonostante gli sforzi compiuti, non ebbe mai abbastanza successo in politica. Tuttavia, per prolificit\u00e0 super\u00f2 suo padre come scrittore.\nUna delle pi\u00f9 note dimostrazioni del loro difficile rapporto si ebbe in occasione del Processo alle streghe di Salem. Nonostante Increase Mather non tollerasse quella maratona giudiziaria, Cotton Mather ne document\u00f2 il decorso (Hovey 531-2).\nDopo la caduta di Giacomo II d'Inghilterra nel 1688, Mather fu tra i promotori di un'insurrezione contro Sir Edmund Andros, governatore del Dominion del New England.\nCotton Mather ebbe tre mogli e 15 figli. Di questi gli sopravvissero l'ultima moglie e due figli. Mor\u00ec a Boston il 13 febbraio 1728 e fu sepolto nel cimitero di Copp's Hill, vicino all'Old North Church nel quartiere North End di Boston.\nMather scrittore.\nLa pi\u00f9 importante opera di Mather \u00e8 \"Magnalia Christi Americana\" (1702), una collezione, in sette volumi, di narrazioni biografiche e notizie storiche, alle quali si rifecero successivi scrittori statunitensi come Nathaniel Hawthorne, Elizabeth Drew Stoddard e Harriet Beecher Stowe per descrivere il valore culturale del New England alle generazioni susseguenti alla Rivoluzione Americana. \u00c8 considerato uno dei documenti pi\u00f9 importanti della storia americana, perch\u00e9 riflette una particolare tradizione storiografica.\nMather, nell'interpretare l'esperimento americano, cerca di spiegare gli eventi del suo tempo, di interpretarne il significato e di classificare le tipologie di individui attratti dall'avventura nelle colonie, quasi predicendone il successo. In qualit\u00e0 di pensatore puritano e di conservatore, sulla base della sua formazione religiosa, Mather si rif\u00e0 alla Bibbia per rivolgersi al pubblico suo contemporaneo, adottandone il linguaggio figurativo e istituendo analogie tra passi biblici ed eventi: per esempio l'arrivo nelle colonie di eminenti leader come John Eliot, John Winthrop e il suo stesso padre Increase Mather \u00e8 collegato alle storie bibliche di No\u00e8 e di Abramo.\nLe lotte, sia intellettuali che materiali, da parte della prima, seconda e terza generazione di Puritani diventano il brodo di coltura della mentalit\u00e0 tipicamente americana di definire il posto da occupare fra le altre nazioni. Il disagio e l'autoinganno, che caratterizz\u00f2 quel periodo della storia coloniale, sarebbero poi stati rivisitati in molte forme nei momenti di crisi politiche e sociali (come nel caso dei processi alle streghe di Salem, che coincisero con le guerre di frontiera e con la concorrenza economica fra indiani, coloni francesi e di altre nazioni europee) e anche durante i lunghi periodi di specificazione culturale (ad esempio il Rinascimento Americano del XVIII e XIX secolo nel campo della letteratura, pittura e architettura cerc\u00f2 di capitalizzare le caratteristiche identit\u00e0 americane).\nCotton Mather non aveva fama di scrittore dallo stile neutrale e imparziale. Molti, se non tutti, i suoi scritti presentano frammenti della sua vita o furono scritti per ragioni strettamente personali. Secondo lo storico letterario Sacvan Bercovitch Mather affront\u00f2 ogni questione in prima persona e consent\u00ec ai suoi pregiudizi di filtrare attraverso i suoi scritti:\nMather e le donne.\nMather ebbe tre mogli e spesso scrisse di loro nei suoi diari in modo non molto lusinghiero, attribuendo alla sua terza moglie, Lydia, una malattia mentale, di cui gli storici dubitano fosse realmente affetta. Rivel\u00f2 le sue graffianti opinioni sulle donne in \"Ornaments for the Daughters of Zion\" e in \"Wonders of the Invisible World\", in cui parteggia per i giudici di Salem pi\u00f9 che per le donne accusate di stregoneria. Mather incoraggi\u00f2 e sostenne lo svolgimento dei processi, che portarono all'esecuzione di 20 degli imputati e di due cani.\nLa polemica sull'inoculazione del vaiolo.\nLa pratica dell'inoculazione del vaiolo (diversa dalla successiva vaccinazione) fu sviluppata inizialmente in Africa e Asia. Nella Turchia del XVII secolo, si svilupp\u00f2 la pratica della variolazione, che comportava l'infezione di un paziente, attraverso un taglio nella cute, con l'essudato ricavato da un altro paziente affetto da una forma relativamente lieve di vaiolo, al fine di far insorgere una affezione controllabile e sanabile, procurando all'organismo una successiva immunit\u00e0.\nAgli inizi del XVIII secolo, la Royal Society in Inghilterra stava discutendo sull'utilizzo dell'inoculazione, quando l'epidemia di vaiolo del 1713 stimol\u00f2 ancor di pi\u00f9 l'interesse verso questa pratica. Tuttavia bisogn\u00f2 aspettare fino al 1721 per registrare il primo caso di inoculazione in Inghilterra.\nIl vaiolo nel New England.\nIl vaiolo fu una seria minaccia per i coloni anglo-americani e ancor pi\u00f9 devastante per i nativi americani. Nel New England scoppiarono epidemie di vaiolo nel 1677, 1689\u201390 e nel 1702. Per l'elevata contagiosit\u00e0, la mortalit\u00e0 super\u00f2 il 30% dei casi. Boston fu colpita da epidemie di vaiolo nel 1690 e nel 1702. Nel 1700 il vaiolo era diventato la pi\u00f9 devastante fra le malattie epidemiche che circolavano nelle nazioni occidentali. Le autorit\u00e0 pubbliche del Massachusetts affrontarono le epidemie ricorrendo principalmente alla quarantena per le navi che arrivavano nella baia di Boston e per gli abitanti colpiti, che erano tenuti sotto sorveglianza o rinchiusi in un lazzaretto.\nNel 1706 uno schiavo sudanese di nome Onesimo raccont\u00f2 a Cotton Mather che da bambino gli era stato inoculato il virus del vaiolo nel suo paese di origine. Mather ne rimase affascinato. Nel luglio del 1716 ebbe modo di leggere sulla rivista scientifica \"Philosophical Transactions\" un articolo a sostegno dell'inoculazione scritto dal Dr. Emanuele Timoni di Costantinopoli. Mather comunic\u00f2 in una lettera al Dr. John Woodward del Gresham College di Londra di aver in progetto di sollecitare i medici di Boston ad adottare la pratica dell'inoculazione in caso di nuove epidemie di vaiolo nella colonia.\nIl 22 aprile 1721 la nave Seahorse giunse dalle Indie occidentali con a bordo casi di vaiolo. La quarantena non imped\u00ec il contagio in citt\u00e0: otto casi furono accertati il 27 maggio e a met\u00e0 giugno la malattia si diffondeva con rapidit\u00e0 allarmante. Molti residenti fuggirono verso le aree rurali. La tremenda combinazione dell'esodo verso le campagne, della quarantena e dei timori dei commercianti di avvicinarsi alla citt\u00e0 minarono per settimane le attivit\u00e0 commerciali nella capitale della Bay Colony. Il numero delle vittime raggiunse in settembre la quota di 101 e gli amministratori cittadini \u00ablimitarono severamente la durata del rintocco delle campane durante le cerimonie funebri\u00bb. I legislatori destinarono la somma di mille sterline come aiuto alle persone che, in queste condizioni, non riuscivano a sfamare le loro famiglie.\nIl 6 giugno 1721 Mather invi\u00f2 ai medici della citt\u00e0 un estratto delle relazioni sulla variolizzazione scritte dal Dr. Emanuele Timoni e da Jacopo Pilarino, invitandoli a consultarsi sulla questione. Non ricevette alcuna risposta. Mather peror\u00f2 quindi la sua causa presso il Dr. Zabdiel Boylston, che prov\u00f2 la procedura sul suo unico figlio e su due schiavi, un adulto e un ragazzo. Tutti e tre guarirono nel giro di una settimana. Entro la met\u00e0 di luglio Boylston aveva praticato l'inoculazione su altre sette persone.\nL'epidemia raggiunse il picco nel mese di ottobre del 1721 con 411 decessi. Entro il 26 febbraio 1722 l'epidemia cess\u00f2. A partire da aprile del 1721 si erano verificati 5.889 casi di vaiolo, con 844 decessi, dei quali pi\u00f9 di tre quarti si verificarono a Boston durante il 1721. Nel frattempo il Dr. Boylston aveva praticato 242 inoculazioni, con solo sei esiti mortali.\nLa disputa sull'inoculazione.\nLa campagna di inoculazioni condotta da Boylston e Mather \u00absollev\u00f2 un orrido clamore\u00bb tra la gente di Boston. Sia Boylston che Mather furono \u00abbersaglio della loro furia; del loro odio e delle loro invettive\u00bb, che Mather riporta nel suo diario. Gli amministratori di Boston, avendo consultato un medico che sosteneva la pericolosit\u00e0 dell'inoculazione, proibirono a Boylston la prosecuzione del trattamento.\nSul giornale \"New England Courant\" apparvero articoli contrari alla pratica: la popolazione di Boston temeva che l'inoculazione diffondesse, piuttosto che prevenire, la malattia. Alcuni storici, in particolare H. W. Brands, hanno sostenuto che questa linea editoriale fosse stata decisa dal redattore capo James Franklin, fratello di Benjamin Franklin. All'estrema contestazione si giunse nel novembre del 1721, quando ignoti lanciarono una granata nella casa di Cotton Mather.\nL'atteggiamento dell'opinione pubblica era comunque molto variabile.\nOstilit\u00e0 dei medici.\nDiversi oppositori dell'inoculazione richiamavano le conoscenze dell'epoca, secondo le quali vi erano solo due leggi della fisica (la medicina): la simpatia e l'antipatia. L'inoculazione non era n\u00e9 simpatia verso una ferita o una malattia, n\u00e9 antipatia, ma creazione di qualcosa di nuovo. Per questo motivo, essa violava le leggi della medicina, trasformando i medici in artefici di danno invece di salute.\nIl commerciante di tabacchi e medico John Williams sostenne con articolati argomenti che \u00abl'inoculazione del vaiolo non \u00e8 fra le leggi, sia naturali che divine, della fisica e per questo \u00e8 da considerarsi illegale\u00bb. Come per la maggior parte dei coloni, il credo puritano di Williams compenetrava ogni aspetto della sua vita. Per fondare la sua posizione egli ricorse alla Bibbia: cit\u00f2 da Matteo 9:12 le parole di Ges\u00f9: \u00abNon sono i sani che hanno bisogno del medico, ma i malati\u00bb. L'inoculazione era da considerarsi \u00abillegale\u00bb anche perch\u00e9 non si rintracciava nella Bibbia e dunque non rispondeva alla volont\u00e0 di Dio.\nInoltre essa violava la regola d'oro, perch\u00e9 chiunque volontariamente infettasse un altro, gli stava facendo quello che non avrebbe voluto fosse fatto a s\u00e9 stesso. Williams si chiese se il vaiolo \u00abnon fosse una delle imperscrutabili opere di Dio e l'inoculazione non fosse che un opporsi all'Altissimo\u00bb. Chiedeva anche ai suoi lettori se l'epidemia di vaiolo non fosse altro che \u00abuna punizione per i peccati\u00bb inflitta da Dio e li diffidava dal proteggersi dall'ira di Dio tramite l'inoculazione, perch\u00e9 tale comportamento sarebbe servito solo a \u00abirritarlo ancora di pi\u00f9\u00bb.\nAl contrario il Dr. William Douglass, titolare di una laurea in medicina conseguita in Europa, un caso eccezionale per l'epoca, in un \"pamphlet\" intitolato \"The Abuses and Scandals of Some Late Pamphlets in Favour of Inoculation of the Small Pox\" (1721) invit\u00f2 i suoi lettori a far prevalere la ragione sulle passioni e ad essere pragmatici nelle loro scelte. Sostenne che i ministri di culto dovessero lasciare ai medici la pratica della medicina e non immischiarsi in campi in cui non avevano alcuna esperienza. Pur apprezzando il fatto che i ministri di culto avessero svolto diversi ruoli nei primi anni di insediamento nella colonia, tra cui quello di prendersi cura dei malati, era tempo che si astenessero dagli affari di Stato e civili.\nIn ogni caso, secondo Douglass, l'inoculazione del vaiolo era \u00abun esperimento medico di effetti\u00bb da non praticare con leggerezza e non tutte le persone istruite avevano la qualificazione necessaria. Douglass riteneva comunque che l'inoculazione causasse pi\u00f9 decessi di quanti ne impedisse. L'unica ragione del successo di Cotton Mather consisteva nel fatto di aver applicato l'inoculazione nei bambini, che sono per natura pi\u00f9 resistenti. Douglass promise di opporsi sempre alla \u00abmalvagit\u00e0 della diffusione dell'infezione\u00bb.\n\u00abLa battaglia fra i due prestigiosi avversari [Douglass e Mather] dur\u00f2 pi\u00f9 a lungo della stessa epidemia e la letteratura che accompagn\u00f2 la controversia fu ampia e pungente\u00bb. Alla fine Douglass fin\u00ec per accettare l'inoculazione, ma mantenne la sua posizione sulla necessit\u00e0 del rispetto degli standard professionali.\nOpposizione dei Puritani.\nIl puritanesimo fu la fondamentale ispirazione delle argomentazioni contro l'inoculazione. I puritani si ritenevano degli \u201celetti\u201d da Dio per fondare una nazione devota nella Massachusetts Bay Colony e il principio della volont\u00e0 di Dio permeava tutta la loro vita quotidiana. Essendo la Bibbia per i Puritani la fonte di tutti i processi decisionali, la mancanza di un riferimento nelle Scritture concerneva tutti. Williams derise apertamente Mather per non essere stato in grado di citare un passo della Bibbia a sostegno dell'inoculazione.\nI Puritani credevano nell'intervento diretto di Dio nella storia, premiale o punitivo, e ogni afflizione era considerata come prova del particolare interesse di Dio per ogni loro attivit\u00e0. Tuttavia non riuscirono a spiegarsi perch\u00e9 Dio mostrasse la sua disapprovazione tramite il vaiolo.\nMolti Puritani ritenevano che il provocare una lesione e, tramite questa, l'inoculazione di una sostanza tossica fosse una violenza contraria ai principi dell'etica medica. Sempre impegnati nell'osservanza dei Dieci comandamenti, nella regolare frequenza delle liturgie e nella pratica del buon vicinato, la contraddizione tra il nuocere a un vicino di casa mediante l'inoculazione e il comandamento \u00abNon uccidere\u00bb\" sembrava loro evidente e insolubile: di qui una delle principali obiezioni contro quella pratica.\nIl sostegno di Mather all'inoculazione.\nCon il rapido diffondersi del vaiolo e con l'aumentare delle vittime divent\u00f2 sempre pi\u00f9 impellente di giorno in giorno trovare una soluzione alla crisi. La quarantena e i rimedi quali il bilanciamento degli umori del corpo non rallentavano il diffondersi della malattia. Le notizie che si propagavano da una citt\u00e0 all'altra e le corrispondenze da oltreoceano, che narravano terribili storie di sofferenza e di decessi a causa del vaiolo, suscitarono il panico fra la gente.\nCotton Mather combatt\u00e9 con forza contro il pregiudizio che l'inoculazione fosse contraria alla volont\u00e0 di Dio e sostenne che non si collocava al di fuori dei principi puritani. Nei suoi scritti si chiese come \u00abstranamente gli uomini che si fanno chiamare medici possano tradire la loro scienza e la loro filosofia cos\u00ec come il loro Dio inveendo contro questa pratica?\u00bb. Come pastore puritano, si form\u00f2 l'opinione che il vaiolo fosse inevitabile e colpisse indiscriminatamente buoni e cattivi: tuttavia Dio aveva messo a disposizione di tutti i mezzi per salvarsi. Mather scrisse che \u00abnessuno era mai morto di vaiolo a causa dell'inoculazione, bench\u00e9 allo stesso tempo il vaiolo era cos\u00ec violento che almeno la met\u00e0 dei morti erano quelli infettatisi nel modo comune\u00bb.\nEpilogo.\nLa pratica dell'inoculazione del vaiolo fu infine accettata dalla popolazione. Nonostante molti fossero inizialmente diffidenti, furono i continui successi della procedura a diffonderne l'uso. L'inoculazione fu di grande aiuto nel controllo del vaiolo, dalla gravit\u00e0 dei casi, alla diffusione dell'epidemia e ai tassi di mortalit\u00e0. L'inoculazione pianificata consent\u00ec una migliore osservazione delle reazioni dei soggetti trattati, di controllare l'intensit\u00e0 dell'infezione e di determinare i tempi di insorgenza del vaiolo e i periodi pi\u00f9 favorevoli all'applicazione.\nAnche se Cotton Mather e il Dr. Boylston furono in grado di dimostrare l'efficacia dell'inoculazione, il dibattito continu\u00f2 anche dopo l'epidemia del 1721/22. Dopo aver superato notevoli difficolt\u00e0 e aver conseguito un notevole successo, nel 1724 Boylston si rec\u00f2 a Londra, dove pubblic\u00f2 i suoi risultati: due anni dopo divenne membro della Royal Society.\nIl clero di Boston, consigliando di seguire i recenti progressi nella medicina, modific\u00f2 la dottrina della patogenesi collegata alla punizione divina nel tentativo di conservare l'antico ordine, secondo il quale spettava al clero il dovere e il privilegio di interpretare le malattie e le relative cure. Tuttavia non fu possibile risolvere la contraddizione tra il difendere la tradizione e contemporaneamente abbracciare le innovazioni e, di conseguenza, il clero continu\u00f2 a perdere influenza sociale nel New England del XVIII secolo.\nI processi alle streghe di Salem.\nNel XVII secolo i coloni della Nuova Inghilterra si sentivano esposti in un modo insolito alle insidie del demonio. Questo timore derivava dall'idea che essi avevano occupato la terra del male e che il diavolo si accanisse contro i devoti invasori. Cotton Mather condivideva questa comune preoccupazione e al contempo temeva la punizione divina a causa della carente religiosit\u00e0 della popolazione. Gli scrittori inglesi, che condividevano i timori di Mather, citavano eventi a dimostrazione dell'intervento divino per riportare il gregge all'ovile.\nIn un sinodo del 1681 il clero puritano discusse su come rimediare alla carenza di fede. Cotton Mather ritenne suo dovere osservare e pubblicare famosi interventi provvidenziali. La prima di queste pubblicazioni fu il saggio del 1684 \"Illustrious Providences\", che si rifaceva ai processi per stregoneria celebrati nel New England nel corso di una caccia alle streghe durata dal 1647 al 1688. Mather, in qualit\u00e0 di ecclesiastico, credeva nel mondo spirituale e tent\u00f2 di provarne l'esistenza, riportando storie di salvataggi in mare, racconti di strane apparizioni e di stregonerie. In buona sostanza cerc\u00f2 di combattere il materialismo nel New England.\nQuesto era il clima sociale del New England, quando i piccoli Goodwin furono colpiti da una strana malattia. Mather, vedendo l'opportunit\u00e0 di esplorare il mondo spirituale, cerc\u00f2 di curare i piccoli con il digiuno e le preghiere e scrisse \"Memorable Providences\", un dettagliato resoconto della malattia.\nNel gennaio del 1692 Abigail Williams e Betty Parris furono colpite da una malattia simile a quella dei bambini Goodwin e Mather divenne una figura significativa nell'ambito dei processi alle streghe di Salem. Pur non avendo mai presieduto la giuria, Mather esercit\u00f2 una grande influenza sullo svolgimento dei processi. Il 31 maggio 1692 sped\u00ec ai giudici una lettera, \"Return of the Several Ministers\", in cui consigliava di limitare l'uso delle prove basate su sogni o visioni e raccomandava la liberazione dei rei confessi.\nIn \"Wonders of the Invisible World\", una delle pi\u00f9 note opere di Cotton Mather, sono descritti dettagliatamente i processi di Salem. Uno dei principali motivi che spinsero Mather a scrivere di quegli eventi fu quello di voler \u00abincoraggiare un risveglio spirituale a fronte di un diffuso e incosciente autocompiacimento religioso\u00bb (Hovey, 532).\nInflusso negativo sui processi.\nI critici di Cotton Mather affermano che egli caus\u00f2 l'apertura dei processi a seguito della pubblicazione di \"Remarkable Providences\" nel 1688 e che li fece rivivere in \"Wonders of the Invisible World\" del 1692. In generale sarebbe da ritenersi responsabile della forsennata caccia alle streghe. Altri autori hanno affermato che Mather \u00abper il pubblico bene\u00bb mise a repentaglio la propria reputazione nel ricercare la veridicit\u00e0 del fenomeno della stregoneria.\nCharles Upham ricorda quando Mather si rivolse all'imputata Martha Carrier, definindola una violenta megera. L'esempio pi\u00f9 evidente del comportamento infervorato di Mather si ebbe durante l'esecuzione di George Burroughs, stando al racconto di Robert Calef:\nUna seconda questione concernente Cotton Mather \u00e8 quella relativa all'influenza esercitata nella composizione della corte giudicante. Bancroft ricorda al proposito: \u00abCotton Mather fece da intercessore per la nomina di William Stoughton, un uomo di freddo temperamento, orgoglioso, ostinato e bramoso di grandeggiare\u00bb. Bancroft sottolinea che l'atteggiamento di Stoughton fu contro il sentimento popolare e cita una dichiarazione di Mather:\nBancroft osserva anche che Mather considerava le streghe \u00abfra i pi\u00f9 miserabili, abietti e luridi accattoni sulla faccia della Terra\u00bb e che Mather considerava sostenitori delle streghe tutti coloro che criticavano i processi.\nInflusso positivo sui processi.\nChadwick Hansen, nel testo \"Witchcraft at Salem,\" pubblicato nel 1969, defin\u00ec come positivo l'influsso di Mather sullo svolgimento dei processi per stregoneria. Hansen ritiene che Mather tratt\u00f2 in modo corretto ed equilibrato il caso dei figli della famiglia Goodwin e che fu pi\u00f9 interessato a rimetterli in salute che ad aprire una caccia alle streghe.\nMather prov\u00f2 anche a convertire Ann Glover, accusata di praticare malefici contro i piccoli Goodwin. Ancor pi\u00f9 interessante e antitetica al modo in cui precedentemente era stato descritto il comportamento di Mather fu la sua decisione di non rivelare alla comunit\u00e0 i nomi di altre persone accusate dalla Glover di praticare la stregoneria. Hansen sostiene che Mather ag\u00ec da moderatore durante i processi alle streghe di Salem, opponendosi alla pena capitale per i capi di accusa minori, come nel caso di Tituba Indians e Dorcas Good e che gran parte dell'impressione negativa dei posteri per Cotton Mather derivi dal suo sostegno ai processi espresso in \"Wonders of the Invisible World.\"\nAlcuni biografi di Cotton Mather condividono le tesi di Chadwick Hansen. Rosenthal osserva che Mather troppo spesso \u00e8 raffigurato come un rabbioso cacciatore di streghe, anche se gli attribuisce la responsabilit\u00e0 di non essere riuscito a frenare l'animosit\u00e0 dei giudici. Larry Gregg sottolinea la simpatia dimostrata da Mather verso le vittime della possessione, quando dichiar\u00f2: \u00abIl diavolo a volte si impossessa delle persone non solo innocenti ma anche di quelle molto virtuose\u00bb. Anche John Demos parla di influenza moderatrice di Mather sui processi.\nEpilogo.\nDopo la conclusione dei processi, Cotton Mather non si pent\u00ec del suo ruolo. Tra gli attori principali dei processi, almeno fra quelli di cui ci siano giunte biografie, solo Cotton Mather e William Stoughton non mostrarono alcun pentimento. Negli anni successivi Mather si dimostr\u00f2 un difensore sempre pi\u00f9 veemente di quegli eventi. Su richiesta del vice governatore William Stoughton, Mather scrisse \"Wonders of the Invisible World\" nel 1693, in cui raccolse alcuni suoi sermoni, descrisse la condizione umana nella colonia, forn\u00ec un resoconto dei processi contro le streghe tenuti in Europa e difese il ricorso alle prove basate su sogni o visioni, contraddicendo quanto aveva consigliato lui stesso ai giudici in \"Return of the Several Ministers\".\n\"Wonders of the Invisible World\" fu pubblicato nello stesso periodo in cui il padre, Increase Mather, diede alle stampe \"Case of Conscience,\" un libro in cui criticava alcuni aspetti dei processi di Salem. Dopo aver letto \"Wonders of the Invisible World,\" Increase Mather \"coram populo\" bruci\u00f2 il libro in Harvard Yard.\nRobert Calef inizi\u00f2 una pluriennale campagna di attacchi contro Cotton Mather. L'ultimo coinvolgimento di Cotton Mather con la stregoneria fu il suo tentativo di curare Mercy Short e Margaret Rule, esperienza che descrisse in \"A Brand Pluck'd Out of the Burning\" e in \"Another Brand Pluckt Out of the Burning\".\nBibliografia.\nhttps://www.jstor.org/stable/27553427"}
{"id": "1128688", "revid": "2033069", "url": "https://it.wikipedia.org/wiki?curid=1128688", "title": "V.I.P. (serie televisiva)", "text": "V.I.P. (Vallery Irons Protection) \u00e8 una serie televisiva statunitense prodotta per quattro stagioni, dal 1998 al 2002.\nIn Italia la serie \u00e8 stata trasmessa, e pi\u00f9 volte replicata, da Italia 1.\nTrama.\nVallery Irons (Pamela Anderson), una dipendente di fast food, sventa per puro caso un attentato organizzato contro un personaggio famoso, e da quel momento si spaccia per una guardia del corpo di professione. Inizia cos\u00ec ad essere richiesta da vari personaggi televisivi americani che puntano sulla sua, in realt\u00e0 nulla, esperienza, ma grazie all'aiuto di alcuni coraggiosi collaboratori fonder\u00e0 la VIP Protection, un'agenzia che fornisce protezione 24 ore su 24.\nAltri media.\nTra il 2001 e il 2002, la serie ha avuto un videogioco ad essa ispirato, sviluppato dalla Ubisoft e pubblicato per Microsoft Windows, PlayStation 2, Game Boy Color e Game Boy Advance."}
{"id": "1128689", "revid": "12040", "url": "https://it.wikipedia.org/wiki?curid=1128689", "title": "Cotton mather", "text": ""}
{"id": "1128692", "revid": "486946", "url": "https://it.wikipedia.org/wiki?curid=1128692", "title": "Tavola peutingeriana", "text": ""}
{"id": "1128693", "revid": "1305772", "url": "https://it.wikipedia.org/wiki?curid=1128693", "title": "1942 (videogioco)", "text": "1942 \u00e8 un videogioco arcade sparatutto a scorrimento verticale pubblicato nel 1984 da Capcom. \u00c8 il primo titolo della serie di videogiochi \"194X\" (o \"19XX\") dedicata alle battaglie aeree della seconda guerra mondiale.\nAmbientato nell'Oceano Pacifico, \u00e8 stato distribuito per numerosi home computer e console tra cui NES, MSX, Commodore 64, ZX Spectrum, Amstrad CPC, e all'interno di raccolte come \"Capcom Classics Collection\" per PlayStation, Sega Saturn, PlayStation 2 e Xbox. Negli anni 2010 sono state effettuate conversioni per iOS e Wii.\nTrama.\nIl protagonista comanda l'aereo \"Super Ace\" (un Lockheed P-38 Lightning) con lo scopo di raggiungere e bombardare Tokyo. Durante il volo dagli Stati Uniti al Giappone sorvoler\u00e0 varie localit\u00e0 dell'Oceano Pacifico - Midway, Marshall, Attu, Rabaul, Leyte, Saipan, Iwo Jima e da ultimo Okinawa - mentre un gran numero di velivoli da guerra giapponesi tenteranno di ostacolare la sua missione.\nModalit\u00e0 di gioco.\nIl gioco si compone di 32 livelli a scorrimento verticale. L'aereo pu\u00f2 muoversi in tutte le direzioni ma sempre rivolto in avanti. Inizialmente esso decolla da una portaerei armato di semplici mitragliatrici, ma durante il gioco \u00e8 possibile raccogliere vari power-up, lasciati da alcuni nemici abbattuti ed etichettati POW, che migliorano la capacit\u00e0 di fuoco del velivolo. Un tipo di POW permette di catturare fino a due aerei nemici che si piazzano cos\u00ec a fianco dell'aereo del giocatore e sparano insieme a esso.\nI nemici sono vari tipi di aerei che compiono diverse traiettorie e piroette, letali sia per i colpi che sparano, sia in caso di collisione con l'aereo del giocatore. Occasionalmente compaiono aerei pi\u00f9 grossi, lenti ma con grande potenza di fuoco, e alcuni livelli includono un boss sotto forma di un enorme bombardiere.\n\"1942\" si contraddistingue da altri titoli dello stesso genere, tra cui \"Vulgus\", per la presenza di una mossa speciale denominata \"loop\" (o \"roll\"). Oltre ai normali movimenti in orizzontale, verticale e diagonale, il velivolo pu\u00f2 evitare proiettili e collisioni per un tempo limitato. Durante tale manovra, che pu\u00f2 eseguire per un massimo di tre volte per livello, l'aereo sar\u00e0 impossibilitato a far fuoco.\nSerie.\nIl videogioco diede inizio a una lunga serie di titoli:"}
{"id": "1128695", "revid": "73843", "url": "https://it.wikipedia.org/wiki?curid=1128695", "title": "Renault Estafette", "text": "L'Estafette era un furgone di taglia media prodotto tra il 1959 ed il 1980 dalla Casa automobilistica francese Renault.\nStoria e profilo.\nNel secondo dopoguerra, la Francia stava procedendo a risollevarsi dopo le profonde ferite subite, sia a livello umano che a livello economico. Le Case automobilistiche stavano proponendo mezzi commerciali leggeri per agevolare gli scambi. La Citro\u00ebn aveva introdotto l'HY, un furgone di medie dimensioni, e di l\u00ec a poco avrebbe introdotto anche la versione furgonata della Citro\u00ebn 2CV. La Peugeot, dal canto suo, aveva in listino i D3 e D4, furgoni derivati dalla Peugeot 203. Ma la Renault, in questo campo aveva una scelta molto ristretta, limitata alla sola Dauphinoise, derivata dalla Juvaquatre. Doveva perci\u00f2 correre ai ripari per proporre anch'essa un furgone di taglia media. I lavori cominciarono di l\u00ec a breve, nel 1952, sotto la direzione dell'ingegner Guy-Grosset-Grange, che pensava ad un furgone dotato di cabina avanzata, sospensioni a ruote indipendenti e portata di almeno 6 quintali. Il progetto si concretizz\u00f2 nel 1959, anno in cui il nuovo automezzo era pronto alla commercializzazione. Era nato il nuovo Estafette. Rispetto alla Type H della Citro\u00ebn e alla D3 della Peugeot, la Estafette era pi\u00f9 moderna e proponeva soluzioni del tutto particolari, come la porta anteriore scorrevole che poteva essere lasciata aperta anche durante la guida. Il motore era sistemato appena sotto l'abitacolo, tra i due sedili e, novit\u00e0 assoluta per la Renault, la trazione era anteriore. L'Estafette fu disponibile inizialmente in due versioni: quella furgonata, denominata Estafette 600 (dove il numero indicava la portata in kg) e quella destinata al trasporto di persone, una sorta di \"minibus\", denominata Alouette. Il propulsore utilizzato era il 4 cilindri da 845 cm\u00b3 gi\u00e0 montato sulla Dauphine. Tale unit\u00e0 motrice garantiva solamente 32 CV di potenza massima. La velocit\u00e0 massima era quindi intorno agli 85\u00a0km/h. Ma nonostante le scarse prestazioni, l'Estafette conobbe comunque un successo pi\u00f9 che buono, visto e considerato che nei primi tre anni ne furono venduti oltre 58\u00a0000 esemplari.\nNel maggio del 1962, fu introdotta una nuova variante, denominata Estafette 800, che era equipaggiata con il motore da 1108\u00a0cm\u00b3 che equipaggiava la Renault 8, che esordiva proprio in quell'anno. Con i suoi 45 CV di potenza massima, l'Estafette 800 poteva permettersi pi\u00f9 brillantezza nelle prestazioni e poteva quindi portare pi\u00f9 agevolmente un carico maggiore. La velocit\u00e0 massima saliva a circa 95\u00a0km/h.\nIl 1965 vide l'arrivo della versione a passo allungato, denominata Estafette 1000, in cui l'interasse maggiorato di 38 cm permetteva una maggior portata, salita a 10 quintali.\nNel 1968 vi furono alcune modifiche di dettaglio e l'adozione del motore da 1289\u00a0cm\u00b3 montato sulla Renault 12 che fu introdotta sempre nel '68. Grazie a tale propulsore che garantiva 54 CV a 5250 giri/min, le prestazioni divennero ulteriormente brillanti. La velocit\u00e0 massima sal\u00ec a 100\u00a0km/h, ma anche la coppia motrice ne fu positivamente influenzata.\nNel 1972 arrivarono alcune modifiche di dettaglio per la Estafette: frontale leggermente rivisto, adozione delle cinture di sicurezza e del servofreno.\nDurante la sua produzione, l'Estafette non fu mai equipaggiato con un motore a gasolio. Solo un'applicazione sperimentale su tale furgone vide l'utilizzo di un motore diesel Indenor. Ma tale sperimentazione non fu mai portata alla commercializzazione. Furono invece proposte diverse varianti, comprendenti anche le versioni telonate, i pick-up ed i furgoni con tetto rialzato.\nL'Estafette fu tolta di produzione nel 1980, per far posto al pi\u00f9 moderno Renault Trafic. L'Estafette \u00e8 stato il veicolo, l'unico in dotazione, ad essere usato dalla gendarmeria francese durante tutto il suo periodo di produzione.\nDacia D6.\nL'Estafette fu assemblato anche in Romania, dalla Dacia come Dacia D6, dal 1975 al 1978 in un numero ridotto di esemplari, destinati alle amministrazioni pubbliche.\nIl motore era lo stesso dei modelli Dacia 1300 (a parte la pompa dell'acqua e il filtro aria). Tutto il sistema frenante era fabbricato in Romania cos\u00ec come la parte elettrica e altri impianti."}
{"id": "1128696", "revid": "1543377", "url": "https://it.wikipedia.org/wiki?curid=1128696", "title": "Grotta del Lauro", "text": "La grotta del Lauro si trova all'interno dell'area protetta del Parco dei Nebrodi nel territorio di Alcara li Fusi, comune italiano della citt\u00e0 metropolitana di Messina, a quota 1.068 m sul versante occidentale del massiccio roccioso delle Rocche del Crasto.\nCaratteristiche.\nLa grotta costituisce un polo di straordinaria attrazione per le innumerevoli stalattiti, stalagmiti e colonne dalle forme pi\u00f9 svariate. In essa \u00e8 presente anche un tipo di concrezione mammellonare formata da spessi strati di calcite, trasparente nel suo interno.\nLa grotta si addentra nella viva roccia del Crasto per una notevole profondit\u00e0. Vi si accede dalle falde della gigantesca roccia del Calanna distante da Alcara circa 7\u00a0km.\nTramite un ampio ingresso, a parecchi metri di altezza dal suolo, si accede in una prima caverna dalle dimensioni irregolari, con una volta altissima costellata da stalattiti di strane forme; da questa, scendendo per uno scenario di stalattiti, stalagmiti, colonne e concrezioni di pregevole interesse visivo, si accede ad una grandissima seconda caverna anch'essa molto ricca di suggestive formazioni colonnari stalagmitiche; da questa seconda caverna si dipartono dei cunicoli che conducono, scendendo anche a notevole profondit\u00e0, a numerose altre stanze, due delle quali molto ampie.\nOltre che da un punto di vista geospeleologico la grotta del Lauro \u00e8 interessante per la presenza in essa di due esemplari di \"\u201ctroglobie\u201d\" di invertebrati miriapodi di alto interesse biologico che costituiscono un endemismo tipico ed unico della grotta: \"Entotalassinum Nebrodium\" e \"Beroniscus Marcelii\".\nPer visitare la grotta bisogna farne richiesta al Comune oppure all'Associazione Video Nature , in quanto l'accesso \u00e8 sbarrato da un cancello che ne protegge le bellezze in essa contenute."}
{"id": "1128700", "revid": "1543377", "url": "https://it.wikipedia.org/wiki?curid=1128700", "title": "Gliese 154", "text": "Gliese 154 \u00e8 una stella che si trova a circa 48 anni luce di distanza dal Sistema solare. Appartiene alla sequenza principale ma \u00e8 pi\u00f9 piccola e fredda e meno luminosa rispetto al Sole, infatti \u00e8 una nana rossa la sua classe spettrale \u00e8 M1 V. Pur essendo una stella relativamente vicina alla Terra, \u00e8 troppo debole per poter essere visibile ad occhio nudo. La sua magnitudine apparente, infatti, \u00e8 9,67, mentre la magnitudine assoluta \u00e8 8,85."}
{"id": "1128701", "revid": "8765490", "url": "https://it.wikipedia.org/wiki?curid=1128701", "title": "Ortografia classica milanese", "text": ""}
{"id": "1128703", "revid": "86599", "url": "https://it.wikipedia.org/wiki?curid=1128703", "title": "Gliese 269", "text": "Gliese 269 \u00e8 una stella binaria che si trova a circa 47,6 anni luce di distanza dal Sistema solare. Pur essendo una stella relativamente vicina alla Terra, \u00e8 troppo debole per poter essere visibile ad occhio nudo. La sua magnitudine apparente combinata, infatti, \u00e8 6,67, mentre la magnitudine assoluta \u00e8 5,85.\nLe sue componenti sono separate di 0,70 secondi d'arco e appartengono alla sequenza principale ma sono pi\u00f9 piccole e fredde e meno luminose rispetto al Sole, infatti la classe spettrale di Gliese269A \u00e8 K1 V, quella di Gliese269B \u00e8 K3 V. massa e raggio della primaria sono poco pi\u00f9 dell'80% di quelli del Sole, mentre la secondaria ha una massa 0,69 quella solare ed un raggio del 73% di quello della nostra stella. Il periodo orbitale delle due stelle attorno al comune centro di massa \u00e8 di 94 anni."}
{"id": "1128704", "revid": "767487", "url": "https://it.wikipedia.org/wiki?curid=1128704", "title": "Johnny Crash", "text": "I Johnny Crash furono un gruppo heavy metal nato a Los Angeles, California nel 1987.\nStoria.\nChristopher Stewart (chitarra ritmica) incontr\u00f2 August Worchell (chitarra solista) nel 1978 California. Chris, August ed il futuro bassista dei Faster Pussycat Eric Stacy cominciarono a suonare cover blues in una band chiamata \"Champagne\", con il preside della loro scuola alla voce: \"L'unico modo per riuscire a suonare, era che lui venisse con noi\" disse Chris, che pi\u00f9 tardi suoner\u00e0 con August nei WWIII e nei Neighbourhood Threat con Danny Stag e Johnny B. Frank (che dopo entreranno nei Kingdom Come e faranno qualche apparizione nel debut dei Johnny Crash). August port\u00f2 il suo vecchio amico Andy Rodgers (basso) e Chris incontr\u00f2 Vicki James Wright (voce) attraverso Tracii Guns, dopo che Vicki fall\u00ec un'audizione per gli L.A. Guns di Guns.\nProveniente da Bradford, Yorkshire, Regno Unito, Vicki derivava dall'esperienza con i Tokyo Blade, con cui aveva registrato due album. Si mosse verso L.A. nel dicembre del 1985.\nStephen \"Punkee\" Adamo (batteria), proveniente da Brooklyn si spost\u00f2 a Los Angeles incontrando Chris, ed entr\u00f2 nei Johnny Crash dopo aver suonato per un breve periodo nei Rock City Angels.\nLa band suon\u00f2 per qualche tempo attorno all'area di Los Angeles prima di ottenere un contratto co la WTG/CBS Records. Segu\u00ec la realizzazione del loro album di debutto \"\"Neighbourhood Threat\", ed il singolo \"Hey Kid\"\" estratto dall'album, venne trasmesso a ruota sul canale di MTV. Iniziarono concerti al fianco di Pretty Maids, Bonham e M\u00f6tley Cr\u00fce. Il debut per\u00f2 non ottenne riscontri e Worchell abbandon\u00f2 la band.\nIl secondo album venne registrato senza August, ed entrarono nella band i due futuri membri dei Guns N' Roses Matt Sorum alla batteria (ex-The Cult, Hawk) e Dizzy Reed (tastiere), ma l'album risult\u00f2 mal registrato, ed i nastri vennero accantonati, la label bocci\u00f2 il progetto, interrompendo il contratto con la band.\nIl bassista Andy Rogers mor\u00ec di overdose nel 1992. Worchell pass\u00f2 un periodo negli American Heartbreak e successivamente fond\u00f2 una compagnia di Tattoo Shop di successo, la Skin Candy.\nL'album irrealizzato dal titolo di \"Unfinished Business\" verr\u00e0 infine pubblicato nel 2008 per la Suncity Records."}
{"id": "1128707", "revid": "118725621", "url": "https://it.wikipedia.org/wiki?curid=1128707", "title": "Torre Bissara", "text": "La Torre Bissara, detta anche Torre di Piazza, \u00e8 una torre civica che si affaccia su Piazza dei Signori di Vicenza, affiancandosi alla celebre Basilica Palladiana di Andrea Palladio. Con i suoi 82 metri \u00e8 uno degli edifici pi\u00f9 alti della citt\u00e0.\nStoria.\nLe prime notizie risalgono al 1174 quando la torre venne costruita, per volere della famiglia Bissari, accanto al loro palazzo. Tra il 1211 e il 1229 il comune di Vicenza acquist\u00f2 sia il palazzo (con l'intenzione di farlo diventare sede del podest\u00e0) sia la torre.\nSfuggita al terribile terremoto del 25 gennaio 1348, venne sopraelevata verso la met\u00e0 del Quattrocento raggiungendo l'attuale altezza. All'interno vennero posizionate reliquie di santi e le cinque campane. Numerosi furono gli interventi che, nel corso dei secoli, si susseguirono per mantenere la stabilit\u00e0 e la bellezza della torre. Alla base fu collocato un arco trionfale con il monumento ai caduti in guerra, sormontato da uno stemma e dal gruppo scultoreo della Madonna incoronata, in trono col bambino e due santi. Un po' pi\u00f9 in alto \u00e8 collocato il bassorilievo marmoreo del Leone di San Marco. Ai lati sono incastonate lapidi commemorative e in una nicchia vi \u00e8 una statua acefala di Pallade Atena, forse un resto del foro di epoca romana.\nIl 18 marzo 1945 la torre (insieme alla Basilica Palladiana) venne colpita da un bombardamento anglo-americano. La sommit\u00e0 della torre si incendi\u00f2 e il cupolino croll\u00f2 al suolo; la torre si present\u00f2 cos\u00ec ai vicentini, il giorno successivo, mozzata. Le campane inoltre si erano staccate, distruggendosi sul lastricato della piazza. Assieme alla Basilica negli anni successivi la torre venne ricostruita, non senza polemiche relative alla forma, in parte diversa da quella originaria. Non tutte le campane inoltre vennero ricollocate cos\u00ec come non venne ricollocata la sfera indicante le fasi lunari che era posizionata sotto l'orologio.\nIl restauro del 2002.\nNel 2002 venne approvato il progetto per un radicale restauro conservativo della torre. L'intervento si mosse in due direzioni: una parte riguardante il consolidamento statico (problema sempre presente a Vicenza vista la ricca presenza di acqua nel sottosuolo), un'altra riguardante il restauro delle superfici, dei fregi e delle decorazioni. Il quadrante \u00e8 stato dipinto di blu cobalto (come si pensa fosse in origine), \u00e8 stata riposizionata la sfera delle fasi lunari (grazie alla donazione di una nota gioielleria) e riposizionate le campane (donate dal Rotary Club Vicenza Berici).\nL'ora nona.\nCaratteristica della torre \u00e8, oltre al normale suono delle ore e delle mezz'ore anche l'ora nona. Si tratta di una particolare melodia composta dal Maestro Valtinoni (ripristinata solo nel 2005) che si sente suonare sette minuti prima di mezzogiorno e sette minuti prima delle diciotto (in origine al posto delle 18 suonava alle 24). La campana maggiore, in tono di Mi, \u00e8 stata realizzata nel 1663 dal fonditore Cristoforo Murari."}
{"id": "1128708", "revid": "599013", "url": "https://it.wikipedia.org/wiki?curid=1128708", "title": "Kyg", "text": ""}
{"id": "1128712", "revid": "3115", "url": "https://it.wikipedia.org/wiki?curid=1128712", "title": "Gliese 833", "text": "Gliese 833 \u00e8 una stella che si trova a circa 47,5 anni luce di distanza dal Sistema solare. Appartiene alla sequenza principale ma \u00e8 pi\u00f9 piccola e fredda e meno luminosa rispetto al Sole, infatti la sua classe spettrale \u00e8 K2 V. Pur essendo una stella relativamente vicina alla Terra, \u00e8 troppo debole per poter essere visibile ad occhio nudo. La sua magnitudine apparente, infatti, \u00e8 +7,16, mentre la magnitudine assoluta \u00e8 6,30.\nSi tratta di una nana arancione di massa 0,76 volte quella del Sole e con un raggio 0,81 volte quello solare, la sua temperatura superiore \u00e8 intorno ai 5000\u00a0K."}
{"id": "1128722", "revid": "8765633", "url": "https://it.wikipedia.org/wiki?curid=1128722", "title": "Stalinista", "text": ""}
{"id": "1128723", "revid": "105911", "url": "https://it.wikipedia.org/wiki?curid=1128723", "title": "La mia generazione ha perso", "text": "La mia generazione ha perso \u00e8 un album realizzato in studio da Giorgio Gaber nel 2001.\nIl disco.\nL'album \u00e8 il primo in studio dopo 14 anni (il precedente \"Piccoli spostamenti del cuore\" risale al 1987) ed \u00e8 scritto, come di consueto, in collaborazione con Sandro Luporini.\nGaber fornisce un ritratto, in dodici brani, del malcostume della societ\u00e0 moderna, descrivendo quelli che secondo lui sono i problemi della politica e della societ\u00e0, ma il tema principale \u00e8 quello del ricordo malinconico delle lotte ideologiche della sua generazione, sconfitte dal conformismo generale e dall'ipocrisia. Il brano pi\u00f9 indicativo \u00e8 \"La razza in estinzione\" in cui Gaber esprime tutto il disgusto per la moderna societ\u00e0 e conclude tristemente, ma con una punta di orgoglio: \"possiamo raccontarlo ai figli senza alcun rimorso, ma la mia generazione ha perso\", verso che suggerisce di nuovo quelle sensazioni che il brano \"I reduci\" aveva suggerito nell'introduzione allo spettacolo \"Libert\u00e0 obbligatoria\" del 1976.\nL'album alterna canzoni inedite ad alcuni suoi brani che avevano conosciuto una certa notoriet\u00e0 durante la sua stagione del teatro-canzone: tra gli altri, \"Si pu\u00f2\", che data al 1976, e \"Destra-Sinistra\", che risale al decennio precedente, rinnovano la consuetudine di modificare alcuni versi per adattarli al momento presente e rafforzare cos\u00ec il carattere di attualit\u00e0 dei temi trattati. Tra le altre canzoni riproposte in una versione nuova, \"Verso il Terzo Millennio\" era conosciuta col titolo \"E tu mi vieni a dire...\". Il monologo \"Qualcuno era comunista\" riprende una incisione dal vivo dello spettacolo, del quale faceva parte, \"Io come persona\". L'album fu registrato a Milano presso i \"Medastudios L'Isola\" e preprodotto al \"Jam Studio\" di Genova; l'editing e la masterizzazione furono effettuati allo \"Studio Nautilus\" di Milano, mentre gli archi vennero incisi al \"Forum Music Village\" di Roma."}
{"id": "1128733", "revid": "46291", "url": "https://it.wikipedia.org/wiki?curid=1128733", "title": "Lophaetus", "text": ""}
{"id": "1128734", "revid": "767487", "url": "https://it.wikipedia.org/wiki?curid=1128734", "title": "All You Need Is Love (Die Apokalyptischen Reiter)", "text": "All You Need Is Love \u00e8 il terzo album del gruppo death/folk metal tedesco Die Apokalyptischen Reiter, pubblicato nel 2000."}
{"id": "1128735", "revid": "110157", "url": "https://it.wikipedia.org/wiki?curid=1128735", "title": "Purina nucleoside fosforilasi", "text": "La purina nucleoside fosforilasi (detta anche PNPasi) \u00e8 un enzima, appartenente alla classe delle transferasi, che \u00e8 coinvolto nel metabolismo delle purine. La reazione catalizzata \u00e8 la seguente:\n\"purina nucleoside + fosfato = purina + \u03b1-D-ribosio 1-fosfato\"\nI nucleosidi che possono essere substrati della PNPasi sono: l'inosina in ipoxantina, la guanosina in guanina, e la xantosina in xantina; non invece l'adenosina."}
{"id": "1128740", "revid": "767487", "url": "https://it.wikipedia.org/wiki?curid=1128740", "title": "Neighbourhood Threat", "text": "Neighbourhood Threat \u00e8 il primo album in studio dei Johnny Crash, uscito nel 1990 per l'Etichetta discografica CBS/WTG Records.\nIl Disco.\nJohnny Crash non vennero mai citati per essere stati innovativi. Il disco, (il quale titolo venne preso da un brano scritto da Iggy Pop e David Bowie), era uno \"sleaze metal\" fortemente influenzato dallo stile degli AC/DC con una vena di Aerosmith e Guns N'Roses che si rivel\u00f2 un buon album per gli amanti di queste sonorit\u00e0 grazie a brani aggressivi e adrenalinici come \"\"Axe to the Wax\", \"Hey Kid\", \"No Bones About It\" e \"Thrill of the Kill\". Certo band come i Crash proliferavano nell'area della Sunset Strip e non solo, e Neighborhood Threat non fu n\u00e9 un disco oltre gli schemi n\u00e9 una grande novit\u00e0 in termini di stile. Venne estratto il brano \"Hey Kid\"\", di cui poi venne prodotto il videoclip su MTV. Effettivamente il disco all'uscita non ebbe affatto buoni riscontri. Il tutto provoc\u00f2 una crisi all'interno della band con conseguente cambio di formazione e abbandono da parte dell'etichetta CBS.\nNeighbourhood Threat \u00e8 comunque un ottimo album che conferm\u00f2 il loro amore per la musica pi\u00f9 che l'adattarsi alle tendenze dettate dalle major. Anche se questo provoc\u00f2 lo scioglimento della band, regalarono agli appassionati un'altra testimonianza di un buon heavy metal nell'ultimo periodo di gloria del genere."}
{"id": "1128742", "revid": "8765834", "url": "https://it.wikipedia.org/wiki?curid=1128742", "title": "Crasto", "text": ""}
{"id": "1128748", "revid": "767487", "url": "https://it.wikipedia.org/wiki?curid=1128748", "title": "Have a Nice Trip", "text": "Have a Nice Trip \u00e8 il quarto album del gruppo death/folk metal tedesco Die Apokalyptischen Reiter, pubblicato nel 2003."}
{"id": "1128750", "revid": "767487", "url": "https://it.wikipedia.org/wiki?curid=1128750", "title": "Patrizia Barbuiani", "text": "Carriera.\nDopo la sua formazione triennale di teatro con diploma in svariate discipline si orienta e specializza sulla tecnica dell\u2018improvvisazione teatrale, sulla voce e sulle potenzialit\u00e0 dell\u2018attore. Ingaggiata in alcune compagnie teatrali recita in Svizzera e Italia.\nCollabora poi con la Televisione Svizzera per cinque anni per animare e presentare trasmissioni in diretta per un pubblico giovanile e adulto.\nDa quindici anni collabora intensivamente con la Markus Zohner Theater Compagnie in veste di attrice, nella creazione di spettacoli e nel promuovere progetti internazionali di teatro in tutto il mondo.\nSpettacoli quali \"Storie eroticomiche da Le Mille e una notte\", \"La storia del soldato\" di Ramuz e Strawinski, \"Odyssee\" da Omero, \"Ha!Hamlet\" da William Shakespeare, \"White Cherry Cechov\" di Anton Checov, la portano a recitare in italiano e tedesco in tutto il mondo confrontandosi con culture e lingue diverse, in Europa Centrale, Federazione Russia, Finlandia, Paesi Baltici, Pakistan, Iran, Egitto, Armenia, Turchia, New York, Ecuador, Costa Rica, Venezuela, Colombia, Argentina, Brasile.\nAlterna la sua attivit\u00e0 teatrale con quella letteraria. Il suo romanzo \"La stiratrice\" \u00e8 stato pubblicato da Manni editore, i suoi testi teatrali hanno esordito in Svizzera e Germania. Oltre alla sua attivit\u00e0 in veste di creatrice e regista di spettacoli, tiene corsi di teatro in Svizzera, Germania e nel mondo.\nNel 2010 fonda la sua compagnia TeatroX con la quale si prefigge di ricercare nuove tematiche basate sul testo, le immagini, il movimento, la musica con lo scopo di produrre spettacoli e allargare il campo creativo attraverso interscambio e compartecipazione con enti teatrali in altri paesi."}
{"id": "1128758", "revid": "117590327", "url": "https://it.wikipedia.org/wiki?curid=1128758", "title": "Monte Sannace", "text": "Monte Sannace \u00e8 una collina posta tra i territori di Turi, Sammichele di Bari e Gioia del Colle a 5\u00a0km circa a nord-est di quest'ultima, in Puglia, appartenente all'altopiano delle Murge.\nDescrizione.\n\u00c8 sede dell'importante sito archeologico omonimo, comprendente un villaggio peuceta. Non \u00e8 stata finora attestata la presenza di una necropoli vera e propria, in quanto le tombe si distribuiscono all'interno delle aree abitate nella parte bassa e nella zona dell'acropoli. Si ritiene possa essere la mitica citt\u00e0 di \"Thuriae\", in relazione anche della citt\u00e0 odierna di Turi e citata dallo storico Tito Livio, in relazione alla fallita spedizione in Italia di una flotta spartana condotta dal principe Cleonimo."}
{"id": "1128759", "revid": "1391549", "url": "https://it.wikipedia.org/wiki?curid=1128759", "title": "Monastero di Daphni", "text": "Il monastero di Daphni o Daphnion (in greco: \u0394\u03ac\u03c6\u03bd\u03b9 o \u0394\u03ac\u03c6\u03bd\u03b9\u03bf\u03bd) \u00e8 un edificio che si trova 11 chilometri a nordovest di Atene, presso Chaidari. Il monastero \u00e8 situato vicino all'omonima foresta, lungo la via sacra che conduceva ad Eleusi; la foresta si estende su di una superficie di poco meno di 20 chilometri quadrati.\nStoria.\nIl monastero venne fondato agli inizi del VI secolo, cristianizzando il sito di un antico Santuario dedicato ad Apollo che era stato profanato dai Goti nel 395: per questo scopo vennero riutilizzate le colonne ioniche che sorreggevano il tetto del Tempio di Apollo. Di queste colonne oggi ne rimane \"in loco\" una sola: le altre sono state trasportate a Londra da Lord Elgin.\nLa chiesa principale del monastero, costruita in stile bizantino nel corso dell'XI secolo, ha pianta ottagonale ed \u00e8 sormontata da una cupola di notevoli dimensioni. Al suo interno sono conservati alcuni fra i pi\u00f9 antichi mosaici del periodo dei Comneni, quando le immagini austere tipiche della dinastia macedone si stavano trasformando in uno stile pi\u00f9 delicato, tipico della dinastia successiva.\nDopo che il monastero venne saccheggiato dai Crociati nel 1205, Otho de la Roche (Duca di Atene) lo don\u00f2 all'abbazia cistercense di Bellevaux. I monaci francesi ricostruirono l'esonartece, circondarono il complesso monasteriale con un muro difensivo ed effettuarono numerose altre modifiche, fino a che non vennero scacciati dagli Ottomani nel 1458. Lentamente la costruzione cadde in rovina. Le autorit\u00e0 ottomane abbandonarono il luogo nel 1821 ma i restauri non iniziarono fino al 1888.\nNel 1990 il monastero di Daphni venne incluso nell'elenco dei Patrimoni dell'umanit\u00e0 dell'UNESCO. Nel 1999 un violento terremoto lo danneggi\u00f2 pesantemente e per questo Il monastero \u00e8 state a lungo chiuso al pubblico per consentire i restauri di cui esso necessita. Oggi \u00e8 nuovamente visitabile anche se con limitazioni.\nI mosaici.\nAl nome del monastero di Daphni si lega uno degli esiti pi\u00f9 significativi dell'arte musiva di et\u00e0 comnena, collocabile alla met\u00e0 del XII secolo e caratterizzato da un recupero di caratteri stilistici classicisti, che mostrano ricerca di armonia compositiva, equilibrio cromatico, forme plastiche ben strutturate. Il programma segue quello canonico bizantino, con il Pantocrator sulla volta della cupola, profeti nel tamburo della cupola, la Vergine \"Platytera\" con due arcangeli sul catino absidale, quattro delle Grandi Feste del calendario bizantino (Annunciazione, Nativit\u00e0, Battesimo, Trasfigurazione) e altre scene della vita del Cristo nel naos, insieme alla \"Nascita della Vergine\" e scene della vita della Vergine e della Passione. Non mancano indicazioni dinamiche dei corpi, secondo il tipico linguaggio comneno, che peraltro avviano gli sviluppi stilistici del XII secolo e dell'et\u00e0 protopaleologa."}
{"id": "1128761", "revid": "767487", "url": "https://it.wikipedia.org/wiki?curid=1128761", "title": "Samurai (Die Apokalyptischen Reiter)", "text": "Samurai \u00e8 il quinto album del gruppo death/folk metal tedesco Die Apokalyptischen Reiter, pubblicato nel 2004."}
{"id": "1128764", "revid": "729019", "url": "https://it.wikipedia.org/wiki?curid=1128764", "title": "Strada statale 413 Romana", "text": "La strada statale 413 Romana (SS 413), \"strada provinciale ex SS 413 del Polirone (SP ex SS 413)\" in Lombardia e \"strada provinciale 413 R Romana (SP 413 R)\" in Emilia-Romagna, \u00e8 un'importante strada italiana gestita in parte a competenza statale e in parte a competenza provinciale, di collegamento interregionale tra il mantovano e il modenese.\nStoria.\nIl 24 novembre 1966 venne aperto al traffico il nuovo ponte di San Benedetto sul fiume Po, costruito in sostituzione del preesistente ponte di barche, secondo quanto disposto dalla legge 22 novembre 1962, n. 1708.\nPercorso.\nHa inizio a Cerese, sede comunale di Borgo Virgilio, a sud di Mantova, dalla ex strada statale 62 della Cisa, e si dirige verso sud seguendo pressappoco il tracciato dell'autostrada A22 che viene incrociata nel comune di Bagnolo San Vito (casello di Mantova sud) e a Carpi. Passa per i paesi di Pietole, San Biagio e Bagnolo San Vito, supera il fiume Po e attraversa San Benedetto Po (dopo il quale ha inizio l'ex SS 496) e Moglia. Dopo essere passata per quest'ultimo centro, entra in Emilia-Romagna, in provincia di Modena. Qui tocca Novi di Modena, Fossoli, l'importante centro di Carpi (dove interseca l'ex SS 468 di Correggio) e giunge infine a Modena, dove s'innesta sulla Tangenziale Nord di Modena.\nIn seguito al decreto legislativo n. 112 del 1998, dal 2001 la gestione del tratto lombardo \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Mantova; la gestione del tratto emiliano \u00e8 passata alla Regione Emilia-Romagna, che ha provveduto al trasferimento dell'infrastruttura al demanio della Provincia di Modena.\nDal 29 Marzo 2021, in base all'accordo tra la Regione Emilia-Romagna e il Governo che permetter\u00e0 la riclassificazione delle arterie stradali di interesse interprovinciali che collegano il territorio modenese a quelli di Reggio Emilia e di Bologna considerate di interesse nazionale. Con questo accordo, parte del tratto stradale (da Modena a Carpi) torner\u00e0 sotto la gestione statale dopo 20 anni dalla sua cessione."}
{"id": "1128765", "revid": "599013", "url": "https://it.wikipedia.org/wiki?curid=1128765", "title": "Kyh", "text": ""}
{"id": "1128768", "revid": "5695", "url": "https://it.wikipedia.org/wiki?curid=1128768", "title": "Johann Jakob Kaup", "text": "Biografia.\nDopo aver studiato a Gottinga e Heidelberg, trascorse due anni a Leida, dove rivolse le sue attenzioni soprattutto agli anfibi e ai pesci. In seguito torn\u00f2 a Darmstadt come assistente nel museo granducale, di cui nel 1840 divenne ispettore. Nel 1829 pubblic\u00f2 \"Skizze zur Entwickelungsgeschichte der europ\u00e4ischen Thierwelt\", in cui guardava al mondo animale come un susseguirsi di vari sviluppi dalle forme inferiori a quelle superiori, dagli anfibi, attraverso gli uccelli, ai grandi carnivori; ma successivamente ripudi\u00f2 questo lavoro ritenendolo un'operetta giovanile, e riguardo alla pubblicazione dell\"'Origine delle specie\" di Darwin si dichiar\u00f2 contrario alla sua dottrina. Gli ingenti depositi fossiliferi nelle vicinanze di Darmstadt gli dettero un'ampia opportunit\u00e0 di compiere studi paleontologici, trattati nel \"Beitr\u00e4ge zur n\u00e4heren Kenntniss der urweltlichen S\u00e4ugethiere\" (1855-1862). Scrisse anche \"Classification der S\u00e4ugethiere und V\u00f6gel\" (1844), e, con Heinrich Georg Bronn, \"Die Gavial-artigen Reste aus dem Lias\" (1842-1844). \nKaup fu coinvolto in un episodio particolarmente importante nella storia della paleontologia. Nel 1854 acquist\u00f2 il mastodonte americano ritrovato nel 1799 nella Contea di Orange, nello Stato di New York, lo stesso immortalato nel dipinto di Charles Willson Peale, eseguito tra il 1806 e il 1808, riguardo agli scavi del 1801. Questo mastodonte fu mostrato al pubblico per molti anni nel Museo di Peale, prima a Filadelfia e poi a Baltimora, e al giorno d'oggi lo \u00e8 ancora a Darmstadt, in Germania. Si tratta del primo esemplare completo ritrovato negli Stati Uniti e forse \u00e8 il secondo animale fossile che sia mai stato montato per mostrarlo al pubblico.\nKaup mor\u00ec nel 1873 e fu sepolto nel cimitero vecchio di Darmstadt."}
{"id": "1128769", "revid": "1538224", "url": "https://it.wikipedia.org/wiki?curid=1128769", "title": "CBS Records", "text": ""}
{"id": "1128772", "revid": "1610933", "url": "https://it.wikipedia.org/wiki?curid=1128772", "title": "Aquila crestalunga", "text": ""}
{"id": "1128775", "revid": "1442080", "url": "https://it.wikipedia.org/wiki?curid=1128775", "title": "Demenna", "text": "Demenna o D\u00e8mena \u00e8 un'antica citt\u00e0, o forse un insieme territoriale, della Sicilia orientale fondata da coloni di Sparta.\nStoria.\nIl nome deriverebbe dal termine greco \"Lacedemonion (abitanti di Sparta)\" che dovettero abbandonare il Peloponneso nel VII secolo per insediarsi in tale territorio. Ne d\u00e0 ampi ragguagli la cosiddetta \"Cronaca di Monemvasia\".\nPer la sua ubicazione fu citt\u00e0 importante in epoca bizantina e in seguito diede il nome al Val Demone, una delle tre circoscrizioni amministrative in cui fu divisa la Sicilia dall'invasione araba al periodo borbonico. Fu conquistata dai musulmani intorno all'anno 885 e perse la sua importanza. Era ridotta ad un nucleo di poche case con scarsi abitanti quando nel 920 vi nacque San Luca di Demenna. Nel XII secolo, durante la dominazione normanna cess\u00f2 di esistere come borgo autonomo.\nI superstiti, probabilmente andarono ad ingrossare Turiano (l'attuale Alcara li Fusi), che cos\u00ec divenne una citt\u00e0 abbastanza importante per l'avvenuta fusione dei territori e delle popolazioni di tre gruppi civici.\nScavi.\nAlcuni studiosi identificano Demenna con un centro che sorgeva a nord-est di Alcara Li Fusi, a circa tre chilometri di distanza, nella contrada che tuttora \u00e8 denominata D\u00e8mina o L\u00e9mina, ricadente nella parte settentrionale dell'ex feudo San Giorgio.\nMa una attenta campagna di scavi archeologici avvalora e conferma l'ipotesi secondo cui il centro antico corrisponde a San Marco d'Alunzio. Certamente le Rocche del Crasto, sito nei pressi, rappresentavano il kastron principale della chora di Demenna. Che Demenna sia l'attuale San Marco d'Alunzio lo conferma il geografo arabo \u2018Al-Sharif \u2018al-Idrisi nel suo \u2018Al kitab \u2018al Rudjari, nel punto in cui parlando del convento di San Filippo di Demenna, lo definisce kanisat Sant Marku (La chiesa di San Marco).\nIl passo che precede, relativo alla definizione di San Filippo di Demenna come \"Chiesa di San Marco\", \u00e8 stato evidenziato, per la prima volta, da Michele Manfredi-Gigliotti (\"Demenna nella letteratura arabo-sicula,\" Arti Grafiche Zuccarello 2006), sottolineando come lo studioso arabo, enumerando i pi\u00f9 importanti insediamenti urbani della Sicilia, abbia indicato le distanze metriche da cui sono separate. Riferendosi all\u2019odierno Galati Mamertino, cos\u00ec scrive:\n\"\u201cGalati, difendevole fortilizio tra eccelse montagne, \u00e8 popolato, prosperoso; ha terre da seminagione e bestiame; vi si coltiva di molto lino [in prati] irrigui\u2026Di qui alla kanisat Sant Marku sette miglia tra ponente e tramontana\u201d\".\nDopo avere precisato quanto sopra (\"op\". \"cit\".), il Manfredi-Gigliotti ha percorso, \u201c\"tra ponente e tramontana\"\u201d, la Strada Provinciale 157 (Galati-Frazzan\u00f2), partendo da Galati Mamertino e misurando la distanza con un apparecchio VDO. Quando l\u2019apparecchio ha segnato la percorrenza di 10,900 chilometri sulla Provinciale, oltre a chilometri 1,500 sul diverticolo della Strada Provinciale, per un totale, quindi, di chilometri 12,400, lo studioso si \u00e8 trovato dinanzi l\u2019entrata del Monastero di San Filippo di Demenna o Fragal\u00e0. Poich\u00e9 il miglio arabico ha un valore di circa metri 1980, le sette miglia indicate da \u2018al-Idrisi corrispondono a chilometri 13,860: come si vede le misure sono da ritenersi coincidenti, tenuto conto, necessariamente, di eventuali variazioni che abbiano potuto interessare il percorso durante il trascorrere di circa un millennio.\nPer conseguenza, secondo la lezione tramandataci da \u2018al-Idrisi, San Filippo di Demenna o di Militiro o di Fragal\u00e0 (dall\u2019arabo: fr\u00e0g\u2019al \u2018Allah, ossia la gioia di \u2018Allah) era la Chiesa di San Marco.\nIl Manfredi-Gigliotti precisa, infine come gli autori arabi adoperino, ambivalentemente, sia il toponimo Demona che l\u2019altro San Marco, con una inclinazione preferenziale, per la maggior parte di essi, per Demona. Il periodo storico considerato \u00e8 quello in cui un forte contingente etnico, a seguito delle pressioni esercitate dagli Avari e Slavi, prefer\u00ec abbandonare la Laconia dirigendosi verso la Sicilia ove si stanzi\u00f2. Coincidente con questo momento storico, gli autori arabi cominciano ad adoperare ambivalentemente sia il toponimo Demona che l\u2019altro San Marco, con una inclinazione preferenziale per Demona\n(non si pu\u00f2 fare a meno, a tal proposito, di evidenziare come la tripartizione amministrativa dell\u2019Isola in \"Valdemone\", \"Val di Mazara\", \"Val di Noto\", sia avvenuta ad impulso dei burocrati arabi).\nI sentieri storici percorsi portano tutti a ritenere l\u2019esatta coincidenza tra Demenna e San Marco, oggi San Marco d\u2019Alunzio. I Lacedemoni o Demenniti, esuli dalla Laconia, si sono insediati nel preesistente tessuto urbano di San Marco e, in un momento storico nel quale l\u2019antica Alontion stava attraversando un evidente momento di crisi politica, economica e demografica, avevano mutato la denominazione onomastica dell\u2019insediamento dando risalto all\u2019elemento demografico greco-lacedemonico.\nNon molto lontano da Demenna sorgeva il monastero basiliano di San Barbaro di Demenna, con annessa chiesa."}
{"id": "1128777", "revid": "112655104", "url": "https://it.wikipedia.org/wiki?curid=1128777", "title": "Feliciana Iaccio", "text": "Biografia.\nDopo un breve periodo di \"gavetta\" in una televisione locale di Napoli, Canale 21, ottiene un ruolo nella trasmissione \"Indietro tutta\" nel 1987-1988, dove interpretava una delle due \"Guardiane\" (l'altra era Maria Grazia Cucinotta). Nello stesso periodo con Edoardo Bennato gira il video de \"La citt\u00e0 obliqua\" dell'album OK Italia.\nIn seguito ha lavorato per il Festival di Sanremo, seguendo i collegamenti esterni per il televoto. \nHa presentato dal 1989 al 1991 la versione italiana della trasmissione \"Giochi senza frontiere\", prima con Claudio Lippi (1989-1990), poi con Ettore Andenna (1991). Con quest'ultimo conduce anche una puntata speciale del programma, in diretta televisiva da Macao.\nNel 1991 ha presentato, insieme a Massimo Ranieri, le sette serate della trasmissione estiva \"Splash... un'estate al massimo\", per Rai Uno, trasmessa dall'Auditorium di Napoli.\nL'anno successivo conduce un altro programma estivo di Rai Uno, \"Mi raccomando\", sempre con Ranieri, trasmessa in sette puntate in prima serata.\nNello stesso 1992 ha inciso il disco \"Zingarosa\" per l'etichetta Dischi Ricordi. Sempre nello stesso anno si ritira dalle scene, in seguito alla nascita della sua prima figlia, Ludovica Frasca, che il 14 ottobre 2013 diventa \"Velina\"."}
{"id": "1128779", "revid": "8766250", "url": "https://it.wikipedia.org/wiki?curid=1128779", "title": "D\u00e8mena", "text": ""}
{"id": "1128780", "revid": "84184", "url": "https://it.wikipedia.org/wiki?curid=1128780", "title": "Tolleranza zero (romanzo)", "text": "Tolleranza zero \u00e8 il secondo romanzo dell'autore scozzese Irvine Welsh. Pubblicato nel 1995, \u00e8 il viaggio allucinato e visionario nella mente delirante di Roy Strang, un giovane e facinoroso \"hooligan\" dei sobborghi edimburghesi, entrato in coma dopo un tentativo non riuscito di suicidio.\nIl romanzo \u00e8 strutturalmente articolato su due distinti piani narrativi a capitoli alternati ed entrambi redatti dal punto di vista del protagonista in coma: uno incentrato sulla sua vita antecedente al tentato suicidio, con sprazzi gettati sul suo immediato presente in cui illustra di come l'ambiente circostante, tra parenti, amici e personale ospedaliero, interagisca con lui, ed un altro, ambientato in un'idealizzato scenario da racconto d'avventura per ragazzi in Sudafrica, espresso invece con un allucinatorio e surrealistico flusso di coscienza, in cui racconta dell'epica battuta di caccia tenuta nei confronti d'un leggendario uccello predatore, il Marab\u00f9 del titolo originale, per l'appunto.\nLa sua prosa \u00e8 nello stile tipico di Welsh: violento, ironico, cinico e disperato.\nSignificato del titolo.\nNella versione italiana il libro ha preso il titolo \"Tolleranza Zero\". Nelle pagine iniziale \u00e8 riportato esplicitamente che:\n\"Tolleranza Zero \u00e8 la prima campagna sociale a servirsi dei mass media per sfidare la violenza maschile contro donne e bambini. La campagna, lanciata ad Edimburgo, presuppone che contro donne e bambini non sia mai accettabile nessuna forma di violenza\".\nIn particolare nel libro sono riportati gli slogan dei manifesti apparsi in quegli anni ad Edimburgo, e che nella narrazione contribuiscono in modo decisivo ad acuire i sensi di colpa del protagonista, che in seguito lo costringeranno al suicidio.\nTrama.\nRoy Strang \u00e8 un ragazzo della periferia di Edimburgo, con un padre sociopatico e violento, e una madre razzista, sposata col padre quando aveva gi\u00e0 due figli avuti da due differenti uomini, in Italia. Oltre ai fratellastri, Roy ha due fratelli di sangue, Kim sorella dolce ma ritardata, ed Elgin, il pi\u00f9 piccolo della famiglia, autistico.\nFinito in coma dopo un tentato suicidio, vegeta in ospedale, dove riceve continue visite dai familiari, che tentano di svegliarlo attraverso registrazioni di canzoni interpretate da loro stessi. Nonostante il corpo inerte, la mente di Roy \u00e8 completamente vigile e continua a rifuggire la possibilit\u00e0 di un risveglio, in favore di un'avventura onirica che esiste solo nella sua testa. Un safari africano dove, assieme ad un presunto calciatore tale Sandie Jamieson, \u00e8 impegnato nella caccia di un grosso uccello predatore, il Marab\u00f9, causa di devastazioni nella foresta, e soprattutto la ragione di tutti i mali nella vita terrena di Roy. La narrazione del safari \u00e8 continuamente interrotta dalle visite dei parenti, che scatenano nella mente di Roy lunghi flashback relativi alla sua infanzia e alla sua vita prima del tentato suicidio.\nConfinato nella periferia edimburghese, schiacciato dalle scarse prospettive, emigra in tenera et\u00e0 in un Sudafrica in pieno apartheid. Dopo le iniziali ritrosie, Roy e la famiglia iniziano ad ambientarsi grazie anche all'appoggio dello zio Gordon, fratello del padre, scozzese emigrato in Sudafrica tempo addietro, che incoraggia il piccolo Roy allo studio dell'ornitologia. Ma il mecenatismo dello zio nascondeva in realt\u00e0 la volont\u00e0 di approfittarsi del piccolo bimbo. La mente di Roy infatti ricorda piccole violenze subite dallo zio in cambio di libri di zoologia e gite, ma mai sfociate nell'atto sessuale. A seguito dell'uccisione dello zio da parte dei ribelli, la famiglia torna in Scozia, facendo l'infelicit\u00e0 di Roy.\nBrillante a scuola, ma bersagliato dai compagni a causa del suo brutto aspetto, dovuto alle grandi orecchie e ad una gamba azzoppata dal cane di suo padre, Roy si difende dalle angherie del mondo esterno attraverso atti di bullismo: maneggia coltelli, si d\u00e0 alla piromania e molesta i coetanei; tutti colpevoli di bistrattarlo. Offendere per non essere offesi, diventa il motto del giovane Roy Strang.\nFinita la scuola accantona i progetti di universit\u00e0, e si trova un lavoro come apprendista in una compagnia d'assicurazioni. Intanto si unisce ad un gruppo di ultras dell'Hibernian con la quale si intrattiene in risse e accoltellamenti con le altre firm. Proprio in curva conosce la causa dei suoi mali, Lexo Setterington, identificato nel suo sogno onirico con il Marab\u00f9. Lexo sarebbe stato l'orditore e l'esecutore di uno stupro di gruppo al quale Roy assistette senza partecipare. Accusato di stupro ma uscito pulito insieme ai suoi compagni, Roy piomba in uno stato di depressione a causa dei sensi di colpa, ed emigrato a Manchester tenta il suicidio che lo porta in coma.\nMa i ricordi di Roy restano confusi al riguardo. A chiarire gli aspetti oscuri della vicenda ci penser\u00e0 la vittima dello stupro, Kirsten, che poco prima di sottoporre Roy ad un'evirazione, gli ricorda come fu lui e non Lexo l'orditore ed il principale esecutore dello stupro, che si accan\u00ec sulla giovane con un'incredibile barbarie. Insieme al ricordo della violenza, Roy, a met\u00e0 tra il coma e lo stato vigile, rievoca l'abuso sessuale di cui fu vittima in Sudafrica, da parte dello zio, e che credeva di avere rimosso.\nLa narrazione di Roy dunque ha fatto acqua a causa dei sensi di colpa che tendevano a spostare le responsabilit\u00e0 su Lexo.\nMentre Kirsten amputa il pene di Roy, e gli pianta un coltello in gola, lasciandolo morire, continua la parallela avventura onirica nel safari africano. I due avventurieri, Roy e Sandy, trovano il marab\u00f9, che non \u00e8 Lexo ma lo stesso Roy. Roy \u00e8 la stessa causa dei suoi mali, dei suoi peccati, della sua depressione. La somiglianza tra i due sta inoltre nell'aspetto fisico; non erano le orecchie, ma un naso a forma di becco che deturpava la faccia del piccolo Roy. La vita di Roy termina insieme a quella del marab\u00f9, suo alter ego del mondo onirico, che muore sotto i colpi di fucile di Sandy Jamieson.\nProtagonisti.\nRoy Strang: \u00e8 il protagonista del romanzo. Vive i suoi ultimi anni di vita in uno stato comatoso che gli permette tuttavia di mantenere la mente vigile. Vittima da piccolo di abusi sessuali da parte dello zio, si chiude in uno stato di ermetismo verso il mondo esterno, con la quale interagisce solo ed esclusivamente con la violenza. Principale colpevole di uno stupro di gruppo, viene assolto ma piomba in uno stato di depressione che lo convincer\u00e0 a suicidarsi. Caduto in coma, i suoi ricordi rimangono vaghi per tutta la narrazione, fino a quando, giunto in punto di morte, ricomprende a pieno le proprie responsabilit\u00e0 nella sua vita scellerata.\nSandy Jamieson: \u00e8 un ex calciatore, che vive solo nella mente di Roy. Insieme i due si dedicano alla caccia del marab\u00f9, l'impersonificazione del male che risiede nello stesso Roy. In realt\u00e0 la figura di Sandy Jamieson \u00e8 quella di Jimmy Sandison, calciatore scozzese ex Hearts e Airdrie Utd. , protagonista della partita che Roy stava guardando poco prima di commettere il suicidio.\nJohn Strang: il padre di Roy. Accanito bevitore e violento sociopatico. Dotato di una forza bruta e di un'incredibile suscettibilit\u00e0, \u00e8 temuto da tutti i componenti della famiglia, che lo assecondano pur di evitare le sue sfuriate.\nTony Strang: \u00e8 il fratello maggiore di Roy, figlio di una relazione avuta dalla madre con un uomo italiano prima di sposarsi. Durante l'infanzia \u00e8 il principale confidente di Roy, con il quale consuma marijuana e discute di sesso. Pi\u00f9 tardi si sposa e mette su famiglia, ma continuer\u00e0 ad essere infedele alla moglie, tradendola pure con la sua sorellastra Kim.\nBernard Strang: l'altro fratellastro di Roy, \u00e8 omosessuale e causa fastidi e vergogne in famiglia a causa del suo orientamento sessuale. Costretto da piccolo insieme a Roy ad improvvisati incontri di pugilato per il puro piacere del padre. Sul finire del libro i due fratelli si riavvicinano; nel loro colloquio chiarificatore Bernard rivela a Roy di essere sieropositivo aumentando in Roy il rammarico del tempo perduto nel non coltivare il rapporto con il proprio fratello.\nVet Strang: la madre di Roy. In origine fidanzata con John, scappa in Italia, dalla quale ritorna con due figli avuti da uomini diversi, salvo poi tornare e diventare la signora Strange. A causa delle violenze subite dal padre in un campo di prigionia giapponese, \u00e8 fortemente razzista contro ogni cosa che sia giapponese o di derivazione nipponica. Le sue nevrosi la rendono vittima di frequenti esaurimenti nervosi. Insieme al marito si reca ogni giorno al capezzale del figlio Roy per fargli ascoltare la propria voce che canta brani tratti dalla colonna sonora di 007.\nAlex \"Lexo\" Setterington: personaggio importante dei libri di Welsh, comparir\u00e0 anche nei libri successivi, come \"Il Lercio\" e nel seguito di Trainspotting \"Porno\". Lexo \u00e8 uno dei capi curva dell'Hibernian, violento e picchiatore, che, notate le abilit\u00e0 di Roy nelle risse tra Ultras, ne diventa subito amico. Secondo i primi ricordi di Roy, \u00e8 proprio Lexo l'autore materiale dello stupro di gruppo, quindi nei suoi sogni la figura di Lexo coincide oniricamente con quella del Marab\u00f9. Quando i ricordi si faranno pi\u00f9 nitidi, Roy ricorder\u00e0 di essere stato lui l'ideatore dello stupro. Nel libro si fa per la prima volta accenno al business di mobili usati che Lexo ha avviato con Frank Begbie.\nGhostie: un altro compagno di curva di Roy nonch\u00e9 braccio destro di Lexo. Chiamato \"Ghostie\" a causa del chiarissimo colore della pelle, \u00e8 un picchiatore senza scrupoli, ammirato e temuto dagli altri hooligans. Il personaggio di Ghostie sar\u00e0 maggiormente approfondito ne \"Il Lercio\"."}
{"id": "1128781", "revid": "22356", "url": "https://it.wikipedia.org/wiki?curid=1128781", "title": "Claudiosaurus germaini", "text": "Il claudiosauro (Claudiosaurus germaini) \u00e8 un rettile estinto di incerta classificazione, vissuto nel Permiano superiore (circa 250 milioni di anni fa) in Madagascar.\nDescrizione.\nSimile a una lucertola ma con il collo allungato, il claudiosauro era lungo una sessantina di centimetri. Gli arti mancavano di una vera specializzazione per la vita acquatica ed erano abbastanza robusti, ma le ossa dello sterno non erano completamente ossificate e ci\u00f2 suggerisce il fatto che questo animale fosse pi\u00f9 a suo agio con la vita marina. La testa era piccola e sorretta da un collo piuttosto lungo, mentre il corpo era robusto e largo.\nLe ossa, per\u00f2, includevano molti elementi cartilaginei, da cui si deduce che il claudiosauro doveva sfruttare la spinta idrostatica per l'equilibrio acquatico. La coda era lunga e sottile, ma anche in questo caso mancano particolari specializzazioni. Per questi motivi, il claudiosauro \u00e8 ritenuto essere uno dei pi\u00f9 antichi e primitivi rettili acquatici, le cui affinit\u00e0 sono tuttavia incerte. Alcuni paleontologi ritengono che questo animale possa essere vicino all'origine del gruppo dei saurotterigi, che comprende animali molto ben adattati all'ambiente marino come i notosauri e i plesiosauri.\nPaleoecologia.\nIl claudiosauro doveva avere abitudini di vita simili a quelle dell'odierna iguana marina (\"Amblyrhynchus cristatus\") delle Gal\u00e1pagos. Probabilmente questo animale passava gran parte del suo tempo in riva al mare, sulle spiagge e sulle rocce, per scaldarsi al sole. Raggiunta la temperatura corporea ottimale, andava poi a caccia sott'acqua. Il claudiosauro probabilmente si spingeva verso i bassi fondali, ricercando con il mobile collo e la piccola testa le minuscole prede che costituivano il suo cibo. Durante il nuoto, gli arti erano probabilmente piegati contro il corpo per migliorarne le qualit\u00e0 idrodinamiche, mentre la propulsione era fornita da movimenti ondulatori della coda e della parte posteriore del corpo.\nNegli stessi giacimenti permiani che hanno restituito alla luce i resti di \"Claudiosaurus\" sono stati rinvenuti altri rettili simili a lucertole e iguane, uno dei quali (\"Hovasaurus\") era maggiormente adattato alla vita acquatica."}
{"id": "1128783", "revid": "767487", "url": "https://it.wikipedia.org/wiki?curid=1128783", "title": "Tonarigumi", "text": " \nTonarigumi (in giapponese \u96a3\u7d44) \u00e8 un termine giapponese con cui si indicano le \"associazioni di vicinato\" o di quartiere, costituite a partire dal 1940 al 1945 in Giappone, durante il governo del Primo Ministro Fumimaro Konoe (\u8fd1\u885b \u6587\u9ebf).\nFunzionamento.\nPrincipalmente costituite e dirette da cittadini animati da spirito patriottico, le Tonarigumi avevano sedi in ogni prefettura, citt\u00e0, quartieri e strade: attraverso questa particolare ramificazione, era possibile per le associazioni perseguire lo scopo che principalmente si prefiggevano, ovvero il mutuo soccorso e l'assistenza verso gli associati. Ogni singola associazione raggruppava in genere tra i 10 e i 15 nuclei familiari.\nIn periodo di pace esse rappresentavano osservatori a garanzia dell'ordine costituito, in opposizione a qualsiasi violazione di leggi; con l'inizio della Seconda guerra mondiale tuttavia, le associazioni assunsero anche compiti di \"informatori esterni\" sulle attivit\u00e0 del nemico e, verso la fine della guerra, di milizia secondaria per la difesa armata della Madrepatria in caso di invasione.\nAltra interessante attivit\u00e0 in cui le Tonarigumi si impegnavano era la promozione dei valori tradizionali e sociali del Giappone, secondo un principio di moralizzazione della societ\u00e0 opposto ai canoni dettati dalla \"cultura occidentale\".\nDiffusione fuori dal Giappone.\nQuesta forma di associazione si svilupp\u00f2 anche nei territori conquistati dal Giappone in Cina e nel Sud Est Asiatico durante l'espansione militare nel Pacifico. Gli obiettivi delle Tonarigumi nei territori occupati erano analoghi a quelli perseguiti in Giappone. Nelle fasi finali della II guerra mondiale alcune Tonarigumi presero parte alle ostilit\u00e0 nel Manciuku\u00f2, in Corea del nord e sull'isola di Sachalin.\nLe Tonarigumi nel dopoguerra.\nLe Tonarigumi furono formalmente sciolte nel 1947 dall'autorit\u00e0 americana di occupazione. \nAnche a molti anni di distanza dalla cessazione delle ostilit\u00e0 si trova ancora traccia delle Tonarigumi nelle aree rurali del Giappone, dove associazioni di volontariato analoghe costituiscono centri di aggregazione per gli abitanti ed operano nel campo della prevenzione e del soccorso in caso di catastrofi e nel controllo del territorio."}
{"id": "1128792", "revid": "121981592", "url": "https://it.wikipedia.org/wiki?curid=1128792", "title": "Leedsichthys problematicus", "text": "Il Leedsichthys \u00e8 un genere estinto di pesci, la cui specie tipo era rappresentata dal Leedsichthys problematicus (Arthur Smith Woodward, 1889), un gigantesco pesce che visse negli oceani del Giurassico, 165\u2013155 milioni di anni fa.\nIl nome, che significa \"Pesce di Leeds\", gli \u00e8 stato attribuito da Alfred Nicholson Leeds che lo scopr\u00ec nel 1886 a Peterborough, Inghilterra in una cava di argilla. Invece, il termine \"problematicus\" gli era stato dato perch\u00e9 i resti erano cos\u00ec frammentati che erano estremamente difficili da riconoscere e da interpretare.\nScoperta.\nIl primo fossile fu scoperto da Alfred Nicholson Leeds, un agricoltore con la passione per la ricerca e il collezionismo di fossili, la maggior parte di essi venne in seguito venduta al Museo di storia naturale di Londra dove il paleontologo Arthur Smith Woodward, esperto di fossili marini, pot\u00e9 studiarli. La specie venne da lui individuata e descritta nel 1889, pensando inizialmente che si potesse trattare di un essere simile agli storioni, tuttavia successivamente cap\u00ec che i resti appartenevano ad un membro di un gruppo estinto, quello dei Pachycormidae.\nLo scheletro era incompleto, privo della parte centrale del pesce, impedendo quindi di stabilire la lunghezza effettiva, ma la pinna caudale con un'ampiezza di 5 m da punta a punta lasciava intuire delle dimensioni ragguardevoli. Le ricostruzioni dell'animale basate sui fossili dei suoi parenti pi\u00f9 prossimi appartenenti alla famiglia dei Pachycormidae non davano indicazioni abbastanza precise in quanto alcuni di essi hanno un corpo relativamente breve, mentre altri hanno un corpo relativamente lungo, le stime della lunghezza totale per \"Leedsichthys\" variavano dai 10 ai 30 metri.\nDimensioni.\nPrima del ritrovamento di uno scheletro completo di \"Leedsichthys\", non era chiaro quali dimensioni esso potesse raggiungere. Recenti stime ipotizzavano una lunghezza tra i 16\u201322 m, facendolo cos\u00ec diventare il pi\u00f9 grande pesce che sia mai esistito, pi\u00f9 grande quindi dell'estinto \"Carcharocles megalodon\" e dell'attuale squalo balena.\nNon tutti i paleontologi sono d'accordo, dato alcuni scienziati sostengono che i \"Leedsichthys\" arrivassero solo a lunghezze nell'ordine dei 9 m. Un nuovo esemplare di \"Leedsichthys\", ritrovato nel Cambridgeshire nell'estate del 2002, \u00e8 probabilmente il pi\u00f9 completo mai scoperto. I risultati preliminari indicano una lunghezza totale prossima ai 30 m, pi\u00f9 precisa rispetto alle stime inferiori.\nIl \"Leedsichthys\", a differenza dei grandi squali che sono costituiti da uno scheletro interno cartilagineo, era un pesce osseo, aveva infatti uno scheletro osseo. Sebbene sia stato probabilmente il pi\u00f9 grande pesce al mondo, non era comunque il pi\u00f9 grande vertebrato degli oceani, primato che spetta alla balenottera azzurra.\nAlimentazione.\nCome i grandi pesci di oggi, tipo lo squalo balena e lo squalo elefante, il \"Leedsichthys\" si nutriva di plancton, nuotando vicino alla superficie ingoiava enormi quantit\u00e0 d'acqua che poi filtrava trattenendo il cibo con la bocca e le branchie, le sue mandibole possedevano 40.000 piccoli denti. Nonostante questa enorme mole, questo pesce era spesso attaccato da grandi predatori come il \"Liopleurodon\", che approfittavano della lentezza del gigante marino.\nNella cultura di massa.\nIl \"Leedsichthis\" appare nell'episodio speciale della serie \"Walking with...\", \"Mostri del mare\", dove viene mostrato un branco di questi pesci. Successivamente un esemplare viene ferito da un \"Metriorhynchus\", un \"Hybodus\" e viene ucciso da un \"Liopleurodon\".\nCompare brevemente nella serie tv \"Spongebob\" nell'episodio \"Spongebob preistorico\" (in originale \"Ugh\") della terza stagione (questi pesci fanno anche da sveglie a Spongegar).\nNel videogioco il leedsichthys \u00e8 presente e vive nella acque alte della mappa. Non attacca il giocatore ma \u00e8 molto aggressivo nei confronti delle zattere costruibili nel gioco."}
{"id": "1128795", "revid": "709565", "url": "https://it.wikipedia.org/wiki?curid=1128795", "title": "Ise (nave da battaglia)", "text": "La fu una nave da battaglia classe Ise della Marina imperiale giapponese impostata il 10 maggio 1915 nel cantiere di Kawasaki, K\u014dbe, varata il 12 novembre 1916 e completata il 15 dicembre 1917. Il nome era in omaggio alla vecchia provincia di Ise.\nStoria.\nOriginariamente destinata a essere una nave della classe Fuso, le modifiche applicate furono sufficienti a classificarle in una nuova classe.\nNon prese parte ad alcuna azione significativa durante la prima guerra mondiale.\nNegli venti e trenta venne sottoposta, come la nave sorella, a estese modifiche, ma comunque allo scoppio della seconda guerra mondiale, la sua relativamente bassa velocit\u00e0, il suo numeroso equipaggio e l'alto consumo di carburante la relegarono a un ruolo secondario e non combattette come nave da battaglia.\nPer compensare parzialmente la perdita delle portaerei alla battaglia delle Midway fu parzialmente convertita in portaerei (o meglio nave appoggio idrovolanti) rimuovendo le torrette dei cannoni di poppa per rimpiazzarle da un hangar sormontato da un ponte di volo. Gli aerei avrebbero dovuto essere lanciati da una catapulta e recuperati dal mare mediante una gru. Era previsto un complemento di 14 bombardieri in picchiata Yokosuka D4Y, cambiati successivamente in idrovolanti Aichi E16A, ma comunque a causa della scarsit\u00e0 di aerei e piloti non fu mai effettivamente equipaggiata con aerei.\nFu gravemente danneggiata nella battaglia del Golfo di Leyte del 23-26 ottobre 1944. Ritorn\u00f2 ai cantieri navali di Kure e non prese parte a ulteriori operazioni. Venne infine affondata dagli aerei statunitensi mentre era ancorata nel cantiere di Kure il 28 luglio 1945. La sezione rimasta sott'acqua dello scafo venne lasciata dove si trovava e smantellata senza essere fatta riemergere tra il 9 ottobre 1946 e il 4 luglio 1947."}
{"id": "1128797", "revid": "1104133", "url": "https://it.wikipedia.org/wiki?curid=1128797", "title": "Oceania (Bj\u00f6rk)", "text": "Oceania \u00e8 un singolo promozionale della cantante islandese Bj\u00f6rk, estratt dall'album \"Med\u00falla\". \nDescrizione.\n\u00c8 stata scritta appositamente per la cerimonia di apertura della XXVIII Olimpiade ad Atene. Come tutte le canzoni contenute nell'album, la canzone \u00e8 composta solo dal suono della voce umana e, in particolare, in questo caso hanno partecipato alla realizzazione un coro di Londra e un famoso beatboxer inglese, Shlomo. Il testo della canzone \u00e8 stato scritto insieme ad un amico e collaboratore della cantante, Sj\u00f3n; \u00e8 una descrizione dell'evoluzione umana vista e commentata dal punto di vista dell\"'acqua\", da cui tutto ha avuto origine. \"Oceania\" \u00e8 l'ultima canzone appartenente al gruppo composto da \"Human Behaviour\", \"Isobel\" e \"Bachelorette\". La canzone ha avuto una nomination ai Grammy Award del 2005.\nIn occasione del Bj\u00f6rk Orkestral, serie di concerti del 2021 in cui ha celebrato la sua carriera, Bj\u00f6rk ha affermato sulla canzone:\nVideo musicale.\nIl video, diretto da Lynn Fox, mostra una Bj\u00f6rk immersa nelle profondit\u00e0 dell'oceano, con un vestito incrostato di gioielli e con creature multicolori che la circondano e la sovrastano.\nCuriosit\u00e0.\nNella versione realizzata con Kelis c'\u00e8 del testo aggiunto rispetto a quello scritto da Bj\u00f6rk e Sj\u00f3n; lo ha scritto Kelis stessa ed \u00e8 il punto di vista della \"madre terra\" sull'evoluzione umana."}
{"id": "1128809", "revid": "1442080", "url": "https://it.wikipedia.org/wiki?curid=1128809", "title": "Luigi Squarzina", "text": "Biografia.\nStudi\u00f2 a Roma, al R. Liceo Ginnasio T. Tasso, dove ebbe come compagni di classe Vittorio Gassman e Luigi Silori, diplomandosi poi presso l'Accademia nazionale d'arte drammatica e laureandosi in Giurisprudenza alla Sapienza - Universit\u00e0 di Roma.\nConsiderato uno dei protagonisti del teatro italiano del Novecento, mise in scena alcuni tra gli spettacoli pi\u00f9 importanti della storia del teatro italiano come l\"'Amleto\" di Shakespeare per la prima volta in edizione italiana integrale a Roma con Vittorio Gassman e un giovanissimo Luca Ronconi (1952) e alcuni spettacoli epocali presso il Teatro Stabile di Genova, dove Squarzina rivest\u00ec il ruolo di direttore artistico al fianco di Ivo Chiesa dal 1962 al 1976.\nDopo Genova giunge al Teatro Argentina di Roma (dal 1976 al 1983) per lavorare, in particolare, sulla drammaturgia elisabettiana (\"Volpone\" di Jonson e \"Timone d'Atene\" di Shakespeare) e su Brecht (\"Terrore e miseria del Terzo Reich\"), e nella stagione 1981-82 propose \"Il Cardinale Lambertini\" di Alfredo Testoni nell\u2019interpretazione di Gianrico Tedeschi.\nTra le opere ricordiamo la prima rappresentazione italiana di Misura per misura di Shakespeare con Enrico Maria Salerno e Renzo Ricci (1958), \"Madre Coraggio\" di Bertolt Brecht con Lina Volonghi (1970), \"Le Baccanti\" di Euripide nella traduzione di Edoardo Sanguineti (nel celebre allestimento del 1968 dove il coro era formato da un gruppo di hippies). Nel 1992, mette in scena \"I Sette contro tebe\" di Eschilo, tradotto da Edoardo Sanguineti, per il teatro Olimpico di Vicenza.\nTra i testi teatrali da lui scritti, spiccano \"L'esposizione universale\" (Premio Gramsci 1948), \"Romagnola\" (Premio Marzotto 1958), \"Emmeti\" (1963) e \"Siamo momentaneamente assenti\" (Premio Idi 1992).\nNotevole il contributo di Squarzina all'inquadramento della Storia del Teatro italiano: dal 1952 diresse con Silvio d'Amico la sezione dell\"'Enciclopedia dello Spettacolo\" dedicata al teatro drammatico, contribuendo poi alla definizione di \"regia critica\".\nRilevante il ruolo di pedagogo e docente: nel 1975 Squarzina diviene ordinario del corso di \"Istituzioni di regia\" (incentrato sull'estetica e la drammaturgia di Bertolt Brecht) al DAMS dell'Universit\u00e0 di Bologna, per passare in seguito alla romana Sapienza.\nNel 1992 gli fu assegnato dal Festival TeatrOrizzonti di Urbino diretto dal suo allievo Massimo Puliani il premio \"Drammaturgia in/finita\"; nel 2003 vinse il Premio DAMS alla carriera (assegnato dal Rettore dell'Universit\u00e0 di Bologna) e nel 2006 gli fu assegnato il Premio Galeone d'oro alla carriera al Premio Nazionale Letterario Pisa.\nLuigi Squarzina era molto legato a Monte Argentario, in modo particolare a Porto Ercole:\nRiconoscimenti.\nNel 1998 ha ricevuto il Premio Feltrinelli per il Teatro, conferito dall'Accademia dei Lincei."}
{"id": "1128810", "revid": "729019", "url": "https://it.wikipedia.org/wiki?curid=1128810", "title": "Strada statale 496 Virgiliana", "text": "La ex strada statale 496 Virgiliana (SS 496), divenuta \"strada provinciale ex SS 496 di Quistello (SP ex SS 496)\" in Lombardia e \"strada provinciale 69 R Virgiliana (SP 69 R)\" in Emilia-Romagna, \u00e8 un'importante strada provinciale italiana di collegamento interregionale tra il mantovano e il ferrarese.\nPercorso.\nInizia a San Benedetto Po, dalla ex strada statale 413 Romana, e si mantiene nell'area a sud del fiume Po per tutto il suo percorso. Attraversa i centri di Quistello, San Giacomo delle Segnate, Poggio Rusco (dove interseca la strada statale 12 dell'Abetone e del Brennero), Sermide e Felonica e giunge quindi nel ferrarese. Qui passa per le frazioni di Pilastri (dove attraversa il confine regionale fra Lombardia ed Emilia-Romagna) e Burana e quindi Bondeno, poi per Vigarano Pieve (comune di Vigarano Mainarda) e Cassana (dove s'innesta l'ex SS 255 per Cento, Nonantola e Modena) e giunge infine nella periferia ovest di Ferrara dove s'immette nella Strada statale 16 Adriatica.\nIn seguito al decreto legislativo n. 112 del 1998, dal 2001 la gestione del tratto lombardo \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Mantova; la gestione del tratto emiliano \u00e8 passata alla Regione Emilia-Romagna, che ha provveduto al trasferimento dell'infrastruttura al demanio della Provincia di Ferrara."}
{"id": "1128814", "revid": "92719", "url": "https://it.wikipedia.org/wiki?curid=1128814", "title": "Morphnus", "text": ""}
{"id": "1128815", "revid": "21880", "url": "https://it.wikipedia.org/wiki?curid=1128815", "title": "Sprekelia", "text": ""}
{"id": "1128818", "revid": "1610933", "url": "https://it.wikipedia.org/wiki?curid=1128818", "title": "Aquila crestata", "text": ""}
{"id": "1128819", "revid": "152625", "url": "https://it.wikipedia.org/wiki?curid=1128819", "title": "Relax (Take It Easy)", "text": ""}
{"id": "1128822", "revid": "120019535", "url": "https://it.wikipedia.org/wiki?curid=1128822", "title": "Robert \u0160avlakadze", "text": "Biografia.\nCresciuto sportivamente nella Dynamo di Tbilisi, deve la sua fama alla medaglia d'oro ottenuta ai Giochi olimpici del 1960 a Roma, dove saltando 2 metri e 16 sconfisse in finale il grande favorito John Thomas e la giovane promessa Valeri Brumel. . Successivamente partecip\u00f2 anche alle Olimpiadi di Tokyo nel 1964, arrivando per\u00f2 solo quinto."}
{"id": "1128824", "revid": "767487", "url": "https://it.wikipedia.org/wiki?curid=1128824", "title": "Il grande colpo", "text": "Il grande colpo (\"The Big Hit\") \u00e8 un film del 1998 diretto da Kirk Wong.\nTrama.\nMelvin Smiley \u00e8 un killer gentiluomo che vive nel terrore di perdere l'affetto della gente. A questo scopo si ritrova incastrato in una relazione assurda con un'amante che non fa che spillargli soldi minacciandolo di \"smettere di volergli bene\". Per racimolare soldi si lascia coinvolgere in un lavoretto \"fuori contratto\" organizzato dall'avido collega Cisco. L'obiettivo \u00e8 quello di rapire Keiko Nishi, figlia di un potente industriale; peccato che l'industriale in questione sia ormai sul lastrico e che per ritrovare la figlia si rivolga al suo amico nonch\u00e9 padrino della figlia che altri non \u00e8 che lo spietato capo di Melvin e soci. Cisco lascer\u00e0 ricadere le colpe su Melvin che si ritrover\u00e0 incastrato tra una situazione ingestibile con Keiko, che si riveler\u00e0 capace di capirlo pi\u00f9 di chiunque altro, da una parte e l'incontro con i genitori della fidanzata (ebrei che faticano ad accettare un non ebreo) dall'altra."}
{"id": "1128825", "revid": "22356", "url": "https://it.wikipedia.org/wiki?curid=1128825", "title": "Lepidosauri", "text": ""}
{"id": "1128826", "revid": "22356", "url": "https://it.wikipedia.org/wiki?curid=1128826", "title": "Askeptosaurus", "text": ""}
{"id": "1128827", "revid": "1705737", "url": "https://it.wikipedia.org/wiki?curid=1128827", "title": "Abd al-Rahman ibn Abd Allah al-Ghafiqi", "text": "Biografia.\nRinomato \"t\u0101bi\u02bf\u012b\", Partecip\u00f2 alla conquista musulmana della Penisola iberica (711-714) e poi a numerose spedizioni militari contro le sacche di resistenza cristiana nelle Asturie tra il 730 ed il 731, oltre ad aver sedato diverse rivolte in Spagna.\nDopo la sconfitta subita dai musulmani a Tolosa del 721, le truppe arabo-berbere islamiche acclamarono il loro generale \u02bfAbd al-Ra\u1e25m\u0101n comandante dell'esercito e \"w\u0101l\u012b\" di al-Andalus \"ad interim\".Resse il governo di al-Andalus sino all'agosto del 722, quando fu nominato \"w\u0101l\u012b\" \u02bfAnbasa ibn Su\u1e25aym al-Kalb\u012b.\nNel 731 fu nominato w\u0101l\u012b di al-Andalus.Nell'autunno di quello stesso anno, alla testa delle sue truppe, attravers\u00f2 i Pirenei penetr\u00f2 in Aquitania, ed approfittando delle difficolt\u00e0 del duca d'Aquitania Oddone (che era impegnato contro i Franchi di Carlo Martello), lo sconfisse nella Battaglia della Garonna, mentre secondo l'anonimo continuatore del cronista Fredegario e gli \"Annales Mettenses\" \u02bfAbd al-Ra\u1e25m\u0101n al-Gh\u0101fiq\u012b fu chiamato dallo stesso Oddone I per poter contrastare Carlo Martello, ma che una volta arrivati a Bordeaux cominciarono ad uccidere e a bruciare delle chiese. Anche secondo l\"'Ex Chronico Hermanni contracti\" i Saraceni, chiamati da Oddone I, devastarono la Gallia, inclusa l'Aquitania.Dopo la conquista, il saccheggio e l'incendio di tutte le chiese di Bordeaux, Oddone fu costretto ad un'alleanza contro i Franchi con \u02bfAbd al-Ra\u1e25m\u0101n, il cui esercito continuava l'avanzata verso il nord dell'Aquitania, saccheggiando i ricchi monasteri, sino a Poitiers, che, assediata, resistette all'assedio; ma mentre il grosso dell'esercito proseguiva verso Tours (dove contava di saccheggiare i tesori custoditi nelle chiese della citt\u00e0), la basilica di Sant'Ilario, fuori le mura di Poitiers, fu incendiata.Allora Oddone, sciolta l'alleanza coi musulmani, implor\u00f2 l'aiuto di Carlo, il quale, dopo la riconciliazione, accorse e si attest\u00f2 alla confluenza dei fiumi Clain e Vienne.I due eserciti si fronteggiarono per sette giorni e finalmente, un sabato di ottobre del 732 (cento anni esatti dalla morte di Maometto), si scontrarono vicino a Poitiers, e, pur superiore di numero, l'esercito di \u02bfAbd al-Ra\u1e25m\u0101n, fu sconfitto dai Franchi di Carlo Martello e il generale perse la vita, assieme a molti dei suoi uomini, nel corso della battaglia. \nSecondo alcuni cronisti arabi il generale \u02bfAbd al-Ra\u1e25m\u0101n era una persona molto amata sia dal suo popolo che dai suoi soldati."}
{"id": "1128829", "revid": "767487", "url": "https://it.wikipedia.org/wiki?curid=1128829", "title": "Charles Dumont de Sainte Croix", "text": "Dumont contribu\u00ec a scrivere articoli di ornitologia sul \"Dictionnaire des sciences naturelles\" (1804-30), edito da Fr\u00e9d\u00e9ric Cuvier. Fu suocero di Ren\u00e9-Primev\u00e8re Lesson."}
{"id": "1128837", "revid": "712828", "url": "https://it.wikipedia.org/wiki?curid=1128837", "title": "Elusys Ra Arwol", "text": ""}
{"id": "1128839", "revid": "599013", "url": "https://it.wikipedia.org/wiki?curid=1128839", "title": "Kyj", "text": ""}
{"id": "1128840", "revid": "1272592", "url": "https://it.wikipedia.org/wiki?curid=1128840", "title": "Storia di Modugno", "text": "La storia di Modugno, comune italiano situato in Terra di Bari, ha origine sin dalla preistoria. L'attuale nucleo urbano \u00e8 stato probabilmente fondato nell'Alto Medioevo, in periodo bizantino. Nel XI e XII secolo faceva parte del feudo concesso agli arcivescovi di Bari e sub\u00ec le dominazioni normanna e sveva. Nel periodo angioino venne parzialmente distrutta e poi ricostruita. Nella seconda met\u00e0 del XIV secolo, era un feudo sotto i re aragonesi i quali crearono un ducato, con le vicine citt\u00e0 di Palo del Colle e Bari, che concessero alla famiglia Sforza. Durante il periodo in cui era ducato sforzesco (e, in particolar modo, durante il governo di Isabella d'Aragona e Bona Sforza), Modugno visse un periodo di sviluppo economico e demografico. Con la successiva dominazione spagnola, si ebbe una rapida decadenza. In questo periodo, tuttavia, la citt\u00e0 di Modugno si liber\u00f2 dal vincolo feudale tramite il pagamento di un riscatto, dimostrando il proprio orgoglio. La libert\u00e0 dal sistema feudale dur\u00f2 dal 1582 al 1666, quando l'amministrazione comunale dichiar\u00f2 fallimento a causa di una crisi economica che continu\u00f2 anche durante le successive dominazioni austriaca e spagnola. La Rivoluzione francese fece sentire i propri effetti anche nel Sud Italia e Modugno venne assediata da un'orda di sanfedisti. Per un decennio, si instaur\u00f2 un governo filo-napoleonico, dopo di che venne restaurato il regno borbonico che rimase in piedi sino all'Unit\u00e0 d'Italia. Dal secondo dopoguerra, Modugno visse una rapida crescita demografica e una trasformazione da una economia agricola a una industriale.\nInsediamenti umani nel territorio comunale prima della fondazione della citt\u00e0.\nPeriodo preistorico.\nLe evidenze archeologiche disponibili consentono di stabilire che il territorio comunale di Modugno era abitato sin dall'et\u00e0 preistorica.\nInfatti, ricerche archeologiche risalenti agli anni ottanta del XX secolo, hanno portato alla luce un villaggio neolitico risalente al VI-V millennio a.C., collocato su un'altura che si affaccia su Lama Lamasinata, nelle vicinanze del casale di Balsignano, a sud-est nel territorio comunale, in direzione di Bitritto.\nIl sito archeologico, databile dal VII al V millennio avanti Cristo, \u00e8 caratterizzato da due grandi strutture abitative, distanti tra loro venti metri circa, insieme ad aree destinate ad attivit\u00e0 funzionali con industrie tipiche delle comunit\u00e0 neolitiche dedite alla cerealicoltura. Una terza struttura, delimitata da un recinto in pietra, \u00e8 ubicata pi\u00f9 a monte e risale invece alla fine del V millennio avanti Cristo. Sono presenti, inoltre, tre sepolture a fossa, con resti umani ma prive di corredo funerario.\nRisalgono, invece, all'et\u00e0 dei metalli i resti di una necropoli peuceta risalente al VII-VI secolo a.C., ritrovati nella zona est del territorio comunale, in contrada Cappuccini e in via Carducci, in direzione del quartiere Carbonara di Bari.\nPeriodo romano.\nNel III secolo avanti Cristo, la romanizzazione dei territorio della Puglia centrale comport\u00f2 la decadenza dei centri peuceti preesistenti: il territorio modugnese era suddiviso in propriet\u00e0 terriere organizzate secondo il sistema della centuriazione. Ancora oggi si trova traccia dei cippi gromatici, utilizzati per delimitare i confini tra le varie propriet\u00e0: i cosiddetti menhir che in origine erano nove, il pi\u00f9 noto dei quali viene detto \"Il Monaco\".\nL'attuale centro abitato di Modugno \u00e8 sorto al confine tra l\"Ager Butuntinus\" e l\"Ager Varinus\".\nQuesto fatto sarebbe all'origine del nome della citt\u00e0 di Modugno: secondo l'ipotesi pi\u00f9 accreditata, infatti, il nome \"Modugno\" deriverebbe dal termine \"Medunium\", ovvero \"in medio\", a met\u00e0 strada tra Bitonto e Bari.\nNel periodo romano, la decadenza degli insediamenti urbani nella Puglia centrale si accompagn\u00f2 a uno sviluppo della rete viaria. Il territorio di Modugno, situato nell'Ager Varinus, in et\u00e0 romana era attraversato dalla via Minucia e, presumibilmente, anche dalla via Gellia (il cui esatto tracciato \u00e8 per\u00f2 incerto) oltrech\u00e9, in et\u00e0 imperiale e tardoantica, dalla stessa via Traiana.\nOltre alla viabilit\u00e0 principale, \u00e8 documentata l'esistenza di vie minori che ricalcavano, probabilmente, i tracciati delle precedenti vie di comunicazione di origine peuceta. Alcune strade mettevano in collegamento l'entroterra murgiano con Butuntum e Barium attraversando i territori delle odierne Toritto e Palo del Colle.\nRisalenti al periodo tardo romano e altomedievale sono i resti di un insediamento rurale, di una chiesetta e di un sepolcreto rinvenuti nel territorio comunale di Modugno, lungo Lama Misciano, non lontana dal percorso della via Traiana (l'area archeologica \u00e8 collocata in una zona oggi destinata ad attivit\u00e0 industriali).\nPeriodo alto-medievale.\nCon la caduta dell'Impero romano d'Occidente, la Puglia fu sconvolta da una serie di guerre che interessarono Bizantini, Ostrogoti, Longobardi e Saraceni. Ci\u00f2 provoc\u00f2 lo spopolamento dei centri abitati in favore di piccoli insediamenti rurali che assunsero due forme differenti tra loro, ma compresenti: lo stanziamento rupestre e il casale fortificato.\nA Modugno sono presenti esempi eccellenti di entrambe le tipologie di insediamenti rurali altomedievali.\nTra gli stanziamenti rupestri che caratterizzarono il territorio di Puglia e Basilicata in et\u00e0 altomedievale,\nfuori dal centro abitato di Modugno, lungo il decorso di Lama Lamasinata, si trovano l'insediamento rupestre di Santa Maria della grotta e l'ipogeo di masseria Madia Diana (nella zona industriale nell'area dell'ex Alco). In particolare, l'abbazia della Madonna della grotta ospit\u00f2, dal 1139 fino alla sua morte nel 1155, San Corrado di Baviera. Il santo, cresciuto nell'abbazia di Chiaravalle part\u00ec per la Palestina durante la prima crociata e, di ritorno in Puglia, decise di vivere nella grotta, conducendo un'esistenza da anacoreta.\nPer quanto riguarda i casali fortificati altomedioevali, esempio eminente \u00e8 il centro fortificato di Balsignano, che sorge a circa tre kilometri dall'odierno centro abitato di Modugno.\nBalsignano, menzionato per la prima volta in un documento del X secolo (quando venne saccheggiato dai Saraceni che conquistarono i territori di Bari) e abbandonato dal XVI secolo, conserva la recinzione realizzata a secco, una costruzione a due livelli con due torri a base rettangolare, la corte con la chiesa di Santa Maria di Costantinopoli e, all'esterno, la chiesa di San Felice in Balsignano, pregevole esempio di chiesa ad aula unica con cupola centrale in asse di tradizione bizantina (X secolo).\nPrimo nucleo della citt\u00e0 di Modugno.\n\u00c8 opinione diffusa che Modugno sia sorta durante il periodo della dominazione bizantina, ma la certezza della sua esistenza la si ha solo a partire dal 1021. Al maggio di quell'anno, infatti, risale il primo documento conosciuto che cita Modugno: si tratta di un contratto con il quale un tale Traccoguda \"\"de loco Medunio\" dava in prestito otto soldi a Giovanni e Mele di Bitetto, ricevendo in pegno una vigna che si trovava \"in ipso loco Medunio\"\", lungo la via che collegava Modugno a Bitetto.\nNel 1025 la citt\u00e0 viene nominata tra le sedi vescovili in una bolla pontificia di Giovanni XIX. Successivamente, venne nominata anche nelle bolle di Alessandro II (1062) e Urbano II (1089), che citano Modugno sempre come sede vescovile suffraganea di Bari. Se la citt\u00e0 nel 1025 era gi\u00e0 un centro degno di essere eletto a sede vescovile, \u00e8 ipotizzabile che il primo insediamento sia sorto almeno due o tre secoli prima. A ricordo dell'antica dignit\u00e0 vescovile, Modugno conserva il privilegio di poter celebrare Messa solenne con un rito - chiamato messa a nove preti- che prevede, secondo il pontificale greco, la presenza di sei sacerdoti, del celebrante e di due ministri. Con la conquista normanna Modugno perse il titolo di sede vescovile e, in una bolla di Alessandro III del 1172, viene citata fra i paesi appartenenti alla giurisdizione della diocesi di Bari.\nUbicazione dell'antico abitato.\n\u00c8 opinione comune che il primo nucleo dell'antico borgo di Modugno sia sorto intorno alla chiesa di Santa Maria di Modugno, dedicata alla Vergine Assunta. Una conferma di tale ipotesi si avrebbe dal ritrovamento, durante gli scavi effettuati nella zona nel 1968, di alcune monete bizantine.\nQuesto antico borgo potrebbe essere stato distrutto durante le incursioni dei Saraceni durante il IX secolo, anche se non ci sono documenti che confermano tale supposizione. Gli abitanti del borgo sfuggiti ai massacri e alla cattura dei saraceni, si rifugiarono nel castello della Motta, presidiato da una guarnigione bizantina o longobarda. Un'ipotesi poco accreditata sull'etimologia origine del nome della citt\u00e0 di Modugno, \u00e8 legata proprio a quello della Motta. In questo caso \"Metu-genus\" o \"Mottu-genus\" significherebbe \"sorto sulla motta\".\nQuesto centro abitato sorto attorno al quel castello era detto \"Midunium\" e mantenne piccole dimensioni, perlomeno fino alla prima met\u00e0 del XIV secolo: infatti i documenti dei questo periodo indicano Modugno con nomi del tipo \"Medunio castellum\", \"castro Medunio\", \"Medunio casalis\" o \"Locus Meduneum\".\nIntorno all'anno mille si decise che la lontana chiesa di Santa Maria di Modugno non era pi\u00f9 adatta per le esigenze della comunit\u00e0. Pertanto, venne edificata una nuova chiesa dedicata all'Annunziata: l'attuale Chiesa Matrice. Essa venne restaurata nel 1347 per opera dell'arcivescovo Bartolomeo Carafa e nei primi decenni del Cinquecento per opera del capitolo di Modugno e con il contributo della regina Bona Sforza. Nel XVII secolo la chiesa venne ampliata incorporando la vecchia costruzione: il presbiterio e l'inizio della navata appartengono quasi sicuramente alla vecchia struttura.\nPrincipato normanno (1071 - 1189) e regno svevo (1194 - 1255).\nIl periodo normanno.\nAll'inizio dell'XI secolo la Puglia venne conquistata dai Normanni che instaurarono il sistema feudale che perdur\u00f2 nel Sud Italia fino al 1806. Modugno fu una delle poche citt\u00e0 che si affrancarono dal servaggio feudale, riscattando la propria libert\u00e0 alla Corona di Spagna nel 1582.\nDalla conquista normanna, la citt\u00e0 era feudo della famiglia Loffredi. Secondo alcune fonti lo rimase sino alla morte di Guglielmo il Malo nel 1166 (alcuni documenti citano Francesco Loffredi, Signore di Martina e Modugno, ai tempi di re Roberto). Stando ad altre fonti, invece, Modugno fu donata in feudo a Ursone (o Orso) vescovo di Rapolla da Roberto il Guiscardo, nel 1078, quando fu trasferito da Rapolla a Bari.\nDopo la morte di Roberto il Guiscardo, la Puglia venne divisa tra i suoi due figli Boemondo e Ruggero (Modugno divenne feudo del figlio minore).\nGli Hohenstaufen.\nTramite il matrimonio di Enrico VI di Svevia con l'ultima erede del regno normanno Costanza d'Altavilla, la dinastia normanna si estinse nella Casa sveva degli Hohenstaufen. \nIl figlio di Enrico VI e Costanza, Federico II di Svevia, concesse Modugno in feudo al suo consigliere Berardo di Castagna nel 1212, eletto arcivescovo di Bari nel 1207.\nNel 1214, su richiesta di Federico II, Bernardo di Castagna venne trasferito da Papa Innocenzo III a Palermo e venne eletto arcivescovo di Bari Andrea III Testa. Questi nel 1223 subentr\u00f2 nel feudo.\nSuccessivamente Federico II concesse le terre di Bari a Roberto Chyurlia. \nDurante le lotte di successione per il Regno di Sicilia tra gli Hohenstaufen e gli Angioini chiamati da Papa Urbano IV, secondo le cronache storiche di Nicola Trentadue junior, Modugno era tra le citt\u00e0 pugliesi che parteggiarono per Corradino di Svevia, ma tale eventualit\u00e0 sembra da escludersi perch\u00e9 in quell'epoca Modugno era feudo della famiglia Chyurlia, che parteggi\u00f2 per la casa d'Angi\u00f2.\nRegno angioino (1266-1441).\nQuando sal\u00ec al trono, Modugno era governata da Roberto Chyurlia. L'arcivescovo di Bari Giovanni VI rivendic\u00f2 gli antichi diritti feudali degli arcivescovi di Bari su Modugno e, nel 1269, la riottenne il feudo col diploma \u201cInstrumentum possessionis Medunei iuxta sententiam Caroli regis\u201d. \nAlla morte di Giovanni VI, nel 1280 i baroni locali approfittarono del vuoto di potere per impossessarsi della citt\u00e0: nel 1281 Modugno \u00e8 controllata dal marchese Francesco Loffredi che si vendic\u00f2 delle popolazioni, dimostratesi ostili e la citt\u00e0 \u00ab\"fu assai dagli usurpatori oltraggiata\"\u00bb. Nel 1282 il Papa Martino IV elesse il nuovo arcivescovo, Romualdo Grisone, che non ottenendo la restituzione dei territori che gli spettavano, ricorse alle armi per conquistare i feudi della sede vescovile.\nLotte tra Angioini e Ungheresi a met\u00e0 del XIV secolo.\nA met\u00e0 del XIV secolo, la Puglia divenne terreno di scontro per la contesa del Regno di Napoli (in seguito alla rivolta dei \u201cvespri siciliani\u201d, i francesi furono scacciati dall'isola che venne annessa al regno spagnolo degli Aragonesi) tra Luigi I d'Ungheria e Giovanna d'Angi\u00f2.\nA quel tempo era signore di Modugno l'arcivescovo di Bari Bartolomeo Carafa che, temendo le scorribande degli ungheresi, fece fortificare la citt\u00e0 di Modugno.\nGli ungheresi, dopo aver raso al suolo la borgata di Auricarro, tentato senza successo l'assedio di Palo del Colle e saccheggiato Grumo, Toritto e Binetto, si diressero verso Modugno, ma i suoi abitanti avevano preferito rifugiarsi a Bari, nonostante le nuove mura fatte costruire dall'arcivescovo Bartolomeo Carafa. \u00c8 ipotizzabile che gli Ungheresi si siano dati al saccheggio e si siano accampati nella citt\u00e0. Gli abitanti della vicina borgata di Balsignano avvisarono gli ungheresi dell'avvicinarsi delle truppe di Giovanna. Assalendoli di sorpresa, gli Ungheresi respinsero l'avanzata dei nemici che ripararono nel castello di Loseto. Gli ungheresi tornarono a Modugno da dove, verso la fine di agosto, partirono per assediare Bari con la partecipazione di cittadini di Ceglie del Campo. Non ebbero successo e si diressero verso altre citt\u00e0. I Baresi, approfittando della momentanea lontananza degli Ungheresi, contrattaccarono; devastarono Ceglie e aggredirono Balsignano imprigionandone i capi e ponendovi un nuovo governatore.\nQuesta caotica situazione ebbe termine solo nel 1352 con la riconciliazione tra Luigi I d'Ungheria e Giovanna d'Angi\u00f2, che ebbe riconfermato il trono.\nSviluppo economico e demografico dalla seconda met\u00e0 del XIV secolo.\nDopo il regno di Giovanna, Modugno non fu pi\u00f9 feudo degli arcivescovi di Bari. Non si conosce con certezza quale sia stato il monarca a togliere loro il feudo e quale sia stato l'ultimo arcivescovo a esserne possessore, si suppone sia stato Bartolomeo Carafa il quale nel 1347 restaur\u00f2 la principale chiesa di Modugno dedicata a Maria Santissima Annunziata. Probabilmente anche a causa di questo affrancamento dal servaggio feudale nei confronti della sede vescovile di Bari, Modugno venne colpita da interdetto nel 1383, per decisione di Papa Urbano VI, che in precedenza era stato arcivescovo di Bari.\nDalla seconda met\u00e0 del Trecento Modugno conobbe, probabilmente per la prima volta nella sua storia, uno sviluppo economico sociale e demografico. Questo sviluppo fu dovuto alla politica degli Angioini e all'iniziativa di alcuni commercianti del Nord Italia che si stabilirono nella provincia della Terra di Bari utilizzandola come base commerciale per produrre prodotti agricoli ed esportarli nella Repubblica di Venezia attraverso il porto di Bari. Inoltre, all'incirca nello stesso periodo, il casale di Balsignano ebbe il suo declino definitivo, per cui molti dei suoi abitanti si trasferirono a Modugno accrescendone la popolazione residente.\nRegno aragonese (1442 - 1501).\nSotto il principe di Taranto Orsini del Balzo.\nAll'inizio del XV secolo Modugno dipendeva dal Governatore di Bari e sar\u00e0 cos\u00ec fino al 1440 quando venne in possesso di Giovanni Antonio Orsini Del Balzo, principe di Taranto.\nNella prima met\u00e0 del XV secolo, gli Aragonesi intrapresero la conquista del Regno di Napoli partendo dalla Sicilia. In Puglia, la contesa vide fronteggiarsi il principe di Taranto Giovanni Antonio Orsini Del Balzo dalla parte degli Aragonesi e il capitano di ventura Giacomo Caldora nominato dagli Angioini feudatario di Bari e Bitonto.\nGiacomo Caldora pose Modugno sotto assedio a fine agosto 1436, con il genero conte di Avellino Troiano Caracciolo, ma non ebbe successo e si accontent\u00f2 di devastare uliveti e mandorleti nelle compagne circostanti. Scontri e ritorsioni tra le citt\u00e0 che parteggiavano per le due fazioni ebbero termine solo quando Alfonso d'Aragona riusc\u00ec a impossessarsi del trono di Napoli nel 1442 con l'aiuto di Filippo Maria Visconti.\nAlfonso d'Aragona riconferm\u00f2 al fedele principe di Taranto tutti i possedimenti che aveva conquistato nelle lotte appena concluse: Modugno era feudo di Gian Antonio Orsini e vi rimase per tredici anni, odiato dalla popolazione per il suo fare tirannico.\nL'Orsini e il Duca di Milano Francesco Sforza supportarono il monarca aragonese anche durante la congiura dei baroni che volevano il ritorno degli Angioini. Il re Ferdinando I ricompens\u00f2 il primo con la riconferma nel 1462 di tutti i suoi possedimenti, tra cui il feudo di Modugno, e consolid\u00f2 l'alleanza con il Duca di Milano, intraprendendo una politica matrimoniale.\nAlla morte del principe di Taranto Gian Antonio Orsini, accaduta il 13 novembre 1463 ad Altamura, i suoi possedimenti, tra cui Modugno, tornarono al demanio, ovvero al re di Napoli. Questa libert\u00e0 dal giogo feudale, seppur di breve durata, avr\u00e0 un ruolo importante per le rivendicazioni di libert\u00e0 che i modugnesi attueranno nei secoli successivi. Ferdinando I, incontr\u00f2 in Altamura gli ambasciatori di Modugno pochi giorni dopo la morte dell'Orsini e concesse a Modugno l'esenzione dai dazi sull'esportazione dell'olio e sul mercato domenicale.\nConcessione di Modugno agli Sforza.\nIl 19 giugno 1464, il re di Napoli Ferdinando I propose a Francesco Sforza il ducato di Bari e delle due citt\u00e0 di Modugno \u00ab\"che \u00e8 optima cosa\"\u00bb e di Palo del Colle, come ricompensa per il supporto nella repressione della congiura dei baroni. Ferdinando I il 9 settembre 1464 emise il privilegio di donazione in cui afferma che ha sempre tenuto \u00ab\"Sforza Maria Sforza fra le persone pi\u00f9 care e sempre lo ha amato e tenuto in luogo di figlio al pari di Eleonora, promessagli in isposa, sia per il vincolo di parentela, sia per la sua indole singolare e sia per gli innumerevoli benefici ricevuti dal padre Francesco... Perci\u00f2 ben volentieri dona in perpetuo a lui ed ai suoi legittimi eredi e successori di entrambi i sessi la citt\u00e0 di Bari e le terre di Palo e Modugno con i loro castelli, casali, uomini, vassalli, redditi dei vassalli, feudi, feudatari, subfeudatari, angari, parangari, dogane, diritti delle dogane e qualsiasi altro diritto derivante dall'utile dominio, con le case, possedimenti, oliveti, vigne, giardini, ecc., col banco della giustizia per la cognizione delle cause civili e gli altri diritti, giurisdizioni, ragioni, ecc., spettanti di consuetudini e di legge o in altro modo alle dette terre, e con titolo di ducato..., accorda che Sforza Maria Sforza e i successori portino il titolo di duca di Bari in tutti gli atti e le scritture, e godano dei favori, libert\u00e0 e onori dei baroni e dei duchi\"\u00bb.\nPrima di prendere possesso del ducato, gli Sforza chiesero al loro rappresentante nel regno di Napoli, Antonio da Trezzo, di elaborare una relazione a proposito della situazione economica e delle entrate fiscali del il nuovo feudo di Bari, Modugno e Paolo del Colle. Nella sua lettera del 14 gennaio 1465, Antonio da Trezzo descrive Modugno agli Sforza come \u00abterra grassa, grossa et importante, ma quasi de nulla intrata\u00bb, ovvero di poche entrate fiscali per il duca. Nonostante siano state formulate diverse ipotesi, non esistono motivazioni documentate che spieghino come mai una citt\u00e0 come Modugno pagasse poche tasse al duca. Infatti, Bari aveva entrate fiscali sulla produzione dell'olio di circa - ducati, mentre Palo del Colle di circa ducati, ma in quel periodo Modugno aveva una popolazione di gran lunga superiore a quella di Palo del Colle e di circa la met\u00e0 di quella di Bari (Modugno era abitata da 248 famiglie, mentre Bari 582) oltre che ampie coltivazioni a uliveti.\nDopo il consenso degli Sforza ad accettare il ducato di Bari, il 12 ottobre 1465 si svolse a Bari, nella basilica di San Nicola la cerimonia di consegna del Ducato di Bari e delle terre di Modugno e di Palo a Sforza Maria Sforza, rappresentato da Azzo Visconti.\nAzzo Visconti fu amato dalla popolazione e il suo governo fu giusto ed equilibrato: quando affid\u00f2 al barese Domenico de Afflicti la carica di Capitano di Modugno (il Capitano era il rappresentante dell'autorit\u00e0 locale ed era sempre forestiero) la popolazione fece ad Azzo le proprie rimostranze per una disputa relativa al pagamento delle collette, in corso tra Bari e Modugno. Visconti accolse la richiesta dei modugnesi e rimosse Domenico de Afflcti dal suo incarico. Il duca Sforza Maria Sforza lod\u00f2 la sua rettitudine e la sua fedelt\u00e0 alla Casa Sforza e lo riconferm\u00f2 nel suo ruolo nel 1467. Quando Azzo lasci\u00f2 il suo ufficio due anni dopo, lo Sforza nomin\u00f2 governatore il figlio, Gaspare Visconti.\nSviluppo nel periodo aragonese.\nTra il XV e il XVI secolo, Modugno visse un periodo di notevole crescita demografica ed economica, trasformandosi da un piccolo casale fortificato a un borgo con popolazione superiore a Trani o Polignano a Mare. \nQuesta crescita, che caratterizz\u00f2 non solo Modugno, ma anche altri borghi dell'entroterra fu causato da una serie di fattori. I frequenti attacchi dei pirati dalmati e turchi sulle coste pugliesi, spinsero la popolazione a cercare riparo nell'entrotarra e nelle citt\u00e0 meglio difese.\nInoltre, il periodo di pace che si ebbe in Puglia con il termine delle lotte di successione al trono di Napoli e l'ascesa degli Aragonesi, favor\u00ec la ripresa dei commerci e delle attivit\u00e0 mercatali nella vicine Bari e Bitonto, le cui fiere erano frequentate da mercanti fiorentini, veneziani, lombardi, genovesi che vi importavano soprattutto panni e gioielli e ne esportavano olio, mandorle e grano.\nAttestazione indiretta dei rapporti commerciali di Modugno con i mercanti veneziani \u00e8 la presenza nella chiesa di Maria Santissima Annunziata di una pala d'altare del pittore veneziano Bartolomeo Vivarini.\nL'aumento della richiesta di cereali e olio per l'esportazione, si tradusse in un aumento dei prezzi a vantaggio dei proprietari terrieri che investirono in nuove piantumazioni di ulivi e in un aumento della richiesta di braccianti agricoli, per cui numerose famiglie si trasferirono a Modugno per dedicarsi alla coltivazione dell'olivo. Nello stesso periodo, si trasferirono a Modugno famiglie nobiliari forestiere che si arricchirono rapidamente col commercio, con la propriet\u00e0 fondiaria o coi servigi resi agli Sforza e Aragona, e iniziarono a occupare ruoli di rilievo nell'amministrazione cittadina.\nQuesta crescita demografica ed economica, venne accompagnata da una crescita urbanistica: anteriormente al secolo XVI venne edificato un nuovo quartiere attorno alla chiesa di San Giovanni Battista, sulla direttrice che da Bari conduceva a Bitonto; agli inizi del secolo XVI, sotto il ducato di Isabella d'Aragona Sforza e di sua figlia Bona, viene edificato un \u00abborgo nuovo\u00bb, o \u00absuburbio\u00bb. Le famiglie benestanti recentemente trasferitesi a Modugno, preferirono edificare i palazzi familiari in un luogo separato, in zona frontale rispetto alla porta principale del paese, la \"Porta di Bari\". In questo periodo, nella zona prospiciente la porta di Bari vennero edificati la sala del sedile dei nobili, il palazzo Ancarano e la chiesa di Santa Maria del Suffragio, sede dal 1651 della Confraternita dei Nobili. Nella vicina via di Sant'Agostino (oggi via conte Rocco Stella) furono eretti i palazzi dei Capitaneo, Maffei, Stella e Scarla. Contemporaneamente, l'antica piazza del paese (oggi piazza del popolo) veniva occupata da nuovi edifici.\nDucato sforzesco di Bari, Modugno e Palo del Colle (1501-1557).\nDuchessa Isabella d'Aragona (1501\u20131524).\nNel 1500 Isabella d'Aragona ricevette il ducato di Bari, Modugno e Palo del Colle da Ludovico il Moro e diverse famiglie lombarde, fedeli alla duchessa, la seguirono in Puglia. Gi\u00e0 altre famiglie forestiere si erano stabilite nelle tre citt\u00e0 del ducato nei precedenti governi degli Sforza, per occuparsi di commerci o per rivestire cariche di potere. Tra le famiglie che si stabilirono a Modugno in questo periodo si ricordano i Cornale, i Cesena, i Capitaneo e gli Scarli. Isabella incoraggi\u00f2 l'integrazione di queste nuove famiglie con la popolazione locale attuando una politica di promozione dei matrimoni.\nIsabella d'Aragona introdusse nel suo piccolo ducato lo spirito di rinnovamento e la capacit\u00e0 di investire in opere pubbliche caratteristiche del Ducato di Milano. \nAm\u00f2 circondarsi di artisti e letterati; chiam\u00f2 a corte lo scrittore modugnese Amedeo Cornale. In questo periodo risale il primo libro stampato a Bari (opera di Nicola Antonio Carmignano del 1535, ora conservata al Museo Civico di Bari).\nDurante il ducato di Isabella, il 24 aprile 1502, il Gran Capitano spagnolo Consalvo di Cordova confermava alla terra di Modugno la Fiera di San Pietro Martire.\nIl governo illuminato di Isabella si accompagn\u00f2 ad una politica fiscale oppressiva, promossa dal suo ministro Giosu\u00e8 De Ruggiero. L'asprezza fiscale venne incrementata in occasione del matrimonio della figlia Bona Sforza con il re Sigismondo I di Polonia, celebrato con grande sfarzo a Napoli, il 6 dicembre 1517 e i festeggiamenti durarono dieci giorni. Per la dote e per le spese dello sfarzoso matrimonio il Capitolo di Modugno contribu\u00ec con la somma di 300 ducati.\nI cittadini modugnesi lamentarono anche i soprusi del proprio arcivescovo Gian Antonio De Ruggiero (eletto arcivescovo per intercessione del potente fratello Giosu\u00e8) il quale approfittava della propria posizione per arricchirsi. Le vessazioni continuarono anche quando Gian Antonio De Ruggiero divenne Vescovo di Ostuni nel 1517 (nel 1507 Isabella d'Aragona era entrata in possesso del feudo di quella citt\u00e0 al posto delle due cittadine calabresi di Burello e Rosarno) e mantenne i benefici delle chiese modugnesi. Il popolo, esasperato, scrisse una lettera nel 1527 alla duchessa Bona, che successe alla madre Isabella denunciando con toni molto duri la situazione e, successivamente, chiesero che non venisse eletto nessun altro arciprete che non fosse di Modugno. Non si ricorda nessun altro arciprete straniero fino al 1826 quando venne eletto Nicola Affatani di Gioia del Colle.\nIl governo di Bona Sforza (1524\u20131557).\nBona Sforza successe a sua madre Isabella nella guida del Ducato di Bari. Il 24 maggio 1524 design\u00f2 come Governatore il barese Ludovico Alifio il quale dovette fare i conti con una insurrezione popolare che cacci\u00f2 dalla citt\u00e0 il ministro De Ruggiero.\nNel contesto della guerra tra il francese Federico I di Napoli e lo spagnolo Carlo V, in territorio pugliese si verificarono lotte tra le due fazioni e devastazioni diffuse: in questo periodo venne distrutta la borgata di Balsignano.\nBona Sforza, nonostante l'avanzata dei Francesi dichiar\u00f2 la propria lealt\u00e0 agli Spagnoli. Le truppe di Lautrec assaltarono la torre di Sant'Andrea, che era lungo la strada tra Modugno e Bari, venendo respinti dalla guarnigione della torre.\nBona, fino al 1556, amministr\u00f2 il suo ducato dalla Polonia. Il suo governo fu severo e autoritario, ma anche magnanimo e benevolo con i suoi sudditi. Dalla Polonia diresse molti interventi nel suo ducato effettuando donazioni in favore di Modugno. Nel 1518 (quando era ancora duchessa Isabella) concesse al Capitolo di Modugno 425 lire per restaurare la chiesa di Maria Santissima Annunziata, concesse la creazione di un mercato di otto giorni a favore della chiesa di Sant'Eligio (ora chiesa di San Giuseppe delle Monacelle), fece costruire un ospedale per i poveri vicino alla stessa chiesa.\nBona cerc\u00f2 di alleviare le sofferenze della popolazione del ducato che spesso soffriva di siccit\u00e0 facendo costruire diversi pozzi. \nA Modugno, fece costruire lungo la via che conduceva a Carbonara un pozzo profondo 60 metri che rimase visibile fino al 1960. Inoltre, fece realizzare un canale lungo le mura di Modugno per evitare che le acque reflue ristagnassero per le strade e provocassero malattie.\nLa regina Bona port\u00f2 con s\u00e9 alla corte di Sigismondo I diversi letterati e uomini di cultura che fece suoi ministri. Fra questi si ricordano i modugnesi Scipione Scolaro, Girolamo Cornale (fratello di Amedeo) e Vito Pascale, tanto stimato a corte che, quando questi chiese di tornare in patria, il giovane Sigismondo II di Polonia gli chiese di rimanere nominandolo cancelliere.\n\u00c8 possibile, ma non si hanno notizie certe al riguardo, che la regina possedesse a Modugno un proprio Palazzo nel quale si recava quando era in visita in citt\u00e0. Esso \u00e8 individuato in una costruzione che sorge ancora oggi nei pressi della chiesa del Carmine. \u00c8 certo che Bona possedeva a Modugno una scuderia di cavalli nei pressi della chiesa matrice.\nBona cerc\u00f2 anche di ampliare il proprio ducato: nel 1536 acquist\u00f2 la citt\u00e0 di Capurso e nel 1542 acquist\u00f2 anche la contea di Noia e Triggiano. Per raggiungere la cifra necessaria all'acquisto della contea ( ducati) impose nei suoi feudi delle nuove tasse, e in questa occasione l'Universit\u00e0 di Bari (amministrazione comunale) si lamenta presso la regina del fatto che Modugno sia \u201c\"laudata e amata pi\u00f9 di questa citt\u00e0\" (Bari) \"dalla M.V.\" (maest\u00e0 vostra)\u201d.\nDopo la morte del marito, Bona Sforza decise di trasferirsi in Puglia dalla Polonia, seguita anche dai suoi consiglieri modugnesi Scipione Scolaro e Vito Pascale. Quest'ultimo quando era ancora in Polonia, il 5 dicembre 1550 aveva avuto in dono dall'Universit\u00e0 di Modugno un terreno prospiciente la piazza principale dove venne costruito il palazzo Pascale-Scarli).\nNel novembre 1557 la regina Bona Sforza mor\u00ec, lasciando il ducato alla Corona del Regno di Napoli.\nVicereame spagnolo asburgico (1503 - 1707).\nNel primo periodo della dominazione spagnola, Modugno ebbe la fortuna di essere un ducato sotto la diligente cura di Isabella d'Aragona e Bona Sforza, ma con il passaggio alla Corona di Spagna sub\u00ec le conseguenze del suo malgoverno che la port\u00f2 a una grave decadenza economica, politica e sociale.\nTra il 1550 e il 1650 continu\u00f2 l'espansione urbanistica iniziata nel secolo precedente, in periodo aragonese. In questi anni vennero edificati progressivamente, il palazzo Scarli, la chiesa di Santa Maria della Croce, palazzo Cesena sulla Motta, fu innalzato il campanile e ampliata nelle forme attuali la chiesa Matrice, eretto il convento delle olivetane per le fanciulle di nobile origine, mentre quelle di Santa Maria della Purit\u00e0, detto anche delle Monacelle, rest\u00f2 riservato alle suore di umile condizione.\nAlla fine del Seicento, Modugno \u00e8 ormai un centro di riferimento per i commerci di prodotti agricoli. Modugno era un collegamento fra Bari e il suo entroterra, poich\u00e9 la produzione agricola di diversi comuni vicini affluiva proprio a Modugno per poi essere collocata sul pi\u00f9 grande mercato di Bari. In questo periodo, la stessa agricoltura della citt\u00e0 di Modugno si diversifica, privilegiando la monocoltura delle mandorle, dell'olivo, della vigna e delle ciliegie. La societ\u00e0 modugnese \u00e8 stratificata e diversificata, comprendendo contadini e braccianti agricoli, ma anche artigiani, commercianti, professionisti e ricchi possidenti terrieri\nLe vessazioni del Governo spagnolo.\nUna delle caratteristiche del dominio spagnolo fu un incremento della pressione fiscale che si concentrava maggiormente sui poveri dato che i grandi feudatari e il clero erano esenti. Da un registro intitolato \u201cLibro di tutti i Capitoli delle gabelle ed imposizioni della Magnifica Universit\u00e0 di Modugno\u201d si apprende che vi era tassata ogni attivit\u00e0 commerciale e ogni bene: c'erano tasse sulla farina (era vietato macinare il grano al di fuori del territorio comunale), sul pane, sulla molitura delle olive, sul mosto, sul vino (la tassa ammontava a un quarto del prezzo di vendita del vino), sull'uva, sulle mandorle, sui latticini, sui pesci freschi e salati, sul possesso di animali e sulla macellazione delle carni, sull'introduzione in citt\u00e0 di merci, sull'occupazione di suolo pubblico, ecc.\nIn Puglia, inoltre, permaneva il pericolo di incursioni da parte dei pirati Turchi. Nel 1647 venne inviato a Bari il Governatore Giorgio Sguerra de Rozas per contrastare un eventuale sbarco di Turchi e alcune compagnie spagnole alloggiarono anche a Modugno. Le citt\u00e0 che ospitavano presidii militari erano obbligate a provvedere al sostentamento delle truppe con spese molto elevate per le casse comunali. Era considerato un privilegio non ospitare una guarnigione spagnola, privilegio che si doveva pagare. La citt\u00e0 nel 1619, contrasse un mutuo di ducati per provvedere al mantenimento di alcune compagnie di soldati.\nLibert\u00e0 dalla servit\u00f9 feudale.\nCome si \u00e8 visto, alla morte di Bona Sforza, il territori di Bari, Modugno e Palo del Colle tornarono alla Corona di Spagna. L'anno seguente Modugno e Palo vennero dati in feudo a Don Garcia Toledo con la proibizione di rivendere il feudo. In questa maniera, alla morte del vicer\u00e9 di Sicilia, i territori tornarono al Demanio. Con lettere del 3 luglio e 26 agosto 1581 Filippo II vendette nuovamente Modugno per ducati al genovese Ansaldo Grimaldi, suo consigliere. Palo venne venduta per ducati alla suocera di Grimaldi, Brigida de Mari. Queste vendite non prevedevano clausole.\nIn questo periodo, molti erano i genovesi che avevano interessi in Puglia: fra questi si ricordano anche alcuni esponenti della famiglia de Mari, fra cui G. Battista de Mari nel 1589 acquist\u00f2 la gabella dell'olio e il dazio della farina di Modugno.\nAnsaldo Grimaldi prese possesso del suo feudo il 12 novembre 1581 acquisendo il titolo di \"Marchese di Modugno\", ma l'anno seguente la citt\u00e0 di Modugno riusc\u00ec a raccogliere i ducati ( dei quali dati dal Capitolo di Modugno e i rimanenti dall'Universit\u00e0) necessari per rimborsare Grimaldi e acquisire la libert\u00e0 dal giogo feudale, mediante vendita delle entrate ai genovesi Battista Giustiniani, Minetta Doria ed Enrico Salvago. Il re diede il proprio assenso al riscatto con decreto del 22 marzo 1585. Anche Palo era riuscita a riscattarsi ma si rivendette al figlio di Don Garcia, Don Pietro di Toledo, il quale rimbors\u00f2 l'Universit\u00e0 di Palo dei ducati pagati per il riscatto e, nel 1582, rivendette il feudo allo zio Don Luigi di Toledo per ducati. Palo non riacquist\u00f2 pi\u00f9 la libert\u00e0 e da allora ebbe inizio \u201c\"il primo triste e doloroso periodo della storia palese, durante il quale ogni sopruso fu lecito, ogni angheria permessa, ogni usurpazione consentita\"\u201d.\nAcquisire e mantenere la libert\u00e0 demaniale era un notevole privilegio: delle oltre 1400 citt\u00e0 e terre del Regno di Napoli, solo 58 erano libere dal legame feudale; 18 di esse erano in Puglia: Bari, Lecce, Barletta, Trani, Foggia, Taranto, Vieste, Gallipoli, Bisceglie, Modugno, Otranto, Cisternino, Ariano, Bitonto e Monopoli. Modugno ottenne inoltre la \"grazia del perpetuo demanio\", ovvero di mantenere in eterno la libert\u00e0 acquisita. Lo stemma comunale del cardo selvatico non a caso venne scelto quale emblema di fierezza e di indipendenza.\nIl finto barone.\nIl Governo spagnolo, per non perdere i tributi dovuti dal feudatario al re (l\"'adoa\", tassa che sostitu\u00ec l'obbligo di aiuto militare al monarca, e il \"rilevio\", una tassa di successione che si pagava per consentire all'erede di prendere possesso del feudo), impose a Modugno di nominare un finto barone che venisse riconosciuto titolare delle rendite cittadine. Il finto barone, a sua volta, rigirava le rendite all'Universit\u00e0. Questa usanza rimase in vigore fino all'inizio del XIX secolo, nonostante il tentativo fatto nel 1781 dall'Universit\u00e0 di Modugno di chiedere alla Regia Camera di evitare questo sistema che comportava un giro vizioso delle entrate cittadine (dal popolo al finto barone, da questo all'Universit\u00e0 e, infine, al Vicer\u00e9).\nIl primo finto barone fu Andrea Novo. L'Universit\u00e0 di Modugno teneva alla dignit\u00e0 del proprio finto barone e assegnava alla sua famiglia un vitalizio.\nL'ultimo finto barone fu Pietro Martire Ruccia. Alla sua morte gli sarebbe dovuto succedere il primogenito, ancora minorenne. Nel 1803, nell'attesa della maggiore et\u00e0 del nuovo finto barone, la Regia Camera fece pressioni minacciando il raddoppio della tassa dovuta se avesse dovuto attendere il \"rilevio\" al compimento della maggiore et\u00e0 del nuovo finto barone. Allora, ci si affrett\u00f2 a raccogliere quanto dovuto con una imposta straordinaria il cui ricavato venne conservato in una cassaforte del monastero delle Clarisse di Santa Maria della Purit\u00e0 (Monacelle). Tuttavia, il 2 agosto 1806, Giuseppe Bonaparte dichiar\u00f2 abolito il sistema feudale e il figlio di Pietro Ruccia non fece in tempo a essere eletto nuovo barone.\nNonostante la cattiva politica del dominio spagnolo, nel XVI e XVII secolo Modugno seppe assumere un ruolo rilevante nell'economia provinciale. Sfruttando la sua posizione geografica alle porte di Bari, Modugno divenne il punto di raccolta dei prodotti agricoli dell'entroterra che affluivano nel mercato di Bari attraverso Modugno.\nNello stesso periodo, si registra un elevato incremento demografico che si manifest\u00f2 nello sviluppo, al di fuori dell'originaria cinta muraria, del quartiere popolare detto del Suburbio, di nuove chiese e conventi, di palazzi delle famiglie pi\u00f9 importanti.\nQuesto incremento demografico si accompagn\u00f2 a una diversificazione sociale che non aveva paragoni negli altri paesi della Terra di Bari.\nFallimento dell'Universit\u00e0 di Modugno.\nQuando un'Universit\u00e0 non riusciva a far fronte alle richieste del Governo, si indebitava chiedendo prestiti a mercanti o a ricchi possidenti terrieri che richiedevano un interesse che si aggirava intorno all'8%. Le Universit\u00e0, per sdebitarsi concedevano ai propri creditori gli appalti della riscossione delle tasse. In questa maniera, i creditori acquisivano a poco prezzo i diritti di riscossione delle tasse e lucravano sulle esazioni. Nello stesso tempo, le Universit\u00e0 perdevano delle entrate immettendosi in un circolo che portava al rapido esaurimento di tutte le risorse. A quel punto, l'Universit\u00e0 era costretta a dichiarare il fallimento e a essere \u201cdedotta in patrimonio\u201d (la Regia Camera Sommaria affidava l'amministrazione delle finanze del comune a un Commissario e prendeva le entrate cittadine).\nNonostante lo sviluppo sociale ed economico dei suoi cittadini, anche l'Universit\u00e0 di Modugno si trov\u00f2 in una serie di crisi finanziarie. Le problematiche economiche delle casse pubbliche sono documentate fin dal Cinquecento, quando in un documento viene denunciato il pesante debito che grava sulla citt\u00e0: \u00ab.\"..questa Universit\u00e0 \u00e8 venuta in tanta estrema povertade che non have un quattrino...\"\u00bb \nNel 1537 chiese al capitolo cittadino di impegnare le proprie argenterie. Nel 1619 dovette chiedere un prestito per il mantenimento delle truppe spagnole. Nel 1642 venne applicata un'ulteriore imposta sulla farina il cui diritto di riscossione fu veduto a Donato Olimpo, ex sindaco, e al marchese Flaminio Carafa. Le angherie degli esattori si fecero talmente insopportabili che molti cittadini abbandonarono la citt\u00e0.\nNel 1666 l'Universit\u00e0 di Modugno dichiar\u00f2 fallimento venendo conseguentemente \u201cdedotta in patrimonio\u201d. Nell'archivio del Comune abbondano le istanze risalenti a questo periodo, inoltrate dai creditori che volevano essere risarciti. Lo stato fallimentare dell'Universit\u00e0 si protrasse per tutto il secolo successivo, anche sotto il governo degli Austriaci e dei Borboni, cosicch\u00e9 nel 1776 il sindaco Nicol\u00f2 Lo Bianco, essendo la citt\u00e0 \u201cdedotta in patrimonio\u201d, non pot\u00e9 disporre la riparazione urgente della mura cittadine e lo stesso avvenne nel 1799 nell'imminente attacco dei Sanfedisti.\nNel 1783 Modugno chiese al Governo la liberazione del proprio patrimonio dalla riduzione nella Reale Camera Sommaria, essendo migliorata la situazione finanziaria. La richiesta, per\u00f2, venne respinta e la citt\u00e0 continu\u00f2 a essere dedotta in patrimonio fino all'inizio del XIX secolo quando Giuseppe Bonaparte dichiar\u00f2 prescritti i debiti dell'Universit\u00e0 legati al periodo feudale.\nVicereame austriaco (1707-1734).\nIl dominio della Casa d'Asburgo in Spagna e nel Regno di Napoli attraverso il vicereame dur\u00f2 da Carlo V a Carlo II. Essendo quest'ultimo senza erede nomin\u00f2 come suo successore Filippo Borbone. Le grandi potenze europee temendo l'improvviso allargamento dell'influenza della Casa Borbone (che regnava anche in Francia con Luigi XIV) si confederarono dando vita a un conflitto, la Guerra della Grande Alleanza che duro per 13 anni con alterne vicende. In questo contesto nel 1707 un esercito austriaco scese nel Sud Italia conquistando senza difficolt\u00e0 il Regno di Napoli occupandone la capitale. Dopo, si diresse verso la Puglia.\nCon l'ascesa al trono imperiale di Carlo VI, le potenze europee vedendo in lui il pericoloso risorgere della Casa d'Asburgo, preferirono abbandonare la lotta concludendo la pace con Luigi XVI e Filippo di Borbone. Carlo VI continu\u00f2 da solo il conflitto finch\u00e9 si concluse nel 1714 con la Pace di Rastatt con cui Filippo V rinunci\u00f2 a unire le corone di Francia e Spagna e Carlo VI otteneva la Lombardia, il Regno di Napoli, la Sardegna (che dar\u00e0 ai Savoia ottenendo la Sicilia) e lo Stato dei Presidii.\nLe popolazioni interessate a questi cambiamenti si aspettavano una ripresa economica e un nuovo governo pi\u00f9 saggio, ma vennero presto fortemente deluse. Non cambi\u00f2 nulla nella gestione del Vicereame e persino gli atti ufficiali continuarono a essere redatti in lingua spagnola.\nIn questo periodo, Modugno fu tenuta in grande conto presso la corte austriaca grazie all'operato del ministro dell'impero Conte Rocco Stella, che intercedesse presso Imperatore per far ottenere alla propria citt\u00e0 natia il titolo di \"citt\u00e0\", la conferma della fiera del Crocifisso, la concessione di franchigie doganali ed esenzioni sui dazi.\nNel contesto della guerra di successione polacca, la battaglia di Bitonto combattuta il 25 maggio 1734, segn\u00f2 la fine del vicereame austriaco e l'inizio del regno indipendente sotto i Borbone di Napoli. Primo sovrano della nuova dinastia fu Carlo di Borbone, riconosciuto della pace di Vienna che nel 1738 mise fine alla guerra di successione polacca. Nel 1744, durante la guerra di successione austriaca, gli austriaci tentarono di rientrare in possesso del Sud Italia ma dovettero rinunciare dopo la sconfitta di Velletri.\nRegno borbonico (1734-1799).\nNel Settecento si diffuse dalla Francia in tutta Europa il pensiero illuminista. Anche a Napoli, una serie di scrittori e di intellettuali come Tommaso Campanella, Giambattista Vico, Pietro Giannone, Gaetano Filangeri, promossero un cambiamento. In quest'epoca i sovrani che si dicevano illuminati attuavano delle riforme nello stato anche se l'intento non era tanto di sollevare le condizioni popolari quanto quello di garantire un maggiore consenso e una migliore stabilit\u00e0 alla monarchia assoluta.\nAlla sua ascesa al trono di Napoli, Carlo III di Borbone dovette anch'egli fronteggiare baroni che opprimevano il popolo con i loro privilegi, le finanze del regno erano in piena crisi, le strade erano dissestate e i commerci erano limitati, le terre erano coltivate con metodi antiquati, la corruzione era diffusa a tutti i livelli dell'amministrazione. Con il valido contributo del ministro Bernardo Tanucci vennero varate molte riforme che per\u00f2, per la brevit\u00e0 del regno, portarono pochi risultati.\nMedico di corte di Carlo III fu il modugnese Francesco Struggibinetti, noto per la sua produzione trattatistica. Tra l'altro, scrisse l'opera \u201cDell'abuso delle fasce\u201d in occasione del parto della regina.\nA Carlo III successe il figlio Ferdinando nei cui esercito si distinse il modugnese Eusebio Capitaneo che nel 1803 divenne tenente-colonnello del II reggimento Bari della Provincia di Trani, meritandosi gli encomi e gli onori del re. Il ministro John Acton ostacol\u00f2 la sua promozione a Generale. Alla sua morte nel 1808 il re gli fece costruire un mausoleo nella cattedrale di L'Aquila. Nello stesso periodo visse anche Vitangelo Maffei Junior ricordato per aver scritto la prima monografia riguardante Modugno.\nA Modugno venne ambientata l'opera del celebre compositore tarantino Giovanni Paisiello, \"Il Socrate immaginario\".\nAdesione di Modugno alla Repubblica Partenopea e reazione sanfedista.\nIl re Ferdinando continu\u00f2 l'opera avviata dal padre di rinnovamento del Regno di Napoli, ispirato dai principi illuministici, con l'aiuto del ministro Edoardo Acton. Per\u00f2, allo scoppio della rivoluzione francese, rimase fortemente impressionato dal furore delle masse e inizi\u00f2 a condannare le iniziative riformistiche.\nIn seguito agli eventi bellici che interessarono l'Italia a causa della Prima campagna d'Italia (1796-1797) delle truppe francesi della Repubblica, re Ferdinando fugg\u00ec da Napoli a Palermo lasciando il regno nell'anarchia. Il generale francese Championnet occup\u00f2 Napoli il 23 gennaio 1799 e, con l'aiuto dei rivoluzionari locali, diede vita alla Repubblica Partenopea. Ben presto si svilupp\u00f2 nel Regno di Napoli il movimento reazionario sanfedista, costituito principalmente da popolani che avviarono una lotta armata con l'intento di difendere la figura del re e l'orine politico e sociale precedente all'arrivo dei francesi, creando l'Esercito della Santa Fede sotto la guida del Cardinale Ruffo.\nModugn\u00f2 ader\u00ec alla Repubblica, sotto la pressione del Comitato di Bari. Per questa ragione, fu tra le prime citt\u00e0 pugliesi a essere attaccate dalle milizie popolari sanfediste il 10 maggio 1799.\nLe file sanfediste erano formate da persone, tra cui anche donne e ragazzini. Al combattimento parteciparono effettivamente circa persone, di cui solo 500 erano armate di fucile. La difesa modugnese, che poteva contare su soli 120 uomini dislocati sulle terrazze delle case, dur\u00f2 dalle ore sei di mattina alle ore sedici, quando i Sanfedisti desistettero senza riuscire a provocare danni. Nella giornata di quella resistenza, gi\u00e0 di per s\u00e9 eccezionale, si ricorda anche un altro fatto straordinario: i Sanfedisti videro sul tetto di un'abitazione una donna con in mano un fazzoletto, che venne identificata nella Madonna Addolorata, apparsa in sostegno dei difensori e, per questo si allontanarono.\nRegno francese napoleonico (1805 - 1815).\nDopo l'ascesa al potere di Napoleone Bonaparte e la sua vittoria di Marengo, nel trattato di pace di Luneville del 5 febbraio 1801 Ferdinando conserv\u00f2 il proprio regno ma gli venne imposto di ospitare e mantenere a proprie spese una divisione francese di uomini in Puglia, ponte di collegamento verso l'Egitto. Alcune di queste truppe alloggiarono anche a Modugno. Nelle disposizioni decurionali dell'epoca si legge infatti che l'Universit\u00e0 \u00e8 indebitata a causa dell'\u201cAnarchia\u201d (gli avvenimenti del 1799) e del \u201csoggiorno che fece in Modugno il distaccamento delle truppe francesi\u201d.\nI soldati francesi compirono ogni sorta di violenza e di sopruso nei confronti delle popolazioni, tanto che quando nel 1802, dopo la pace tra Francia e Inghilterra, lasciarono la Puglia si festeggi\u00f2 con fuochi artificiali e luminarie.\nL'anno successivo, per\u00f2, Napoleone riprese le ostilit\u00e0 con l'Inghilterra e impose al re di Napoli di mantenere presidii francesi nel proprio regno. Questa volta Modugno riusc\u00ec a evitare l'alloggiamento di truppe francesi che stazionarono in Puglia per tre anni angariando le popolazioni in maniera sempre peggiore.\nNell'ottobre 1805 si form\u00f2 la Terza Coalizione Antinapoleonica e Napoleone richiam\u00f2 le sue truppe dal Regno delle Due Sicilie per impiegarle sul fronte austriaco. Ferdinando di Borbone colse l'occasione per aderire alla coalizione prescrivendo l'arruolamento in ogni comune (anche Modugno partecip\u00f2). Napoleone sconfisse i suoi nemici a Ulma e ad Austerlitz e Ferdinando fu costretto a fuggire in Sicilia.\nLe truppe francesi invasero il regno di Napoli e Giuseppe Bonaparte, fratello di Napoleone, venne eletto re nel 1806. Al suo arrivo a Napoli venne accolto dall'entusiasmo dei sostenitori dei principi rivoluzionari, anche Modugno invi\u00f2 i propri rappresentanti nella capitale per porgere l'omaggio al nuovo re.\nGiuseppe Bonaparte inizi\u00f2 ben presto con l'attuazione di riforme radicali come la citata abolizione del regime feudale il 2 agosto 1806 (a Modugno venne posta fine alla farsesca elezione del falso barone), l'abolizione di molti ordini religiosi con la messa al bando dei Gesuiti dal regno e la confisca di beni monastici (a Modugno gli agostiniani dovettero lasciare la loro chiesa e i Domenicani il convento), l'inizio di una riforma agraria per combattere il latifondo, la riforma tributaria con l'eliminazione delle tasse che gravavano sul consumo dei beni necessaria alla sussistenza delle povere famiglie, l'adozione del sistema metrico decimale che, tuttavia, non venne sempre adoperato dal popolo, la creazione di scuole in ogni comune (il 1\u00ba ottobre 1806 a Modugno venne creata la prima scuola che constava in due sezioni: quella maschile affidata al frate Domenico Carroccia e che faceva lezione nei locali della chiesa del Purgatorio; e la sezione femminile affidata alla donzella Morena Anastasia che svolgeva le lezioni in un locale preso in fitto dalla famiglia Scarli). Giuseppe Bonaparte abol\u00ec il sistema elettorale che prevedeva l'elezione in base al ceto sociale, introducendo il diritto di voto basato sul reddito e il nuovo Decurionato della citt\u00e0 venne creato a Modugno il 27 novembre 1806.\nIl napoleonide volle rendersi conto di persona delle condizioni delle popolazioni in un viaggio nelle varie regioni del regno, passando per la Puglia nel 1807. Il 28 marzo arriv\u00f2 a Barletta dove ricevette l'omaggio dei rappresentanti delle citt\u00e0 pugliesi; per Modugno erano presenti il sindaco Francesco Santoro e il decurione Francesco Scura. La successiva tappa del suo viaggio era Bari. Il re doveva pertanto attraversare la parte costiera del territorio (in localit\u00e0 Palese, ora facente parte di Bari). Per questa occasione vennero spesi 56 ducati e 15 grani.\nGiuseppe Bonaparte impose il servizio militare obbligatorio che prevedeva l'arruolamento di una persona ogni mille abitanti. Modugno, constando all'epoca di una popolazione di circa abitanti dovette fornire all'esercito del re 5 uomini. Le diserzioni e i sotterfugi per sfuggire alla leva erano diffusi tanto che dei 47 modugnesi fra i quali si dovevano estrarre coloro i quali sarebbero diventati soldati, solo 5 si presentarono cos\u00ec non fu necessario procedere col sorteggio. Ma anche questi cinque ben presto si dettero alla macchia e dovettero essere sostituiti. Per uno di loro si dovette procedere ad almeno sei rimpiazzi, infatti, chi veniva chiamato come sostituto era ritenuto inabile o disertava a sua volta.\nTuttavia, in questo periodo, non si fanno notizie di soprusi dei soldati francesi e il loro mantenimento non gravava pi\u00f9 sui bilanci comunali: il Governo risarc\u00ec il Decurionato di Modugno per le spese sostenute durante lo stanziamento nel gennaio e nel febbraio 1808 di un distaccamento di Cacciatori a cavallo.\nGoverno di Gioacchino Murat.\nIl governo di Giuseppe Bonaparte a Napoli dur\u00f2 solo due anni. Dopo la conquista francese della Spagna ne fu nominato re. Il suo posto fu preso dal cognato di Napoleone, Gioacchino Murat. Questi entr\u00f2 a Napoli il 10 giugno 1808. Continu\u00f2 la politica di riforme iniziata dal predecessore e in soli sette anni riusc\u00ec a trasformare il Regno di Napoli in uno stato moderno.\nModific\u00f2 il sistema legislativo adottando il Codice Napoleonico e diede un forte impulso alle comunicazioni e al commercio realizzando nuove strade e ripristinando i mercati e le fiere che erano state abolite durante le dominazioni precedenti. Modugno chiese il ripristino del mercato domenicale, della fiera del Crocifisso e di quella dedicata a San Pietro Martire; inoltre, propose la realizzazione di tre nuove fiere da realizzarsi durante il 10 marzo, e le feste di San Nicola da Tolentino di San Rocco. Murat accolse tutte le richieste.\nLa sua politica interna si scontr\u00f2 con le necessit\u00e0 di Napoleone; il malcontento inizi\u00f2 a diffondersi a causa della forte pressione fiscale necessaria alle spese belliche e per la leva militare. Dopo la disfatta nella Campagna di Russia, i guerriglieri filo-borbonici e i briganti acquisirono forza e iniziarono a creare focolai di rivolta contro il re. Murat affront\u00f2 la situazione sopprimendo le rivolte e aggraziandosi le simpatie della popolazione con un viaggio nelle regioni del suo regno. Giunse a Bari il 24 aprile 1813 e vi rimase anche il giorno successivo quando diede il via alla costruzione del nuovo quartiere al di fuori delle antiche mura cittadine. Il 25 aprile, Murat firm\u00f2 il decreto che trasferiva l'ospedale di Modugno dalla chiesa di San Vito ai locali del soppresso convento degli Agostiniani.\nCon la definitiva caduta di Napoleone, dopo aver cercato un accordo con l'Austria, dopo il famoso \"Proclama di Rimini\" e dopo un ultimo e sfortunato colpo di mano in Calabria, Murat viene arrestato e condannato a morte. Il 9 giugno 1815 sul trono di Napoli torn\u00f2 Ferdinando di Borbone.\nEconomia modugnese nella prima met\u00e0 dell'Ottocento.\nNella prima parte dell'Ottocento, Modugno era un importante centro di raccolta, lavorazione e commercializzazione di prodotti agricoli. Il territorio modugnese \u00e8 caratterizzato dalla presenza di un gran numero di edifici industriali (frantoi, mulini, magazzini di olio, mandorle e di altri prodotti agricoli). Ci\u00f2 \u00e8 dimostrato dal fatto che nel 1806 il reddito imponibile sugli edifici industriali era a Modugno di ducati, mentre a Bari era ducati. Quindi, per quanto riguarda l'industria e il commercio, Modugno aveva una rilevanza molto simile a quella di Bari e di gran lunga superiore a quella dei paesi limitrofi come Bitetto (che aveva un reddito imponibile inferiore a un terzo), Bitritto (70 ducati), Toritto (202 ducati, Giovinazzo (54 ducati), Grumo Appula (662 ducati).\nQuesta maggiore presenza di edifici industriali con conseguenti attivit\u00e0 industriali risale a tempi remoti e trova conferma nel Catasto Onciario del 1752. Modugno era un importante centro di lavorazione e di commercializzazione dei prodotti agricoli e artigianali che arrivavano dai paesi limitrofi (in particolare Bitetto, Bitritto, Grumo e Toritto) e trovavano sbocco nel vicino mercato barese e il suo porto. Modugno contendeva il primato del commercio a citt\u00e0 dalla produzione agricola ben pi\u00f9 ricca come Bitonto e Palo del Colle.\nNei primi decenni dell'Ottocento, l'imprenditore provenzale Pierre Ravanas introdusse in Puglia tecniche innovative di raccolta e di lavorazione delle olive tramite un nuovi macchinari: la mola a doppia macina e la pressa idraulica. Nel 1840 apr\u00ec a Modugno uno dei suoi frantoi, nei locali dell'ex convento dei Domenicani. Questo fu il pi\u00f9 grande fra i frantoi gestiti da Pierre Ravanas: disponeva di 10 pile, 10 torchi di legno e 3 torchi idraulici. Lo stabilimento aveva una produzione di circa 1200 salme di olio nel 1842. In questo stabilimento era presente anche un'officina che consent\u00ec per la prima volta la costruzione in autonomia di botti e torchi senza doverli importare dalla Francia. Qui si registra per la prima volta un'altra innovazione introdotta da Pierre Ravanas: l'uso della bambagia per filtrare l'olio che usciva dai torchi. L'introduzione di questa innovazione nacque dall'esigenza di rispondere alla grande quantit\u00e0 di ordinativi ricevuti, che non consentiva di attendere l'eliminazione delle impurit\u00e0 per decantazione.\nRegno borbonico (1816-1860).\nNel Congresso di Vienna venne deciso, tra l'altro, il ritorno di re Ferdinando a Napoli e il 7 dicembre 1816 Ferdinando IV di Napoli, assunse il nome di Ferdinando I delle Due Sicilie.\nNel dicembre 1815 scoppi\u00f2 a Noja (l'attuale Noicattaro) una pestilenza portata da una nave proveniente dalla Grecia. La citt\u00e0 venne circondata e isolata per evitare il diffondersi del morbo. Venne creato anche un cordone marittimo per evitare l'arrivo di altre navi con equipaggio infetto provenienti dalla costa opposta dell'Adriatico. Le misure adottate raggiunsero gli effetti voluti, ma il Decurionato di Modugno spese 327 ducati e 62 grani che non riusc\u00ec a farsi rimborsare dal Governo.\nLe mura di Modugno erano da tempo degradate e pericolose per le abitazioni vicine causa di ristagno di acque reflue; gi\u00e0 dall'assedio del 1799 si erano rivelate inadatte a una efficace difesa e lasciate senza manutenzione e nuovi quartieri erano sorti all'esterno. Il 3 dicembre 1820 ne venne deciso l'abbattimento e per non gravare sul povero bilancio cittadino venne stabilito che chi possedeva abitazioni nei pressi delle mura stesse dovesse provvedere a proprie spese.\nFerdinando continu\u00f2 con la politica di costruzione di nuove strade avviata dai suoi predecessori. Nel 1816 venne progettata una strada che collegasse Bari ad Altamura. Questo progetto prevedeva l'attraversamento di Modugno entrando dalla Porta di Bari e uscendo dalla Porta dell'Aja. Ma, con l'abbattimento delle mura cittadine, venne proposta la variazione del progetto in modo tale che la strada lambisse e non attraversasse l'abitato. Cos\u00ec il tratto modugnese della Bari-Altamura venne realizzato tra il 1821 e il 1822 con un'ampia carreggiata che corrisponde alle attuali via Roma e corso Vittorio Emanuele. La strada venne chiamata dalla popolazione \u201cvia nova\u201d con riferimento sia alla sua recente creazione, sia per la concezione con la quale venne realizzata: rettilinea e larga, mentre si era abituati a mulattiere strette e tortuose.\nLo sviluppo delle infrastrutture viarie che si registra in questo periodo fu facilitato dalla possibilit\u00e0 che avevano i comuni di anticipare le spese chiedendone poi il rimborso allo Stato. In questo periodo venne costruita anche la Modugno-Bitonto, come raccordo tra le preesistenti Bari-Altamura e Bitonto-Canosa. Tra il 1876 e il 1880 venne realizzata la Modugno-Bitritto.\nIniziata nel periodo napoleonico, continu\u00f2 l'opera di riforma delle istituzioni del regno per mezzo dei \u201cRegolamenti di Polizia Urbana\u201d. Il primo di essi per quanto riguarda Modugno \u00e8 datato 1818. Interessanti le norme riguardanti l'igiene pubblica: non si pu\u00f2 accumulare letame davanti alle abitazioni o nei pressi del centro abitato, \u00e8 vietato gettare le acque reflue dalla finestre ma \u00e8 consentito farlo dalla porta, non si possono gettare cocci o vetri per la strada, ogni cittadino deve provvedere alla pulizia del tratto di strada antistante la propria abitazione, non si possono smaltire nei pressi della citt\u00e0 i rifiuti della lavorazione delle olive, non si possono uccidere animali da macello in citt\u00e0, ecc. Altri regolamenti riguardavano frodi commerciali, il decoro del paese, l'ordine pubblico e la tranquillit\u00e0 della vita cittadina.\nNel 1836 si verific\u00f2 un'epidemia di colera durante la quale si distinse il medico modugnese Nicola Longo che, nominato presidente del consiglio sanitario provinciale, si rec\u00f2 nei luoghi dove il morbo era pi\u00f9 violento per dare il proprio aiuto in prima persona.\nCarboneria.\nLe idee rivoluzionarie portate in Italia da Napoleone fecero sorgere anche rivendicazioni di libert\u00e0 costituzionale e di unit\u00e0 nazionale. Esse si concretizzarono nelle associazioni segrete carbonare, che si diffusero anche nel Regno di Napoli coinvolgendo esponenti della borghesia, del clero e delle nobilt\u00e0. Una prima forma di carboneria esisteva gi\u00e0 ai tempi di Gioacchino Murat che in un primo tempo l'assecond\u00f2 ma poi la viet\u00f2. Ferdinando di Borbone che dall'esilio aveva approfittato del veto per cercare le simpatie dei patrioti, quando torn\u00f2 sul trono largheggi\u00f2 in repressioni per mezzo della polizia, incaricata di compilare le liste coi nomi dei carbonari. Da queste liste apprendiamo i nomi dei 92 modugnesi appartenenti alla carboneria e che Gran Maestro della sezione modugnese (detta vendita Santo Spirito) era Pietro Capitaneo. La Carboneria controllava l'amministrazione comunale modugnese: diversi sindaci e decurioni erano iscritti alla carboneria.\nDurante i moti del 1820 avviati da Michele Morelli e Giuseppe Silvati si tennero a Modugno riunioni segrete nella casa di Lorenzo Minielli. Quando a seguito di quei moti venne proclamata la costituzione, nei festeggiamenti dove si distinsero Nicola Russo e Gaetano Cesena che sventolavano il tricolore della carboneria, il sacerdote Nicola Priore con fascia tricolore sul petto e il sacerdote Luigi Loiacono che gridava \u201cViva la Costituzione\u201d agitando il crocifisso. Il proprietario terriero Pietro Maranta e il cappuccino Luigi da Palo tennero dei discorsi. Furono inoltre organizzati festeggiamenti \u00abcon la massima pompa e decenza per s\u00ec lieto avvenimento\u00bb con \u00abmusica, cera, banda, artifizi ed altri\u00bb, il cui costo fu \u00abdi ducati settantasette e mezzo\u00bb.\nQuando al Congresso di Lubiana fu deciso di intervenire in Sud Italia per reprimere la rivolta, molti carbonari si arruolarono volontari per respingere, sotto il comando del generale Guglielmo Pepe, le truppe austriache. Da Bari partirono due battaglioni di legionari, ai quali furono assegnati i 22 carbonari volontari di Modugno (tra cui 17 partirono): 1 ricopr\u00ec il grado di capitano, 1 di sergente maggiore, 6 di sergente, gli altri furono legionari semplici. Per\u00f2, dopo le notizie delle prime sconfitte del generale Pepe, l'entusiasmo iniziale della legione di Bari, comandata dal colonnello Carlo Nicolai, cal\u00f2 rapidamente e si verificarono diserzioni tanto che la legione non raggiunse il generale che combatteva in Abruzzo. Il 24 marzo 1821 gli Austriaci entrarono a Napoli ristabilendo la situazione iniziale e iniziarono una feroce repressione.\nUno dei primi provvedimenti di Ferdinando I fu quello di far stilare in ogni comune le liste dei carbonari e di quanti avevano preso parte al moto napoletano; contro coloro che risultarono inseriti in tali liste egli stabil\u00ec una serie di sanzioni: sorveglianza poliziesca, esclusione dalle cariche pubbliche e dagli impieghi pubblici, carcere.\nL'applicazione di queste sanzioni, soprattutto in provincia, colp\u00ec solo i pi\u00f9 deboli socialmente ed economicamente. A Modugno, ad esempio, molti affiliati alla Carboneria, come Giuseppe Capitaneo e Pietro Maranta, continuarono a ricoprire importanti cariche pubbliche e il medico Nicola Longo, venne riabilitato in ambiente aristocratico a tal punto da essere insignito da Ferdinando II di Borbone del titolo di Cavaliere dell'Ordine Militare Costantiniano di San Giorgio\n, per aver prestato cure mediche al sovrano.\nRisorgimento.\nNel 1848 si verificarono moti rivoluzionari in tutta Europa. In risposta ai moti che si verificarono in Sicilia e nel Regno di Napoli a gennaio e febbraio 1948, l'11 febbraio Ferdinando II concesse la costituzione. \nLe elezioni per eleggere i rappresentanti del neoformato parlamento si svolsero a Modugno nella chiesa del Purgatorio.\nNello stesso anno scoppi\u00f2 la prima guerra di indipendenza alla quale Ferdinando II contribu\u00ec con un'armata di uomini guidati dal generale Guglielmo Pepe. Il Decurionato modugnese stanzi\u00f2 40 ducati per le famiglie bisognose dei soldati.\nLa grande miseria della popolazione e i nuovi cambiamenti che andavano a esclusivo vantaggio della borghesia causarono un malcontento che prese corpo nelle manifestazioni e sommosse che il 30 aprile 1848 si verificarono anche a Modugno e si esaurirono solo dopo l'intervento della forza pubblica.\nNello stesso tempo, Ferdinando II che mal volentieri aveva concesso la costituzione e aveva partecipato alla guerra d'Indipendenza, inizi\u00f2 a limitare le libert\u00e0 accordate. Alle proteste dei patrioti napoletani rispose con la forza sciogliendo il Parlamento e convocando nuove elezioni. Il 15 giugno i modugnesi, in segno di protesta, inserirono nell'urna di voto la scheda che diceva: \u201cMi niego all'elezione del Presidente dei Segretari dei Deputati ritenendo esistente legalmente e nella pienezza dei suoi poteri la nostra rappresentanza che non pu\u00f2 dirsi legalmente sciolta\u201d.\nIl 2 luglio si tenne nel capoluogo la Dieta di Bari dove si doveva decidere il da farsi e Giuseppe Capitaneo fu il rappresentante di Modugno. La Dieta, tuttavia, non raggiunse il suo scopo perch\u00e9 la sconfitta nella prima guerra d'Indipendenza fu accompagnata da un'ondata di repressioni. Tutti coloro che avevano partecipato alla Dieta di Bari vennero processati, ma le testimonianze dell'arciprete, del sindaco e di altri cittadini servirono a salvare Giuseppe Capitaneo.\nFerdinando II volle unire alle repressioni un viaggio nelle terre del suo regno per accattivarsi la simpatia della popolazione. Nel gennaio del 1859 in Puglia fu accolto da grandi acclamazioni della popolazione. In questo viaggio Ferdinando II sent\u00ec i primi sintomi della malattia che lo condusse alla morte. Quando si trovava a Bari vennero convocati i migliori medici della provincia, tra cui Nicola Longo di Modugno. Nel maggio del 1859 Ferdinando II mor\u00ec a Napoli e gli successe il figlio Francesco II. Il poeta modugnese Marcello Maffei venne invitato nella capitale per commemorare il sovrano scomparso. Durante il regno di Ferdinando II si distinse il modugnese Giuseppe Mario Arpino che fu ambasciatore a Londra, capo della Tesoreria del Regno e capo del Dipartimento a Palermo.\nCon l'inizio della seconda guerra di indipendenza si riaccesero i fermenti patriottici anche nel Sud Italia e venne costituito un \u201cComitato provinciale di insurrezione\u201d: Modugno faceva parte con Bari, Valenzano, Triggiano e Sannicandro di Bari della terza sezione.\nCon lo sbarco dei Mille a Marsala i comitati di Puglia e di Lucania volevano insorgere, ma il comitato centrale di Napoli invit\u00f2 a non spargere sangue inutilmente. A Modugno, come in altri comuni, venne istituita la Giunta Insurrezionale di cui faceva parte, tra gli altri, Nicola Longo che ospit\u00f2 nella propria casa il quartiere generale dei cospiratori.\nA settembre arriv\u00f2 in terra di Bari il colonnello Liborio Romano, inviato da Garibaldi con l'intento di far insorgere la Puglia.\nPartito da Altamura il 3 settembre alla testa di due battaglioni di 1200 uomini di volontari pugliesi che formavano la \"brigata Peuceta\", venne accolto dal tripudio delle popolazioni in tutti i comuni attraversati, con la sola eccezione di Bitetto in cui ci furono manifestazioni reazionarie soppresse dal colonnello garibaldino.\nSuccessivamente, arriv\u00f2 a Modugno il 5 settembre 1860 e l\u00ec ricevette l'omaggio del sindaco di Bari.\nIl giorno seguente, il colonnello Liborio Romano, accompagnato dal sindaco e dall'Intendente, entr\u00f2 a Bari attraversando Porta Napoli, la porta delle mura cittadine che era collocata nei pressi del castello normanno-svevo. Il suo ingresso in citt\u00e0, alla testa dei suoi due battaglioni, a cavallo e in camicia rossa, venne accolto festosamente dalla popolazione.\nCome conseguenza dell'impresa garibaldina, il 13 febbraio 1861 Francesco II lasci\u00f2 il trono del Regno di Napoli, che divenne parte del Regno d'Italia.\nRegno d'Italia.\nIl 24 settembre del 1860, il sindaco di Modugno Nicola Capitaneo, invi\u00f2 al Governatore della Provincia di Bari un plico contenente il giuramento di fedelt\u00e0 e \"adesione al Governo del Glorioso Vittorio Emanuele Re d'Italia debitamente sottoscritto dai pubblici Uffiziali e stipendiati del ramo amministrativo di questo Comune, e suo riunito Palese\", accompagnato da una lettera avente oggetto \"Adesione al Governo di Sua Maest\u00e0 Vittorio Emanuele Re d'Italia\".\nIl 21 ottobre 1860 si svolse nelle province napoletane il plebiscito per decretare l'annessione al Regno d'Italia. A Modugno, gli esiti del voto furono: 2.139 \"s\u00ec\" e nessun voto per il \"no\". Questo esito era allineato con i risultati del plebiscito nella provincia di Bari. Tuttavia, \u00e8 necessario considerare il gran numero di aventi diritto al voto che si sono astenuti: a Modugno erano state consegnate schede.\nIl 27 gennaio 1861 si svolgono le prime elezioni politiche generali nazionali, dopo la raggiunta proclamazione del Regno d'Italia. Secondo quanto stabilito dalla legge elettorale del Regno di Sardegna del 20 novembre 1859, adottata nuovamente a Napoli l'8 dicembre, il diritto di voto era stabilito sulla base del censo di 40 lire, che corrispondeva a 9,20 ducati. Nel collegio elettorale di Bitonto, Terlizzi e Modugno, venne eletto Giacomo Filippo Lacaita, avvocato politico e diplomatico in Inghilterra.\nIn citt\u00e0, sugli edifici pubblici gli stemmi borbonici vennero sostituiti con quelli sabaudi. Cambi\u00f2 l'ordinamento amministrativo e venne abolito il Decurionato sostituito dalla Giunta Municipale e dal Consiglio Comunale. Il nuovo governo, per aumentare i posti di lavoro, invest\u00ec in opere pubbliche: il Municipio di Modugno ebbe 452 ducati che utilizz\u00f2 per lavori stradali e per il rifacimento della Piazza Sedile.\nIl 3 novembre 1861 vennero cambiati i nomi ad alcune strade e piazze cittadine intitolandole Piazza del Plebiscito, Corso Vittorio Emanuele, Piazza Garibaldi, Strada Cavour.\nDurante la terza guerra di indipendenza sost\u00f2 a Modugno un battaglione di volontari italiani.\nI primi anni dopo l'unit\u00e0 d'Italia furono molto difficili soprattutto nel Sud dove gran parte della popolazione, della nobilt\u00e0 e del clero avversavano la monarchia sabauda. Tra le cause del malcontento della popolazione vi furono l'aumento della pressione fiscale, l'aumento del prezzo del grano e la leva militare obbligatoria: solo a Modugno, oltre 90 ex soldati dell'esercito borbonico chiesero di essere esonerati dal servizio militare nel nuovo esercito sabaudo.\nInoltre, ebbe un forte impulso il brigantaggio che, per sua natura antigovernativo, veniva incoraggiato e aiutato dalle popolazioni. La reazione del governo italiano fu molto dura: venne inviato nel Mezzogiorno l'esercito e vi furono fucilati, imprigionati e oltre 2500 uccisi in conflitti. A Modugno non si registrano frequenti atti di brigantaggio a causa della vicinanza al capoluogo e dell'assenza di boschi dove potersi nascondere. Nel maggio del 1862, la giunta comunale venne a conoscenza dell'imminente arrivo nel territorio di Palese di due briganti: venne allertata la Guardia Nazionale che cattur\u00f2 uno di loro. Il 1\u00ba gennaio 1863 venne aperta una sottoscrizione per combattere il brigantaggio nel Meridione e Modugno partecip\u00f2 con 400 lire.\nPian piano, si and\u00f2 accrescendo anche nelle popolazioni del Sud il sentimento di appartenenza alla nazione italiana e le ricorrenze importanti dello Stato. L'ingresso di Garibaldi a Napoli, il Plebiscito, la concessione dello Statuto, venivano festeggiate da tutti con luminarie e fuochi d'artificio. Alla morte di Vittorio Emanuele II venne progettato a Roma un grande monumento in memoria del re scomparso per la realizzazione del quale Modugno don\u00f2 200 lire. Nel venticinquesimo anniversario della Presa di Roma ci furono a Modugno grandi festeggianti e \u201cVia La Marina\u201d venne rinominata \u201cVia XX Settembre\u201d. In seguito all'attentato a Umberto I vennero celebrati nella Chiesa matrice i funerali solenni, la Giunta Municipale espose il lutto per un mese e venne apposta una lapide sulla facciata della Sala del Sedile dei Nobili.\nIn quegli stessi anni si verific\u00f2 in Italia una grave crisi economica con un rapido incremento dei prezzi. La Giunta Municipale il 19 aprile 1898, per aiutare la cittadinanza, decise di fissare il prezzo delle farine a 42 centesimi rimborsando i fornai per l'eccedenza. Questo non bast\u00f2; nel pomeriggio del 27 aprile, avuta la notizia dei tumulti di Bari, inizi\u00f2 una protesta che provoc\u00f2 l'abbassamento del prezzo delle farine a 30 centesimi e quello del pane a 25. Venne chiamato un reparto di fanteria che nella notte del 28 aprile arrest\u00f2 una cinquantina di modugnesi che si erano messi in evidenza nelle manifestazioni. Le truppe lasciarono la citt\u00e0 a maggio.\nPer tentare di risolvere la situazione, l'Amministrazione Comunale tent\u00f2, senza riuscirci, di contrarre un debito di lire. I membri della Giunta decisero allora di pagare di tasca loro quanto era necessario alla popolazione.\nPrima guerra mondiale.\nDurante il primo conflitto mondiale Bari sub\u00ec diversi bombardamenti, uno dei pi\u00f9 disastrosi si verific\u00f2 l'11 agosto 1918 come rappresaglia dopo il volo propagandistico di Gabriele D'Annunzio su Vienna. Modugno non sub\u00ec direttamente i bombardamenti ma i viveri vennero razionati e nell'ex convento dei domenicani alloggiarono alcuni reparti.\nDopo la disfatta nella battaglia di Caporetto la cittadinanza modugnese accolse diverse famiglie di profughi.\nMolti modugnesi furono arruolati nella \u201cBrigata Regina\u201d (decorata con medaglia d'oro al valore dal generale Luigi Cadorna) e nella \u201cBrigata Bari\u201d. Nel conflitto perirono 130 soldati modugnesi. Sigismondo Pantaleo mor\u00ec a causa del sabotaggio della nave Benedetto Brin, una lapide sulla facciata della Sala del Sedile ricorda il suo sacrificio. Giuseppe Loiacono venne promosso da sergente a sottotenente e merit\u00f2 due medaglie d'argento, una di bronzo e la croce di cavaliere della Corona d'Italia. Diversi altri modugnesi si distinsero per valore e merito.\nNel 1918 si diffuse anche a Modugno l'epidemia di influenza spagnola che caus\u00f2 un centinaio di morti.\nPeriodo fascista.\nIl 28 ottobre 1922, alla Marcia su Roma partecip\u00f2 anche il sacerdote modugnese Pietro Stea che in seguito non parteciper\u00e0 a nessuna iniziativa del fascismo. Tra il 1924 e il 1926 si verificarono anche a Modugno gravi atti di violenza da parte degli squadristi.\nNei comuni venne istituita la figura del segretario politico e Pietro Capitaneo ricopr\u00ec per primo questa carica a Modugno. Nella Sala del Sedile si insedi\u00f2 il Comando del Fascio. Nel 1927 venne creata la figura del Podest\u00e0 come sostituto del Sindaco. Il primo podest\u00e0 modugnese fu Alfredo Umberto Crispo, figlio del generale Alberto Crispo Cappai. Nel 1931 venne iniziata la costruzione di una delle prime industrie nel territorio di Modugno: la cementeria della societ\u00e0 Cementerie delle Puglie, poi Italcementi, che rimase in piena attivit\u00e0 fino al 1975.\nSeconda guerra mondiale.\nIn seguito all'ingresso dell'Italia nel secondo conflitto mondiale e l'invasione della Grecia, la Puglia fu esposta a bombardamenti aerei da parte degli alleati. Molte famiglie si trasferirono da Bari a Modugno. Nel 1941 si apr\u00ec il fronte orientale dove persero la vita dieci modugnesi. Il nuovo edificio scolastico (ora dedicato a De Amicis) venne adibito a ospedale della Croce Rossa.\nLa cittadinanza dovette donare, dopo l'oro necessario per pagare le sanzioni in seguito alla guerra d'Etiopia, il bronzo degli edifici pubblici (tra cui le campane delle chiese e quelle della torre dell'orologio).\nCon l'ingresso in guerra degli Stati Uniti si intensificarono i bombardamenti e la citt\u00e0 era frequentemente sorvolata da bombardieri nemici che sganciarono le loro bombe il 16 luglio e il 23 agosto 1943 causando due morti.\nIl 24 luglio 1943 il Gran Consiglio del Fascismo sfiduci\u00f2 Benito Mussolini consegnando i poteri al generale Pietro Badoglio. Vennero smantellate sugli edifici pubblici tutte le insegne fasciste e vennero ripristinati i vecchi nomi delle strade, modificati durante il fascismo: piazza Sedile era stata chiamata piazza Impero. Nel momento in cui si verificava lo sbarco in Sicilia degli alleati, alcuni reparti di soldati tedeschi in ritirata sostarono a Modugno parcheggiando i loro carri armati nella Villa Comunale con grande ansia della popolazione che temeva volessero stabilirsi a Modugno per la difesa di Bari. Ma i soldati tedeschi partirono il 6 settembre e alla citt\u00e0 furono risparmiate le loro rappresaglie derivanti dall'armistizio di Cassibile di due giorni dopo. Peraltro, sempre a causa dell'armistizio, diversi cittadini perirono sotto il fuoco tedesco in Grecia.\nDi un particolare storico incontro avvenuto a fine novembre 1943 fu testimone la ottocentesca villa Longo de Bellis del cavalier Nicola Longo sita sul lungomare tra Palese e Santo Spirito. In questa villa, requisita dalle forze anglo-americane al professor Carlo Longo di Modugno si incontrarono il generale inglese Harold Alexander, il generale statunitense Dwight D. Eisenhower e il maresciallo d'Italia Pietro Badoglio per discutere l'armistizio. In particolare nell'incontro il maresciallo Badoglio chiese al generale Alexander di fornirgli le armi per contribuire alla cacciata dei tedeschi dall'Italia. Il generale Alexander fu restio e il generale Eisenhower prese posizione di neutralit\u00e0.\nL'incontro ebbe esito negativo.\nPochi giorni dopo la partenza dei tedeschi giunsero gli Alleati che assunsero un atteggiamento a met\u00e0 strada fra gli amici liberatori e i conquistatori. Alcuni soldati alloggiarono nel Boschetto causando gravi danni; altri soldati occuparono il pian terreno del Municipio. Gli ufficiali inglesi si stabilirono in Palazzo Crispo e Palazzo Russo evacuandone gli abitanti. Durante l'attacco aereo tedesco nel porto di Bari del 2 dicembre 1943 vennero distrutte venti navi e molte persone persero la vita; l'esplosione delle navi caus\u00f2 uno spostamento d'aria che ruppe le vetrate della Chiesa matrice di Modugno. Un episodio di analoga gravit\u00e0 si ripet\u00e9 il 19 aprile 1945. Nella seconda guerra mondiale persero la vita 92 soldati modugnesi.\nMentre nel Nord Italia si costituiva la Repubblica di Sal\u00f2, nel Sud si formavano i primi partiti liberi: a Modugno sorsero la Democrazia Cristiana, il Partito Socialista Italiano, il Partito Comunista Italiano, il Partito Liberale Italiano e venne costituito il locale Comitato di Liberazione Nazionale che evit\u00f2 rappresaglie contro gli ex dirigenti fascisti.\nRepubblica italiana.\nIl referendum istituzionale del 1946 decise l'adozione della forma di governo repubblicana, con grande sorpresa delle popolazioni del Sud Italia che avevano largamente votato per la permanenza della monarchia. A Modugno si contarono 5469 voti per la monarchia e solo 932 per la repubblica. I monarchici si organizzarono in un partito autonomo guidato, in citt\u00e0, da Giuseppe Abruzzese di Bitetto che crebbe di consenso sino a raggiungere la maggioranza nelle elezioni amministrative del 1952. Pochi anni dopo, tuttavia, inizi\u00f2 un rapido declino.\nCon la grave crisi che accompagn\u00f2 la fine della seconda guerra mondiale molti italiani decisero di migrare all'estero in cerca di lavoro. Gi\u00e0 ai primi del Novecento si erano formate delle piccole colonie di modugnesi a New York e in Canada, ma da questo periodo inizi\u00f2 un flusso migratorio molto vasto che interess\u00f2 tra gli anni cinquanta e sessanta intere famiglie. A Toronto si cre\u00f2 una comunit\u00e0 di modugnesi e una pi\u00f9 piccola a Montr\u00e9al. La comunit\u00e0 di Toronto mantiene vive le tradizioni modugnesi in Canada e ha un comitato permanente per celebrare San Rocco e l'Addolorata.\nSviluppo industriale e demografico tra gli anni sessanta e novanta.\nLa storia di Modugno, dalla seconda met\u00e0 del ventestimo secolo, \u00e8 indissolubilmente legata a quella della zona industriale di Bari che si estende per larga parte nel territorio comunale modugnese. La zona industriale inizi\u00f2 il suo sviluppo nel 1960 con la costituzione del Consorzio per l'Area di Sviluppo Industriale. Il primo nucleo si form\u00f2 grazie al sostegno della Cassa del Mezzogiorno e agli incentivi erogati dall'allora presidente del Consiglio Aldo Moro per il trasferimento nel nuovo polo delle imprese artigianali storiche collocate nella citt\u00e0 di Bari.\nTra il 1961 e il 1964 si ebbe una forte crescita in seguito all'insediamento di grandi aziende pubbliche e private come Breda Fucine Meridionali, Manifattura tabacchi, Sobib Coca Cola e Pignone Sud (oggi Nuovo Pignone).\nNegli anni successivi, dal 1965 al 1975, si insediarono ulteriori grandi aziennde di rilievo anche internazionale: Philips, Fiat, OSRAM, Alco-Palmera, Bosch, RIV-SKF, Firestone-Brema (oggi Bridgestone Firestone). Nel periodo tra il 1975 e 1995, la zona industriale si accrebbe con l'ingresso di nuove Piccole e Medie Imprese.\nDal 1996, con il nuovo stabilimento della Getrag, si ottenne un ulteriore crescita del polo industriale barese. La crisi finanziaria del 2007-2008 ha fatto sentire i propri effetti anche in questa zona industriale, ma la maggior parte delle aziende continua la propria attivit\u00e0.\nLo sviluppo della zona industriale si accompagn\u00f2 ad un analogo sviluppo demografico: la popolazione di Modugno aument\u00f2 notevolmente triplicandosi dagli anni sessanta agli anni novanta del XX secolo. Questa rapida crescita demografica ha fatto di Modugno il ventunesino per numero di abitanti degli oltre 250 comuni della Puglia e il terzo comune pugliese per densit\u00e0 abitativa, considerando che la superficie del comune \u00e8 rimasta la stessa. Una conseguenza peculiare dello sviluppo urbano associato all'espansione della zona industriale che caratterizz\u00f2 Modugno, fu la creazione nel 1969 dell'agglomerato urbano denominato quartiere Cecilia, sorto a ridosso della zona industriale e contigua al quartiere San Paolo di Bari, che oggi ospita circa 5000 abitanti.\nLa crescita economica ed edilizia attir\u00f2 l'interesse delle mafie che furono attive nel territorio comunale negli anni novanta e provocarono lo scioglimento del consiglio comunale per infiltrazione mafiosa nel 1993 e 1994."}
{"id": "1128843", "revid": "116327763", "url": "https://it.wikipedia.org/wiki?curid=1128843", "title": "Il Lercio", "text": "Il Lercio (\"Filth\") \u00e8 il terzo romanzo di Irvine Welsh, pubblicato nel 1998, ed incentrato sulle tribolazioni di un deplorevole agente di polizia di Leith, Bruce Robertson. \u00c8 il sesto libro del capofila della cosiddetta \"chemical generation\".\nRedatto con il tipico stile cinico ed aggressivo di Welsh, il romanzo si dipana attraverso tre distinti piani di narrazione, costituiti dal dettagliato resoconto in prima persona della giornata tipo di Robertson, trascorsa tra bevute al pub, i suoi \"giochini\" (elaborati e crudeli tiri mancini a colleghi ed amici), consumo di droga ed altre varie attivit\u00e0 laide, irrimediabilmente intersecate con le sue indagini su d'un particolare caso d'omicidio avvenuto in citt\u00e0 a cui gli \u00e8 stato affidato la risoluzione, il monologo interiore di Carole, ex-moglie di Robertson (successivamente rivelatosi lo stesso poliziotto in un delirante scenario \"en travesti\"), parallelo, nell'impostazione e negli intenti, alla narrazione portata avanti dal suo ex-marito, ed infine la singolare presenza di un verme solitario ospite dell'intestino del corrotto poliziotto, rappresentato nel libro con un particolare carattere tipografico, dalla vaga forma tubolare e reminiscente delle sperimentazioni grafiche \"\u00e0 la\" Alasdair Gray, a pi\u00e8 di pagina, inizialmente costituito dalla sola parola \"mangia\" pi\u00f9 volte reiterata, per poi, man mano che si prosegue con la lettura, composta da periodi compiuti e complessi, dal vago sapore esistenzialistico, che gettano luce sull'oscuro passato di Robertson e sui suoi pensieri pi\u00f9 intimi.\nTrama.\nNelle strade della gelida e cinica Edimburgo il violento e corrotto sergente della polizia locale Bruce \"Robbo\" Robertson, amante di cocaina, prostitute, birra, whiskey, heavy metal, junk food e film pornografici, abile truffatore, umiliatore, stupratore e traditore, \u00e8 l'archetipo del male assoluto, il lercio, l'incarnazione massima della ferocia umana; tuttavia agli occhi suoi ed altrui \u00e8 un vincente, \"il pi\u00f9 in gamba di tutti\". \u00c8 un conservatore estremo, sessista, razzista ed omofobo, fa parte di una tipica loggia massonica scozzese, aspira ad un'ambita promozione, detesta i suoi colleghi ed il suo decadente fisico \u00e8 logorato da un eczema che gli divora i genitali. \nMentre il lettore sprofonda nell'estremo squallore del suo quotidiano, Robbo indaga sul brutale assassinio di un giovane ragazzo di colore, nonostante il suo lavoro sia ostacolato dalla diagnosi di un verme solitario, che si riveler\u00e0 presto molto pi\u00f9 di una semplice malattia: infatti il verme, la cui voce si affianca alla narrazione del protagonista, rappresenta il lercio grido disperato ed annichilito dell'anima lacerata di Bruce Roberston, l'unico in grado di capirlo, ripercorrendo le tappe del suo buio, tragico e sporco passato e rivelando la vera natura del \"filth\".\nNato primogenito da una famiglia di minatori, Bruce \u00e8 osteggiato e disprezzato da chiunque incontri e picchiato e maltrattato da suo padre, mentre nei confronti di suo fratello minore Stevie i genitori nutrono grande amore, finendo per spingere il piccolo Robbo, divorato dal livore e dall'umiliazione, ad uccidere il fratellino, gettandolo gi\u00f9 da una montagna di carbone e seppellendolo con un enorme massa di minerale. Bruce viene cos\u00ec allontanato dai suoi genitori e si trasferisce da sua nonna, donna depressa e straziata, in un altro villaggio, dove conosce la bellissima Rhona, il primo (e unico) amore della sua vita, con la quale si fidanzer\u00e0 ed avr\u00e0 i primi rapporti sessuali, dimostrando cos\u00ec a se stesso e agli altri la sua superiorit\u00e0, oggetto di vanto ed orgoglio per lui e di senso di inferiorit\u00e0 e mediocrit\u00e0 per i suoi coetanei. La ragazza viene per\u00f2 tragicamente uccisa da un violento fulmine durante una tempesta. Una volta divenuto anch'egli un minatore, scopre di essere figlio di un altro uomo, un crudele e malato stupratore noto come \"la Bestia\", che, stuprata la madre, la mise incinta e questa partor\u00ec appunto il terribile ed infame Bruce Robertson, \"il figlio della bestia\". Successivamente egli entra a far parte del corpo della polizia inglese a Londra, dove sposa Carole: con lei, poco prima di divorziare, avr\u00e0 la sua unica figlia Stacey. In seguito si trasferisce dapprima in Australia e poi definitivamente ad Edimburgo, nel malfamato quartiere di Leith. Nonostante trascorra una vita normale, Robbo sente la necessit\u00e0 di dare sfogo all'impulso di fare del male, di far soffrire, umiliare e torturare, per colmare il suo vuoto interiore ricollegando i pezzi infranti della sua anima dannata, fino ad uccidere a martellate il ragazzo nero su cui avrebbe in seguito \"indagato\", perch\u00e9 divenuto l'amante di sua moglie Carole.\nNel frattempo viene aggredito da un gruppo di spietati delinquenti collegati indirettamente con l'omicidio del giovane: ne ferisce brutalmente uno, ma la tremenda condizione fisica in cui si ritrova dopo il pestaggio, specchio dello squallore esistenziale, etico e morale in cui si trova, lo rende oramai un rifiuto umano, senza promozione, senza dignit\u00e0, amore e persone vicine, non pi\u00f9 un uomo superiore e trionfante, ma un'anima vuota e spenta immersa in un buio esistenziale che ha trovato nella violenza l'unico e fioco barlume da cui trarre una luce. Robbo si impiccher\u00e0 davanti agli occhi increduli e straziati della figlia e dell'ex-moglie, uccidendo s\u00e9 stesso ed il verme solitario (l'ultimo bagliore di coscienza e amore) dentro di lui.\nTrasposizione cinematografica.\nNel 2013 esce il film \"Filth\" con l'attore James McAvoy nella parte di Bruce Robertson.\nCollegamenti con altre opere.\nCome in tutti i romanzi di Welsh ambientati a Edimburgo, anche ne \"Il lercio\" sono citati numerosi personaggi presenti in opere precedenti o successive dello stesso autore: Ray Lennox sar\u00e0 infatti il protagonista del successivo \"Crime\", mentre Clifford Blades, detto \"Bladesey\", amico, fratello di loggia e compagno di bevute a cui Robertson rovina il matrimonio senza apparentemente altri motivi che il divertimento procuratogli dalle manipolazioni psicologiche che il poliziotto chiama \"giochini\", ricomparir\u00e0 in \"Godetevi la corsa\" come uno dei taxisti colleghi del protagonista Gas Terry Lawson.\nAmanda Drummond, la collega-antagonista di Robertson, sar\u00e0 a sua volta citata in \"Godetevi la corsa\": in quest'opera, ambientata circa quindici anni dopo \"Il Lercio\", la Drummond \u00e8 diventata una rispettata sergente ispettore specializzata in casi di violenza domestica e contro le donne ed \u00e8 proprio per questa sua fama di poliziotta rigorosa e incorruttibile che Gas Terry Lawson sceglie di spedire a lei, in forma anonima, il diario di Jinty Magdalen che testimonia gli abusi e le violenze a cui erano quotidianamente sottoposte le ragazze che, come Jinty, lavoravano nella sauna-bordello di propriet\u00e0 del boss malavitoso Victor detto \"Il Ricchione\".\nTra i criminali abituali di Leith il sergente Robertson cita pi\u00f9 volte Francis Begbie, protagonista di \"Trainspotting\" , \"Porno\" e \"Morto che cammina\", e i fratelli Doyle, personaggi secondari di \"Colla\".\nRiguardo a Begbie si rivela anche che ha due fratelli di nome Joseph e Sean, pur essi coinvolti in attivit\u00e0 illegali anche se Francis viene definito da Robertson \"il peggiore. Cattivo come pochi\", nel successivo \"Colla\" sar\u00e0 invece citato di sfuggita un fratello di Francis senza specificarne il nome e dicendo solo che i due hanno fattezze quasi identiche, anche Robertson del resto sostiene che i tre \"\"sembrano tutti uguali\".\nPassando in rassegna un elenco di tossicodipendenti e \"bastardi da stadio o disco\"\", il protagonista fa i nomi di Simon Williamson (il nome di battesimo di Sick Boy, di cui non si cita qui il soprannome) e Spud Murphy, altri due protagonisti di \"Trainspotting\", \"Porno\" e \"Morto che cammina\", curiosamente non compare invece il nome di Mark Renton mentre vi sono quelli di Johnny Swan, eroinomane e spacciatore presente in \"Trainspotting\", e Juice Terry, che altri non \u00e8 che Gas Terry Lawson, protagonista di \"Colla\" e \"Godetevi la corsa\" e personaggio importante di \"Porno\": in questo caso non \u00e8 stato infatti tradotto il soprannome \"Juice\", che negli altri romanzi \u00e8 reso in italiano con \"Gas\" e si riferisce al primo lavoro di Lawson come venditore ambulante di bibite.\nIn un grottesco episodio narrato da Maisie, tenutaria di un bordello, a Robertson e che vede protagonista un ex sindaco di Edimburgo viene citato Alec Connolly, etilista e ladro da appartamenti che sar\u00e0 un personaggio secondario importante di \"Colla\" e comparir\u00e0 anche in \"Godetevi la corsa\".\nDurante la visita in ospedale al collega Andy Clelland, che ha appena tentato il suicidio, Robertson nota un'attraente infermiera che indossa dei collant neri con la cucitura che sale lungo il dietro della gamba: un'infermiera con un identico modello di calze verr\u00e0 incontrata anche da Terry Lawson, protagonista di \"Godetevi la corsa\", in visita al padre moribondo.\nInveendo contro un anziano poeta \"bohemienne\" in un ristorante, il sergente Robertson esclama:\n \"Perci\u00f2 sarebbe questa che chiamano arte oggigiorno? Oppure qualche pezzalculo periferico che scrive dei romanzi su tutte le droghe del cazzo che si son fatti lui e i suoi amici teppisti. Sicuro, lui adesso mica sta pi\u00f9 con loro, lui abita nel sud della fottuta Francia o in un posto del genere tirando per il culo tutti questi cagoni di fighette di sinistra convinti che lui \u00e8 una specie di artista del cazzo...\"\nil passo pu\u00f2 essere letto come una descrizione autoironica di Welsh stesso e ne richiama uno analogo del successivo \"I segreti erotici dei grandi chef\" in cui il protagonista Danny Skinner, di fronte a una sua amante che gli chiede perch\u00e9 nella sua vasta biblioteca non vi sia traccia di letteratura scozzese risponde che se desiderasse racconti di sbronze o di abusi di droghe conditi da innumerevoli parolacce gli basterebbe uscire di casa."}
{"id": "1128845", "revid": "217591", "url": "https://it.wikipedia.org/wiki?curid=1128845", "title": "Santuario di Notre-Dame de Gu\u00e9rison", "text": "Notre-Dame de Gu\u00e9rison \u00e8 un santuario situato in Valle d'Aosta nel comune di Courmayeur.\nUbicazione.\nSorge sotto il Monte Bianco, ai piedi del ghiacciaio della Brenva e all'inizio della Val V\u00e9ny.\nStoria.\n\u00c8 intitolato a Maria invocata come guaritrice. Edificato nel XIX secolo, venne consacrato nel 1868.\nI moltissimi ex voto presenti, riguardano maggiormente alpinisti che hanno scampato il pericolo durante i tentativi di risalita del Monte Bianco o l'attraversamento dei tanti valichi.\n\u00c8 stato eretto a santuario mariano diocesano ed \u00e8 uno dei santuari pi\u00f9 frequentati della Valle d'Aosta. Anche papa Giovanni Paolo II e papa Benedetto XVI durante le loro vacanze a Les Combes vi si sono recati pi\u00f9 volte."}
{"id": "1128846", "revid": "22356", "url": "https://it.wikipedia.org/wiki?curid=1128846", "title": "Claudiosaurus", "text": ""}
{"id": "1128853", "revid": "253269", "url": "https://it.wikipedia.org/wiki?curid=1128853", "title": "Antonio Sabato Jr.", "text": "Biografia e carriera.\n\u00c8 figlio dell'attore italiano Antonio Sab\u00e0to e di Yvonne Kabouchy, di origine ceca ed ebrea aschenazita. La madre trasmette al figlio la propria religione. All'et\u00e0 di dodici anni si trasferisce con la famiglia a Los Angeles. All'inizio degli anni novanta appare sulla copertina del numero di aprile della rivista Playgirl e si fa notare per una campagna pubblicitaria di intimo per Calvin Klein e appare, assieme a Djimon Hounsou, nel videoclip di Janet Jackson \"Love Will Never Do (Without You)\". Dal 1992 al 1995 prende parte alla soap opera \"General Hospital\", successivamente ha recitato in \"Progetto Eden\".\nNel 1996 recita nel film televisivo, girato tra Vienna e Roma, \"Padre pap\u00e0\", con Maria Grazia Cucinotta. Nel 2000 interpreta un altro film italiano con Lino Banfi \"Vola Sciusci\u00f9\". Nella sua carriera ha recitato in molti film d'azione e horror: nel 2001 ha affiancato Eric Roberts in \"Mindstorm\". Prende parte al serial tv \"Melrose Place\" e al film \"Il grande colpo\" con Mark Wahlberg. Ha preso parte a un episodio di \"Oltre i limiti\", al ventunesimo episodio della seconda stagione di \"Ally McBeal\" e ha interpretato Bane Jessup in \"Streghe\". Insieme all'attrice australiana Kimberley Davies ha interpretato, in un ruolo da protagonista, il film \"Fuori tempo massimo\".\nNel 2003 interpreta un omosessuale nel film \"Testosterone\", dove compare nudo. Nel 2005 entra nel cast della soap opera \"Beautiful\" nel ruolo di \"Dante Damiano\" fino al 2007. Successivamente ha recitato in molte serie, tra cui ' nel 2010, mentre nel 2008 ha interpretato se stesso in un episodio di \"Scrubs\". Nel 2009 interpreta la parte del serial killer Henry Lee Lucas nel film '.\nForte sostenitore di Donald Trump e suo conoscente, nel 2017 si candida per entrare a far parte del Congresso.\nVita privata.\nHa tre figli, Jack Antonio (1994) avuto dall'attrice Virginia Madsen, Mina Bree (2002) avuta dalla sua ex compagna Kristin Rossetti, e Antonio Sabato III (2011) avuto dalla moglie Cheryl Moana Marie, dalla quale chiede il divorzio il 27 dicembre 2016 dopo cinque anni di matrimonio. Il 14 maggio dell'anno successivo vengono rese note le accuse della donna, secondo la quale il marito abuserebbe di farmaci. Accuse da cui l'attore si difende affermando che il suo periodo in riabilitazione sia dovuto solo a questioni legate all'uso di sonniferi regolarmente prescritti."}
{"id": "1128905", "revid": "712828", "url": "https://it.wikipedia.org/wiki?curid=1128905", "title": "Electra (Il mistero della pietra azzurra)", "text": ""}
{"id": "1128921", "revid": "124339202", "url": "https://it.wikipedia.org/wiki?curid=1128921", "title": "Ippazio di Gangra", "text": "Biografia.\nIppazio nacque in Cilicia e fu vescovo di Gangra (citt\u00e0 della Paflagonia, regione storica dell'Asia Minore settentrionale) ai tempi dell'imperatore Costantino I o Costanzo II.\nPartecip\u00f2 al primo concilio di Nicea (325) e il suo nome si trova anche nella lista dei partecipanti al Concilio di Gangra (340).\nFu martire a Luziana, durante il viaggio di ritorno da Costantinopoli a Gangra, in seguito ad un'imboscata da parte di alcuni seguaci di Novaziano.\nIl culto.\nIl suo culto fu molto diffuso nella Chiesa bizantina e giunse nell'Italia meridionale probabilmente al seguito dei monaci che praticavano la Regola di San Basilio il Grande (329-379), perci\u00f2 detti \u00abBasiliani\u00bb.\nNel Martirologio Romano \u00e8 ricordato il 14 novembre: \"A Gangra in Paflagonia, sempre in Turchia, sant'Ipazio, vescovo, che mor\u00ec martire lapidato per strada dai novaziani\".\nSant'Ippazio \u00e8 il patrono di Tiggiano, piccolo comune in provincia di Lecce.\n\u00c8 ritenuto protettore della virilit\u00e0 maschile e dell'apparato genitale, benefico per l'ernia inguinale, in quanto ne fu egli stesso a lungo sofferente per un tremendo calcio ricevuto nel basso ventre durante una discussione con gli eretici ariani.\nSant'Ippazio \u00e8 molto venerato anche in Russia ed in particolare nella citt\u00e0 di Kostroma, dove nel 1330 venne costruito il \"Monastero di Ipatiev\"."}
{"id": "1128937", "revid": "2033069", "url": "https://it.wikipedia.org/wiki?curid=1128937", "title": "Dead Like Me", "text": "Dead Like Me \u00e8 una serie televisiva statunitense e canadese creata da Bryan Fuller e andata in onda tra il 2003 e il 2004.\nLa protagonista della serie \u00e8 Ellen Muth insieme a Mandy Patinkin nella parte di mietitori che \"vivono\" e lavorano a Seattle, Washington. \nGirata a Vancouver, British Columbia, la serie \u00e8 stata creata da Bryan Fuller per la rete Showtime, dove ha funzionato per due stagioni nel 2003 e nel 2004, prima di essere cancellata. In Italia, la serie \u00e8 trasmessa in chiaro su Rai 4 dal 10 gennaio 2010.\nUn film uscito direttamente su DVD intitolato \"Dead Like Me - La vita dopo la morte\" \u00e8 stato pubblicato il 17 febbraio 2009, con l'aggiunta di una opzione narrativa per una eventuale riapertura della \"fiction\".\nLa diciottenne Georgia \"George\" Lass (interpretata da Muth) \u00e8 sia protagonista della storia sia narratrice della stessa. George muore presto nell'episodio pilota. Diventa uno dei \"non morti\" e impara presto che il suo compito \u00e8 quello di rimuovere le anime delle persone, preferibilmente prima che muoiano, per condurle nel luogo della vita ultraterrena. Con la morte, George si lascia la madre e il resto della sua famiglia alle spalle, in un momento in cui i suoi rapporti con loro erano su un terreno infido.\nQuesta serie esplora la vita e le esperienze di un piccolo gruppo di mietitori, cos\u00ec come i cambiamenti della famiglia di George dopo la morte della ragazza.\nTrama.\nIn principio dio (con la \"d\" minuscola, come sottolineato nel monologo iniziale) cre\u00f2 la morte e non sapendo cosa fare con essa la conserv\u00f2 in un'urna che diede a un rospo per custodirla. Il rospo, supplicato da una rana, che voleva tenerla, alla fine acconsent\u00ec a farglielo tenere ma lei accidentalmente ruppe l'urna, consentendo cos\u00ec la fuoriuscita della morte e, da quel momento, tutto prima o poi doveva morire. Come riferimento simbolico a questa storia, George \u00e8 occasionalmente mostrata insieme a una particolare rana, la stessa che \u00e8 stata mostrata durante la narrazione della storia della morte.\nGeorgia Lass \u00e8 una ragazza introversa ed emotivamente distante dalla sua famiglia e rifugge dalla sua vita. Dopo aver abbandonato il college trova un lavoro temporaneo tramite l'agenzia Happy Time. Durante la pausa pranzo del suo primo giorno di lavoro viene colpita e uccisa da una tavoletta del gabinetto caduta dalla stazione spaziale Mir. La ragazza \u00e8 informata poco dopo la sua morte che, invece di passare nell'aldil\u00e0, diventer\u00e0 un'assistente della morte nella divisione \"influenze esterne\" e avr\u00e0 la responsabilit\u00e0 di raccogliere le anime delle persone che muoiono nel corso di incidenti, suicidi e omicidi. Durante le puntate della prima stagione, Georgia ha difficolt\u00e0 a regolare la sua particolare situazione, mentre nella seconda stagione si \u00e8 per lo pi\u00f9 adeguata al suo nuovo ruolo, che svolge con una spietatezza seconda solo a quella della \"collega\" Roxy, anche se ha ancora problemi irrisolti con la sua \"vita\" dopo la morte.\nPersonaggi.\nProtagonista della serie, \u00e8 una ex studentessa universitaria fuoricorso schiva e solitaria. Oltre a essere una mietitrice, George lavora presso l'agenzia Happy Time sotto il falso nome di \"Millie Hagen\" (Laura Boddington). Muore il 27 giugno del 2003 a causa di un detrito incandescente (una tavoletta del water) della stazione spaziale Mir schiantatosi su di lei. \u00c8 per questo conosciuta dai suoi colleghi mietitori come \"la ragazza della tavoletta\" o \"la ragazza del water\", fattore che le concede un certo rispetto per essere morta in un modo alquanto bizzarro. A lei comunque non piace assolutamente essere chiamata cos\u00ec.\n\u00c8 il capo del gruppo dei mietitori e il responsabile all'assegnamento degli incarichi, che \u00e8 solito dare attraverso dei post-it gialli. Inizialmente rude e poco socievole nei confronti di George (scherzosamente chiamata da lui \"Nocciolina\"), diventa successivamente un buon mentore e una sorta di figura paterna. Muore in una data imprecisata del 1927 in circostanze ignote, anche se in un episodio appare in una vecchia foto-segnaletica della polizia, ricercato per la rapina di una banca. Da qui si ipotizza che sia morto in una sparatoria, o per mano della polizia. Aveva una moglie di origini cecoslovacche, di nome Lucy, e una figlia di nome Rose Anne, che lui chiamava Rosie.\nUn giovane stravagante inglese con problemi di tossicodipendenza, alcolismo e taccheggio compulsivo. \u00c8 in un certo qual modo fraterno con George e prova attrazione per la collega Daisy. Muore nel 1966 forando la propria testa con un trapano elettrico apparentemente sotto l'effetto di sostanze psicotrope, nel tentativo di sballarsi. Anche da non-morto, continua a conservare i suoi brutti vizi.\nUno dei membri pi\u00f9 abili e stimati del gruppo, \u00e8 una donna sarcastica e risoluta, che lavora inizialmente come ausiliare del traffico (vigile urbana), per poi diventare un poliziotto. Muore nel 1982, assassinata per strangolamento dalla coinquilina, intenta ad appropriarsi del brevetto degli scaldamuscoli, accidentalmente inventati da Roxy.\nDopo Rube, Betty \u00e8 la pi\u00f9 anziana tra i mietitori del suo gruppo. Di natura solare, impulsiva ed estroversa, Betty ha l'eccentrica abitudine di fotografare le persone alle quali preleva l'anima e di classificarle in ordine di personalit\u00e0, raccogliendole poi in una busta che porta sempre con s\u00e9. Anche lei in principio riluttante nei confronti di George, lega con la ragazza nel corso della serie, per poi scomparire nel nulla varcando la soglia dell'aldil\u00e0 insieme a un'anima che ha raccolto. Muore nel 1927 mentre si accinge a tuffarsi da una scogliera molto alta con il fidanzato, schiacciata dal violento impatto con l'acqua.\nUna sedicente attrice civettuola e capricciosa, viene inviata da New York a Seattle per sostituire Betty quando lei scompare. Si vanta spesso delle innumerevoli relazioni con molti attori importanti della sua epoca, con i quali asserisce di aver lavorato. Muore nel 1938 asfissiata dalle esalazioni di fumo durante un incendio su un set cinematografico che lei sostiene essere quello di \"Via col vento\" a Marietta, in Georgia, e il suo ultimo pensiero prima di morire \u00e8 stato \"perch\u00e9 nessuno mi ha mai amato?\".\nPadre di George, Clancy \u00e8 docente di letteratura presso l'universit\u00e0 di Washington. I suoi gi\u00e0 instabili rapporti con la moglie iniziano a vacillare con la morte di George, per poi sfaldarsi definitivamente con una relazione extra-coniugale da parte sua con una studentessa del suo corso.\nNell'episodio pilota, alla veglia del funerale di George, lo si vede abbracciare un giovane uomo, lasciando intendere che avesse una relazione con quest'ultimo, ma i produttori hanno poi modificato l'amante rendendola una donna negli episodi successivi.\nMadre di George, Joy \u00e8 una casalinga intransigente, rigida e repressiva, con una paura patologica per i palloncini e un'avversione ossessiva nei confronti del suono della parola \"morbido\", che lei considera pornografico. Da amante dell'ordine e del controllo, Joy non ha mai sopportato il carattere lassista e riottoso della figlia, che rivaluta radicalmente dopo la sua morte, e fa moltissime pressioni su Reggie, la figlia minore, che elabora il lutto in modo atipico. Successivamente per\u00f2, viene fuori che i problemi di Joy, oltre che al divorzio imminente, la perdita della figlia e il disciplinamento che impone la figlia restante, risalgono a una infanzia fatta di una vita sregolata e segnata dall'abbandono.\nLa sorella minore di George. Come sua sorella (che l'ha sempre ignorata fino al giorno della sua morte), Reggie \u00e8 una ragazzina molto sveglia e intelligente, ma dalla personalit\u00e0 molto pi\u00f9 complessa. Dopo la morte di George, Reggie sviluppa una forte ossessione per il modo in cui la sorella \u00e8 morta, finendo in visita da una psicoterapeuta infantile. \u00c8 in perenne conflitto con la madre, che trova il suo comportamento anormale e patologico, e che cerca di correggere in tutti i modi, e ha un legame arido, ma pi\u00f9 pacifico, con il padre.\nDolores Herbig \u00e8 una donna molto solare e ossessiva nei confronti dell'ordine e delle buone maniere, consulente della \"Happy Time\", un ufficio dove George lavora. Quando assume George il giorno prima della sua morte la ragazza la provoca, perci\u00f2 le assegna il lavoro di addetta all'archivio. Quando viene assunta sotto le sembianze di Millie tra le due si crea invece un buon rapporto, e Dolores diventa una sorta di figura materna per lei. \nCrystal \u00e8 una impiegata della Happy Time. \u00c8 una donna molto bizzarra e ossessivamente attratta dai germi, che lei dissemina sbavando su tutti gli oggetti appartenenti ai suoi colleghi d'ufficio, e non di rado lei e George si punzecchiano a vicenda. In stato quasi perpetuamente catatonico, non esita comunque ad aiutare George e i suoi colleghi \"mietitori\".\nKiffany \u00e8 una cameriera che lavora presso una tavola calda dove George e gli altri mietitori sono soliti incontrarsi per ricevere i loro compiti, il \"Das Waffle\", e possiede poteri di veggenza che si manifestano in determinate occasioni. Sebbene non lo dichiari mai direttamente, \u00e8 chiaro dai suoi atteggiamenti che riconosca la natura soprannaturale dei \"mietitori\", suoi pi\u00f9 affezionati clienti.\nPenny \u00e8 una mietitrice che si occupa spesso degli anziani ed \u00e8 una dei migliori amici di Rube. Penny muore assiderata la notte del naufragio del transatlantico Titanic e da allora detesta la sola vista del ghiaccio.\nCharlie \u00e8 un piccolo mietitore che si occupa degli animali e talvolta dei bambini. Le circostanze della sua morte non vengono rivelate.\nFigure ricorrenti.\nNel mondo di \"Dead Like Me\", i mietitori non indossano mantelli neri e non portano falci (mantelli e falci sono presenti solo durante i titoli di apertura, per creare un effetto umoristico, in particolare mostrando George piccoletta e goffa rispetto agli altri, altissimi e disinvolti), ma il loro ruolo rimane tradizionale: consiste nel rimuovere le anime dei vivi dal loro corpo, per accompagnarle nella loro vita ultraterrena. Per quanto possibile, cercano di far s\u00ec che il processo inizi appena prima della morte effettiva, di modo che le anime non si trovino affardellate, nell'aldil\u00e1, da conseguenze nefaste - come disfigurazioni fisiche - del modo in cui sono morte, e in modo che non soffrano.\nNella serie, la Morte ha una lista di chi deve morire e quando. Questo elenco \u00e8 consegnato al capo di ciascun gruppo di mietitori da una figura oscura. Il capo di ogni gruppo poi d\u00e0 a ogni mietitore un incarico, non trasferibile, di raccogliere una particolare anima. Il compimento di tale assegnazione \u00e8 spesso difficile per i mietitori, in quanto ricevono solo l'iniziale o le iniziali del nome e il cognome della persona che deve morire, l'ubicazione e l'orario approssimativo di morte (ETD, dall'inglese: \"estimated time of death\").\nSe un mietitore rifiuta di prendere l'anima nel luogo di morte della persona ed essa sopravvive, l'anima di quella persona appassisce, muore e marcisce dentro la persona. Se un mietitore non prende l'anima e la persona muore, l'anima rimane intrappolata nel corpo ed \u00e8 soggetta a certe esperienze estremamente traumatiche, come assistere all'autopsia del proprio corpo dall'interno dello stesso (nel pilot della serie, osservare l'autopsia da fuori del corpo ha un valore catartico). I mietitori non devono interferire con gli eventi che portano alla morte.\nNella serie i mietitori in realt\u00e0 non uccidono i vivi, perch\u00e9 i decessi sono organizzati dai \"graveling\", delle dispettose creature simili ai \"gremlin\" che causano gli incidenti e le disavventure che uccidono le persone. I vivi non possono vederli, anche se nell'episodio \"Reaper Madness\", uno schizofrenico ne \u00e8 stato capace, malgrado Rube, il capo del piccolo gruppo di mietitori, si rifiuti di credere che ci\u00f2 fosse possibile; i mietitori invece possono vederli e interagire con loro in una certa misura: Daisy una volta zitt\u00ec un \"graveling\", Rube una volta vide dei \"graveling\" dissacrare una statua al cimitero e George una volta cacci\u00f2 parecchi \"graveling\" all'interno del suo appartamento, e una volta al bar dove loro mangiano, si sono visti dei \"graveling\" mangiare degli avanzi a un tavolo. Anche se i \"graveling\" sembrano essere capaci di riconoscere i mietitori, non comunicano verbalmente con loro e parlano a volte attraverso un mormorio incomprensibile, altre volte ringhiando o con dei fruscii. Secondo l'episodio \"Vacanze\", i \"graveling\" hanno un giorno libero dal lavoro ogni due o tre anni.\nAi Graveling piace far infuriare i mietitori poich\u00e9, come si pu\u00f2 vedere anche nell'episodio 12 \"Forget me not\" della seconda serie, quando un mietitore uccide una persona che non doveva morire all'anima non \u00e8 concesso di andare nell'aldil\u00e0 e quindi si trasforma in un graveling. Sapendo ci\u00f2 alcuni pensano che tutti i graveling siano infuriati con i mietitori perch\u00e9 non gli hanno concesso la pace eterna."}
{"id": "1128946", "revid": "1149807", "url": "https://it.wikipedia.org/wiki?curid=1128946", "title": "Dr. Nitrus Brio", "text": ""}
{"id": "1128949", "revid": "1305772", "url": "https://it.wikipedia.org/wiki?curid=1128949", "title": "Tiny", "text": ""}
{"id": "1128960", "revid": "729019", "url": "https://it.wikipedia.org/wiki?curid=1128960", "title": "Strada statale 461 del Passo del Penice", "text": "La strada statale 461 del Passo del Penice (SS 461), \u00e8 una strada statale italiana di collegamento interregionale tra il Pavese (valle Staffora) ed il Piacentino (val Trebbia).\nStoria.\nLa strada statale 461 venne istituita nel 1964 con il seguente itinerario: \"Innesto Strada statale n. 10 \u00abPadana Inferiore\u00bb a Voghera - Godiasco - Varzi - Innesto Strada statale n. 45 \u00abdi Val di Trebbia\u00bb a Bobbio\".\nPercorso.\nInizia a Voghera dalla ex strada statale 10 Padana Inferiore e si snoda parallelamente al fiume Staffora con un andamento piuttosto curvilineo. Attraversa i centri di Rivanazzano Terme, Godiasco Salice Terme, Ponte Nizza, Bagnaria e Varzi. Da Varzi in poi il percorso si fa nettamente pi\u00f9 ripido, fino ad entrare in Emilia-Romagna. Valicato quindi il passo del Penice a 1149\u00a0m s.l.m., la strada digrada con una discesa molto ripida verso il corso del fiume Trebbia e arriva infine a Bobbio, dove si innesta sulla strada statale 45 di Val Trebbia.\nIn seguito al decreto legislativo n. 112 del 1998, dal 2001 la gestione del tratto lombardo \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Pavia; la gestione del tratto emiliano \u00e8 passata alla Regione Emilia-Romagna, che ha provveduto al trasferimento dell'infrastruttura al demanio della Provincia di Piacenza.\nDal 2021 la tratta viene riclassificata come strada statale per effetto del piano \" rientro strade\" di ANAS, di conseguenza quest'ultima ne riassume la competenza."}
{"id": "1128962", "revid": "599013", "url": "https://it.wikipedia.org/wiki?curid=1128962", "title": "Kym", "text": ""}
{"id": "1128965", "revid": "767487", "url": "https://it.wikipedia.org/wiki?curid=1128965", "title": "Riders on the Storm (Die Apokalyptischen Reiter)", "text": "Riders on the Storm \u00e8 il sesto album del gruppo death/folk metal tedesco Die Apokalyptischen Reiter, pubblicato nel 2006."}
{"id": "1128966", "revid": "767487", "url": "https://it.wikipedia.org/wiki?curid=1128966", "title": "Two Against Time", "text": "Two Against Time \u00e8 un film del 2002 diretto da David Anspaugh.\nTrama.\nJulie Portman, lasciato il marito, \u00e8 assolutamente determinata a crescere le sue due figlie solo con le proprie forze a dispetto delle difficolt\u00e0 quotidiane e degli ostacoli frapposti anche dagli atteggiamenti della pi\u00f9 grande delle due, l'adolescente e ribelle Emma. La situazione diviene critica quando a entrambe, madre e figlia maggiore, viene diagnosticato il cancro. Ignorando le proprie critiche condizioni di salute e l'estrema debolezza dovute all'intenso trattamento chemioterapico cui \u00e8 stata sottoposta, Julie insiste nel voler concentrare i propri sforzi nell'aiutare sua figlia Emma a lottare per la vita e a non perdere le speranze di una definitiva guarigione. Un prezioso aiuto morale in questa lotta per la vita sopraggiunge infine da un nuovo amico di Julie, il pescatore di aragoste e \"filosofo\" George che riesce a infondere nuova forza e nuova speranza alle due donne."}
{"id": "1128972", "revid": "80339", "url": "https://it.wikipedia.org/wiki?curid=1128972", "title": "Uglich", "text": ""}
{"id": "1128977", "revid": "1755012", "url": "https://it.wikipedia.org/wiki?curid=1128977", "title": "Illusion Soft", "text": "Illusion \u00e8 una casa di progettazione e sviluppo di videogiochi di Yokohama, famosa per aver sviluppato videogiochi in grafica 3D di natura erotica (eroge) come la serie \"Artificial Girl\" e \"Sexy Beach\". Per una precisa politica aziendale, i videogiochi della Illusion Soft in genere non sono venduti al di fuori del Giappone, e quindi non viene fornito alcun supporto al di fuori della nazione. RapeLay del 2006 \u00e8 stato reso disponibile nel Regno Unito soltanto attraverso venditori di terze parti su Amazon.com. Tuttavia a causa del contenuto controverso del videogioco, Amazon ha ritirato l'oggetto dalla vendita a seguito di denunce da parte degli utenti. VR Kanojo (2019) e AI Shoujo (2020) sono gli unici giochi della Illusion Soft ad essere stati tradotti in inglese e pubblicati sulla piattaforma Steam a un anno dalla loro uscita nel sol levante."}
{"id": "1128984", "revid": "729019", "url": "https://it.wikipedia.org/wiki?curid=1128984", "title": "Lega dei neutri", "text": "La Lega dei neutri, sorta nel 1781 su iniziativa di Caterina II di Russia, era intesa per mantenere il principio della libera navigazione dei mari, per navi battenti bandiera di stati neutrali, nel contesto della guerra d'indipendenza americana.\nLa \"Royal Navy\", infatti, la prima flotta mondiale, almeno dal tempo della Guerra dei sette anni, praticava una sistematica interdizione dei commerci di stati terzi con le sue colonie in rivolta: agli effetti pratici il naviglio di stati neutrali veniva sequestrato e dirottato in porti inglesi, senza che, spesso, tali navigli fossero effettivamente indirizzati al rifornimento dei coloni.\nIl trattato proposto dalla zarina Caterina II faceva salvo, naturalmente, quelle navi che trasportassero \"contrabbando di guerra\", ovvero mezzi e munizioni militari o navali. Ad esso aderirono i regni di Svezia e Danimarca, allora rispettabili potenze navali. Non le Province Unite, in ragione del timore espresso dagli Stati generali dell'Aia di provocare ulteriormente la potenza britannica.\nUna esitazione che si rivel\u00f2, semmai, controproducente, in quanto consent\u00ec al governo di Londra di aggredire gli Olandesi, il 20 dicembre 1780, privi del sostegno della Lega: ci\u00f2 che diede inizio alla Quarta guerra anglo-olandese. In definitiva, essa si rivel\u00f2 un insuccesso, tanto che la stessa Caterina l'avrebbe definita \"una nullit\u00e0 armata\". Tuttavia, nella storia del diritto internazionale, essa \u00e8 ricordata come un primo tentativo di tenere nel dovuto rispetto i commerci degli Stati neutrali."}
{"id": "1128992", "revid": "113503622", "url": "https://it.wikipedia.org/wiki?curid=1128992", "title": "Giovanni Battista Campodonico", "text": "Biografia.\nComp\u00ec gli studi musicali (pianoforte, organo e composizione) sotto la guida dei maestri don Stefano Ferro e Simplicio Gualco.\nDal 1914 tenne il posto di organista e maestro di cappella nella cattedrale di Nostra Signora dell'Orto di Chiavari, dove fu promosso canonico nel marzo 1953.\nInsegn\u00f2 canto sacro e storia dell'arte nel seminario diocesano e fu presidente della commissione diocesana d'arte sacra. Compose numerose messe e un notevole numero di pezzi per organo o armonium, di facile esecuzione.\nA cura della Fondazione del Teatro Carlo Felice, a lui \u00e8 stato dedicato il Concerto di Pasqua tenutosi a Genova il 18 marzo 2008 nella Cattedrale di San Lorenzo.\nElenco parziale delle composizioni.\n\"Stabat Mater\" "}
{"id": "1128993", "revid": "122353845", "url": "https://it.wikipedia.org/wiki?curid=1128993", "title": "Sterlitamak", "text": "Sterlitamak (in russo: \u0421\u0442\u0435\u0440\u043b\u0438\u0442\u0430\u043c\u0430\u043a (Sterlitamak), in baschiro: \u0421\u0442\u04d9\u0440\u043b\u0435\u0442\u0430\u043c\u0430\u04a1 (St\u00e4rletamaq)) \u00e8 una citt\u00e0 della Russia europea sudorientale, situata nella Repubblica della Baschiria vicino alla confluenza dei fiumi \"A\u0161kadar\" e \"Steplja\" nella Belaja, 130 chilometri a sud dalla capitale Ufa.\nStoria.\nLa sua fondazione risale al 1766; lo \"status\" di citt\u00e0 le fu concesso nel 1781 dalla zarina Caterina II."}
{"id": "1129000", "revid": "122859103", "url": "https://it.wikipedia.org/wiki?curid=1129000", "title": "Repubblica Socialista Cecoslovacca", "text": "Repubblica Socialista Cecoslovacca (\u010ceskoslovensk\u00e1 socialistick\u00e1 republika in ceco e slovacco, \u010cSSR) \u00e8 stato il nome ufficiale della Cecoslovacchia dal 1960 fino all'inizio del 1990 (poco dopo la rivoluzione di velluto).\nIl nome tradizionale \"\u010ceskoslovensk\u00e1 republika\" (\"Repubblica cecoslovacca\") fu modificato l'11 luglio 1960, quando entr\u00f2 in vigore la nuova costituzione, come simbolo della \"vittoria finale del socialismo\" nella nazione, e rimase tale fino alla caduta del socialismo in Cecoslovacchia. Nel 1960 furono cambiati molti altri simboli di Stato.\nStoria.\nEccetto per un breve periodo nei tardi anni sessanta (la Primavera di Praga), la nazione fu caratterizzata dall'assenza della democrazia e dalla relativa arretratezza economica in confronto all'Europa occidentale, anche se la sua economia rimase la pi\u00f9 avanzata degli Stati del blocco orientale. Nella sfera religiosa, era ufficialmente promosso e insegnato l'ateismo.\nNel 1969, la Cecoslovacchia divenne una federazione della Repubblica socialista ceca e della Repubblica socialista slovacca; all'interno della federazione furono in gran parte eliminate le disuguaglianze sociali ed economiche esistenti all'interno delle due nazioni. Molti ministeri furono sdoppiati e trasferiti in ognuna delle repubbliche federate, ma la politica centralizzata del Partito comunista limit\u00f2 gravemente gli effetti della federazione. Il Parlamento federale divenne bicamerale, composto dalla Camera del popolo e dalla Camera delle nazioni.\nGli anni settanta videro l'ascesa del movimento dissidente in Cecoslovacchia, rappresentato (tra gli altri) da V\u00e1clav Havel. Il movimento cerc\u00f2 maggiore partecipazione politica ed espressioni di disapprovazione ufficiale, che fecero s\u00ec che il movimento fosse bandito e addirittura passibile di prigione.\nNel 1989 il Paese divenne una nazione democratica attraverso la rivoluzione di velluto. Nel 1992 il parlamento federale approv\u00f2 la dissoluzione della Cecoslovacchia: la federazione fu divisa in Repubblica Ceca e Slovacchia dal 1\u00ba gennaio 1993.\nGeografia.\nStati confinanti: Germania Ovest, Germania Est, Polonia, Unione Sovietica, Ungheria, Austria.\nPolitica.\nIl monopolio sulla politica era mantenuto dal Partito Comunista di Cecoslovacchia. Gust\u00e1v Hus\u00e1k fu eletto primo segretario del KS\u010c nel 1969 (e nominato segretario generale nel 1971) e Presidente della Cecoslovacchia nel 1975. Esistettero anche altri partiti e organizzazioni, ma funzionarono con ruoli subordinati al KS\u010c. Tutti i partiti politici, come anche le organizzazioni di massa, si unirono nel Fronte Nazionale della Repubblica socialista cecoslovacca. Furono severamente repressi gli attivisti dei diritti umani e quelli religiosi.\nEconomia.\nDopo la seconda guerra mondiale, l'economia fu pianificata a livello centrale, con i centri nevralgici del potere controllati da esponenti del partito comunista, in modo simile a quanto avveniva in URSS. L'industria prevalente era quella metallurgica, ma dipendeva fortemente dalle importazioni di ferro.\nNegli anni 1950, la Cecoslovacchia ha sperimentato un'elevata crescita economica (in media il 7% all'anno), che ha permesso un aumento sostanziale dei salari e degli standard di vita, promuovendo cos\u00ec la stabilit\u00e0 del regime.\nIndustria.\nL'industria manifatturiera dominava il settore, ma gli altri settori maggiori erano quello dei macchinari, della chimica, della produzione alimentare, della metallurgia e del tessile. Le industrie sprecavano grandi quantit\u00e0 di merce e di energia, e utilizzavano tecnologie arretrate, pur essendo, le pi\u00f9 sviluppate dei Paesi del blocco comunista.\nAgricoltura.\nL'agricoltura occupava una fetta minore dell'economia cecoslovacca, ma riusciva a produrre il necessario per i bisogni alimentari. Era autosufficiente nella produzione di alimenti.\nCommerci internazionali.\nLe esportazioni ammontavano a 17,8 miliardi di dollari nel 1985, di cui il 55% era costituito da macchinari, il 14% da carburante e materiali, il 16% di merci finite. Le importazioni ammontavano a 17,9 miliardi di dollari, di cui il 41% era di carburante, il 33% di macchinari, il 12% di merci agricole e forestali. Nel 1986 circa l'80% dei commerci con l'estero avveniva con Paesi comunisti.\nTasso di cambio.\nIl tasso ufficiale del cambio tra la corona cecoslovacca e il dollaro statunitense era di 5,4 Kcs per 1$ nel 1987; il tasso turistico era invece quello di 10,5 Kcs per 1$. Ancora diverso era il tasso di cambio sul mercato nero: 30 Kcs per 1$, e questo divenne il tasso ufficiale una volta che la valuta divenne convertibile all'inizio degli anni novanta.\nRisorse.\nDopo la seconda guerra mondiale la nazione, a corto di fonti di energia, si affid\u00f2 all'importazione del petrolio grezzo e del gas naturale dall'Unione Sovietica, e alla produzione interna carbone e dell'energia idroelettrica e nucleare.\nReligione.\nNel 1991 la composizione religiosa era: 24,4% di cattolici romani, 5,3% di luterani evangelici e 29,5% di atei; c'erano tuttavia grandi differenze tra le due repubbliche costituenti.\nMass media.\nI mass media in Cecoslovacchia erano controllati dal Partito Comunista (KS\u010c). Era proibita la propriet\u00e0 privata di qualsivoglia societ\u00e0 di trasmissione o di comunicazione, anche se le chiese e altre organizzazioni pubblicarono alcuni periodici e giornali. Anche con questo monopolio dell'informazione, tutte le pubblicazioni erano esaminate e corrette dall'Agenzia per la Stampa e l'Informazione del governo.\nAccordi internazionali e partecipazione.\nLa Cecoslovacchia partecipava attivamente al Comecon (Mutua Assistenza Economica dei Paesi del Blocco orientale), al Patto di Varsavia, alle Nazioni Unite e alle sue agenzie speciali. Lo Stato fu firmatario dell'Organizzazione per la sicurezza e la cooperazione in Europa."}
{"id": "1129003", "revid": "125112766", "url": "https://it.wikipedia.org/wiki?curid=1129003", "title": "Episodi di Scrubs - Medici ai primi ferri (prima stagione)", "text": "La prima stagione di \"Scrubs - Medici ai primi ferri\" and\u00f2 in onda negli Stati Uniti d'America sulla NBC tra il 2 ottobre 2001 e il 21 maggio 2002, mentre in Italia and\u00f2 in onda su MTV nel 2003.\nIl mio primo giorno.\nTrama.\nIl dottor Jonathan Michael \"J.D.\" Dorian inizia il suo primo giorno da specializzando all'ospedale Sacro Cuore. Anche per Chris Turk (detto semplicemente Turk), specializzando in chirurgia, \u00e8 il primo giorno. J.D. e Turk sono migliori amici, hanno legato fin dal college. I due conoscono la dottoressa Elliot Reid, anche lei specializzanda in medicina, l'infermiera Carla Espinosa, il sarcastico medico Percival \"Perry\" Cox e il primario dell'ospedale, Robert \"Bob\" Kelso.\nFin dal primo giorno, l'ospedale spaventa il giovane J.D. che si trova ad affrontare una realt\u00e0 che finora aveva solo mitizzato.\nJ.D. si mostra sempre pi\u00f9 interessato a Elliot: durante un giro visita, la ragazza non riesce a rispondere a una domanda posta da Kelso, cos\u00ec J.D. ne approfitta per suggerirle la risposta: in cambio il ragazzo le chiede un invito a cena. Mentre aspetta Elliot, J.D. fa la conoscenza dell'Inserviente dell'ospedale che sta riparando una porta automatica rotta: J.D. prova a suggerirgli che la ragione possa essere una monetina incastrata e subito l'Inserviente sospetta che sia stato lui ad infilarcela. Nasce cos\u00ec una lunga inimicizia fra i due.\nDurante un altro giro visite, J.D. stesso si trova a non saper rispondere a un quesito del dottor Kelso, cos\u00ec si affida ad Elliot, che per\u00f2 nega di conoscere la risposta; subito dopo, Kelso rigira la stessa domanda a Elliot, che risponde prontamente. Ovviamente J.D. non prende molto bene questo sgarbo e annulla l'appuntamento con la bella dottoressa.\nA peggiorare le cose, J.D. scopre che dovr\u00e0 rinunciare anche alla convivenza con l'amico Turk, che decide di andare a stare dal suo collega chirurgo Todd \"Il Todd\" Quinlan; inoltre \u00e8 spaventato dalla prima notte di reperibilit\u00e0: cerca cos\u00ec conforto nel dottor Cox, che per\u00f2 non gli nasconde la possibilit\u00e0 che possa uccidere accidentalmente un paziente.\nIl primo paziente di J.D. \u00e8 il signor Bursky, che accusa solo dell'\"aria nella pancia\": la stessa notte il signor Bursky muore per embolia polmonare. La cosa colpisce moltissimo J.D., che vede realizzarsi l'ipotesi fatta poco prima dal dottor Cox. Poco dopo anche Turk confessa a J.D. di aver avuto paura il suo primo giorno, anche se non lo dava a vedere, e decide di tornare a vivere con l'amico, secondo il loro progetto iniziale.\nElliot intanto \u00e8 sotto stress a causa del lavoro e in un momento di nervosismo ingaggia un litigio con Carla, che non si fa cogliere impreparata e svilisce la dottoressa.\nDurante la notte di reperibilit\u00e0, J.D. chiede al dottor Kelso di inserire la signora Pratt, un'altra paziente, nella lista trapianti, ma Kelso spinge perch\u00e9 si continui con le procedure di dialisi, cos\u00ec il giovane accetta; la situazione per la donna non migliora, e J.D. insiste con il primario, il quale non \u00e8 intenzionato ad accettarla perch\u00e9 non \u00e8 coperta dall'assicurazione medica. Kelso comincia cos\u00ec a mostrarsi per quello che \u00e8 veramente, ossia interessato solo al lato economico dell'ospedale: se un paziente non \u00e8 coperto dall'assicurazione va stabilizzato e mandato via. J.D. si trova quindi a scoprire che il \"medico buono\" non \u00e8 l'affabile Kelso ma l'irascibile Cox, che \u00e8 invece pi\u00f9 interessato al bene dei pazienti e all'insegnamento agli specializzandi.\nJ.D. riesce, infine, a fare pace anche con Elliot.\nIl mio mentore.\nTrama.\nDopo due settimane dall'inizio del tirocinio J.D. sta cominciando a prendere il ritmo giusto sul lavoro e a fare amicizia con i suoi colleghi, arrivando perfino ad ospitare Elliot a casa sua. Turk pensa subito che l'intenzione di J.D. sia quella di provarci con la bella dottoressa, ma J.D. smentisce la cosa, anche se con un po' di incertezza.\nNel frattempo continua l'antipatia tra Elliot e l'infermiera Carla. Elliot ha infatti fatto la spia con il primario Kelso sul fatto che Carla si sia dimenticata di prendere le consegne di un paziente, attirandosi l'astio di Carla e delle altre infermiere.\nJ.D. prende in cura un paziente di 31 anni, Will Forte, affetto da polmonite multilobare, una situazione grave per una persona della sua et\u00e0. La malattia \u00e8 provocata dal vizio del fumo di Will, che in una giornata arriva a fumare due o tre pacchetti di sigarette. I medici fanno al paziente una tac ad alta risoluzione per cercare un eventuale cancro ai polmoni.\nPoco dopo Turk fa notare a Carla i suoi interessi verso di lei, anche se questi non sono corrisposti. Elliot cerca di far finta che il litigio con Carla non abbia mai avuto luogo, ma le infermiere la trattano male e la dottoressa prova a difendersi chiedendo l'aiuto del dottor Kelso. Lui non \u00e8 per\u00f2 intenzionato a prendere le sue difese e anzi le dice che, anche se ha apprezzato il fatto che lei abbia fatto la spia, dovr\u00e0 pagarne da sola le conseguenze. Tuttavia poco dopo Elliot, su consiglio di J.D., chiede scusa a Carla e le due si riappacificano.\nDopo, il dottor Kelso elogia Elliot per una diagnosi, ma lei passa il merito a Carla, dichiarandogli che \u00e8 stata lei ad avere l'intuizione.\nNel frattempo la tac di Will \u00e8 risultata negativa e non vengono trovate tracce di cancro. J.D. chiede quindi consiglio al dottor Cox sul da farsi: non sa se rassicurare il suo paziente oppure se rimproverarlo per indurlo a smettere di fumare. Tuttavia Cox non lo consiglia, ma gli dice solo di fare ci\u00f2 che ritiene sia giusto fare. J.D. fa cos\u00ec un discorso a Will per convincerlo a smettere di fumare.\nTuttavia dopo pochi minuti J.D. e Cox trovano Will e l'Inserviente a fumare in un andito. La cosa ferisce J.D., che cerca di parlarne con il suo mentore Cox, ma invece di conforto riceve soltanto una strigliata. Tutti nell'ospedale pensano che Cox sia un idiota, e tutti a partire da Turk si chiedono come mai J.D. ci tenga tanto alla sua stima.\nCarla dice a J.D. che Cox non ha mai legato con nessuno in ospedale, cos\u00ec lui decide di andare a casa del suo mentore per cercare di confortarlo e fargli compagnia. Tuttavia si trova soltanto la porta sbattuta in faccia e una gamba dolorante. Pochi minuti dopo Cox \u00e8 costretto a ospitare J.D. in casa sua per medicare il suo ginocchio, anche se, a parole sue, la cosa non gli interessa. Confessa per\u00f2 a J.D. di pensare che il bisogno di compagnia sia solo un sintomo di debolezza.\nLa visita di J.D. non gli \u00e8 comunque gradita e continua a prenderlo in giro. J.D. se ne va cos\u00ec da casa sua con un ombrello come stampella, dopo che il dottor Cox gli rammenta che se per lui \u00e8 indispensabile salvare tutti i pazienti da s\u00e9 stessi allora non sarebbe riuscito a fare il medico.\nTurk riesce a convincere Carla che Elliot \u00e8 una brava persona e la porta a chiederle scusa, e dopo un discorso alla bella infermiera si guadagna un appuntamento con lei. Dopo, J.D. dimette Will, senza insistere nel tentare di convincerlo a smettere di fumare.\nL'errore del mio migliore amico.\nTrama.\nJ.D. crede che Turk abbia commesso un errore nell'operare un paziente che \u00e8 poi passato sotto le sue cure. Dopo aver notato i continui peggioramenti del paziente, pensa subito ad una possibile infezione causata dall'intervento chirurgico del suo amico. Intanto un tentativo di bacio con Elliot andato male lo spinge a cercare di fare tutto il possibile per non rischiare di essere relegato nella \"friend zone\". Elliot invece ha una discussione con il dottor Kelso per via dell'appellativo che lui usa verso le giovani dottoresse e che la infastidisce. J.D., distratto da Elliot e convinto dell'errore di Turk, si render\u00e0 conto solo grazie a Carla che in realt\u00e0 l'errore \u00e8 stato suo e che il paziente \u00e8 salvo proprio grazie all'attenzione del suo amico Turk.\nLa mia vecchia signora.\nTrama.\nJ.D. prende in cura un'anziana donna con un'insufficienza renale, Turk segue un ragazzo che deve farsi togliere un'ernia ed Elliot ha in cura una donna affetta da lupus che \u00e8 arrivata in ospedale dopo un attacco d'asma. Tutti e tre finiscono per legare con i propri pazienti. J.D., quando la donna esce dall'ospedale per andare al compleanno della nipote al parco, va a cercarla e resta con lei e con la sua famiglia per poi farla tornare in ospedale. Turk per la prima volta fa amicizia con un suo paziente, guarda insieme a lui una partita in TV e gioca con lui per i corridoi dell'ospedale. Elliot si fa aiutare da Carla a comunicare con la paziente e spiegarle come sta procedendo la sua malattia, poich\u00e9 la paziente parla solo lo spagnolo.\nLe condizioni di tutti e tre i pazienti per\u00f2 peggiorano e i medici sono costretti a dar loro brutte notizie: l'anziana signora deve iniziare la dialisi, durante l'operazione per la rimozione dell'ernia del ragazzo i chirurghi scoprono un linfoma e la paziente di Elliot peggiora.\nI tre medici sono sconvolti quando i tre pazienti vengono a mancare. L'anziana signora rinuncia alla dialisi, decidendo di andarsene in maniera naturale. Gli altri due pazienti si spengono in seguito a complicazioni. Tutti e tre si sentono in colpa e pensano di aver sbagliato qualcosa, ma i loro superiori li rassicurano dicendo loro che hanno svolto correttamente tutto il loro dovere.\nI miei due padri.\nTrama.\nElliot ha in cura un ragazzino tredicenne che non \u00e8 affatto entusiasta del fatto che il padre gli abbia organizzato una visita di The Rock, al contrario desidererebbe vedere i seni di una bella ragazza. J.D. si accorge che \u00e8 stato prescritto un cateterismo a un paziente ormai deceduto e lo riferisce al dottor Kelso. Poco dopo scopre dal dottor Cox che in realt\u00e0 quel cateterismo doveva essere eseguito ad una signora senza assicurazione sanitaria e che in questo modo le spese avrebbero potuto essere coperte. Elliot intanto esaudisce il desiderio del ragazzino, che si riprende improvvisamente e viene dimesso, e comincia cos\u00ec a pensare che i suoi seni abbiano un effetto curativo. Turk regala una penna a Carla presa da quella che crede essere la cassetta degli oggetti smarriti, per poi scoprire di averla presa dalla cassetta degli oggetti sfilati dal sedere dei pazienti. Il dottor Kelso invita J.D. a giocare a golf e lui accetta. Sul campo scopre che anche Cox gioca con Kelso ogni settimana, nonostante dica di odiarlo. J.D. si ritrova a dover decidere da che parte stare: da quella di Cox, aiutando i pazienti anche a rischio di andare contro il regolamento, o da quella di Kelso, che pensa solo al lato economico per portare avanti l'ospedale. Decide infine di stare con il dottor Cox, che viene tuttavia sospeso da Kelso, venuto a sapere che il cateterismo alla paziente \u00e8 stato eseguito nonostante l'assenza di copertura assicurativa.\nIl mio lato cattivo.\nTrama.\nKelso affida a J.D. per delle analisi una paziente, Jordan Sullivan, che \u00e8 un importante membro del consiglio d'amministrazione dell'ospedale. J.D. ci finisce a letto per poi scoprire che lei \u00e8 l'ex moglie del dottor Cox.\nNel frattempo Turk \u00e8 alle prese con la madre di Carla, che si infuria dopo aver scoperto che lui e la figlia hanno passato la notte assieme a casa di lei, che non vuole lasciare sola la madre di salute cagionevole.\nQuando invece Turk e Carla dormono da lui, la madre di Carla si rompe una gamba e Carla si arrabbia con Turk ritenendolo il responsabile.\nElliot invece ha un paziente analista che non pu\u00f2 parlare e si sfoga con lui parlandogli dei suoi problemi.\nCox si rifiuta di chiedere l'aiuto di Jordan nella riunione che decider\u00e0 della sua sospensione e cos\u00ec \u00e8 J.D. a farlo al posto suo. Sebbene in un primo momento Jordan sembri rifiutare, alla fine decide di aiutare l'ex marito, che riesce a mantenere il posto di lavoro.\nIl mio super ego.\nTrama.\nJ.D. inizia a prendere confidenza con il mestiere, riesce a rispondere sempre prontamente a tutte le domande del dottor Kelso durante il giro visite e si sente il re. Un altro specializzando, Nick Murdoch, buono, gentile e molto capace, inizia tuttavia a rubargli la scena: il dottor Cox lo sceglie come suo assistente per una relazione, Elliot lo invita a uscire e il dottor Kelso ha per lui attenzioni particolari.\nJ.D. soffre moltissimo per la situazione, ma quando finalmente riconosce la superiorit\u00e0 di Nick le cose iniziano a mettersi male per quest'ultimo. Le condizioni di salute di un paziente di sette anni in cura a Nick non migliorano e, quando lui si rende conto che il bambino \u00e8 destinato a morire, non riesce a sopportare il senso di oppressione e decide di lasciare l'ospedale.\nIntanto Turk \u00e8 soggetto ad un blocco psicologico che gli impedisce di operare i pazienti. Carla si lamenta con Cox perch\u00e9 il suo ragazzo non \u00e8 in grado di aprirsi con lei e di parlarle dei suoi problemi. Cox convince per\u00f2 Carla ad aiutare il suo ragazzo e Turk risolve il suo problema grazie al suo sostegno.\nI miei quindici minuti.\nTrama.\nJ.D. e Turk salvano un operatore televisivo che ha un malore improvviso di fronte alle telecamere e ottengono una notevole pubblicit\u00e0. Kelso convince J.D. a dargli l'autorizzazione per usare la loro immagine per fare pubblicit\u00e0 all'ospedale. Sfrutta poi la situazione per promuovere l'ospedale puntando sulla solidariet\u00e0 razziale. Turk tuttavia si sente offeso dalla campagna, si arrabbia con J.D. e minaccia Kelso di denunciarlo.\nDurante una chiacchierata tra Carla ed Elliot, J.D. suggerisce a Carla di invitare anche Elliot all'uscita che aveva in programma con un'amica. Carla non \u00e8 per nulla contenta, cos\u00ec mente ad Elliot dicendole di avere un impegno e finge che la serata sia rimandata. La stessa sera per\u00f2 le due si incontrano in un locale ed Elliot rimane molto offesa.\nCarla chiede poi scusa ad Elliot e le due si riappacificano, cos\u00ec come J.D. e Turk. Kelso invece fa ritirare tutti i manifesti pubblicitari per evitare la denuncia di Turk, dopo che l'avvocato Ted, consulente dell'ospedale, lo informa dei rischi.\nIl mio giorno libero.\nTrama.\n\u00c8 la settimana del Giorno del ringraziamento e J.D. ha un forte dolore dalle parti della milza. Si trova quindi in ospedale, questa volta come paziente, dove gli viene prescritta un'appendicectomia. J.D. ha cos\u00ec l'occasione di vedere per un giorno cosa si prova a essere un paziente invece che un medico. Elliot lo visita e J.D. si lamenta delle sue maniere. Lei si offende e si fa dire la verit\u00e0 da tutti gli altri suoi pazienti, che la ritengono brava ma molto manesca. J.D. inoltre scopre che deve essere Turk ad operarlo, ma non vuole che sia lui.\nQuella notte J.D. si sveglia di soprassalto con la febbre alta e cos\u00ec i medici decidono di operarlo subito. Il chirurgo di turno che effettua l'operazione \u00e8 Turk. Al mattino dopo J.D. si sveglia e capisce di aver sbagliato quando pensava di non voler essere operato da Turk. Elliot intanto ha imparato che deve essere pi\u00f9 delicata e gentile con i pazienti.\nIl mio soprannome.\nTrama.\nKelso ha un'abitudine: ogni giorno alle 12.30 va a sedersi sulla panchina di fronte all'ospedale e si rilassa mentre mangia il suo pranzo. Questa routine che va avanti da anni viene interrotta da Turk che, casualmente, scopre che la panchina ha un effetto rilassante. Kelso cerca allora di intimidirlo per avere la panchina tutta per s\u00e9, ma senza riuscirci. J.D. intanto subisce una ramanzina dal dottor Cox. Carla allora lo difende e per questo il dottor Cox lo mette in ridicolo di fronte agli altri perch\u00e9 non sa difendersi da solo. Cos\u00ec quando Carla lo chiama \"Bambi\", il solito soprannome che lei utilizza, J.D. si arrabbia con lei e le dice di non chiamarlo pi\u00f9 con quel soprannome e di trattarlo come un dottore. Intanto l'Inserviente sta cercando di inventare un soprannome per far irritare J.D. e comincia a chiamarlo \"Golosino\". Turk non demorde e riesce a far capire a Kelso che non moller\u00e0 facilmente. J.D., pi\u00f9 tardi, va a scusarsi con Carla per quello che le ha detto, lei sembra capire e accettare le scuse, ma poi si capisce che non \u00e8 cos\u00ec e che \u00e8 invece profondamente offesa. J.D. pensa che alla fine il suo soprannome rimarr\u00e0 per sempre \"Bambi\", ma proprio in quel momento il dottor Cox arriva e lo saluta chiamandolo \"Golosino\". L\u00ec vicino J.D. vede l'Inserviente esultare per la vittoria ottenuta.\nIl mio Ges\u00f9 personale.\nTrama.\n\u00c8 arrivato il Natale e l'ospedale del Sacro Cuore \u00e8 tutto addobbato a festa. Il dottor Cox affida a J.D. il compito di registrare su una videocassetta il parto di una coppia di suoi amici. J.D. lo riprende con una videocamera, per poi accorgersi di non aver registrato nulla sulla videocassetta. Cox, dapprima arrabbiato, accetta poi di mentire sul fatto della registrazione ai neo genitori. Elliot intanto ha in cura una giovane ragazza incinta, che \u00e8 per\u00f2 scappata dall'ospedale. Turk \u00e8 l'unico ad essere speranzoso sul Natale, dato che \u00e8 credente e ha sempre avuto una grande fede, che tuttavia viene ben presto fatta vacillare. In ospedale vede molta gente che soffre, cos\u00ec comincia a sentirsi scoraggiato e a dubitare della propria fede. Venuto al corrente della scomparsa della paziente di Elliot, Turk ha per\u00f2 un'illuminazione su dove possa essere fuggita, si dirige quindi sotto l'albero di Natale nel parco della citt\u00e0 e riesce a trovarla. Anche J.D., Carla ed Elliot giungono l\u00ec assieme ai soccorsi e il bambino della ragazza nasce sul posto.\nIl mio appuntamento al buio.\nTrama.\nAlex, un'assistente sociale, scivola sul pavimento bagnato dell'ospedale e batte la testa, viene quindi ricoverata per una commozione cerebrale e le viene fatta una TAC. Kelso affida a J.D. il compito di assisterla. Mentre lei \u00e8 all'interno della macchina per\u00f2 questa si guasta e lei non pu\u00f2 pi\u00f9 uscire finch\u00e9 non sar\u00e0 riparata. J.D. inizia quindi a fare la sua conoscenza, senza poterla vedere. Elliot intanto \u00e8 preoccupata e arrabbiata con il dottor Cox perch\u00e9 la prende sempre in giro e non le d\u00e0 fiducia. Turk invece non parla con Carla. Turk ed Elliot vanno a chiedere aiuto a J.D., che dice al primo di andare a parlare con Carla e alla seconda di non aver paura di affrontare il dottor Cox. Turk e Carla parlano e si chiariscono. Elliot cerca assieme a Cox di rianimare un paziente in arresto cardiaco, che per\u00f2 muore. Allora Cox, che nel frattempo ha cominciato a darle fiducia, le dice che non sempre si pu\u00f2 vincere. Alla fine della giornata J.D. rientra nella stanza della TAC dove \u00e8 rimasta Alex. Il macchinario \u00e8 stato riparato, ma lui lo blocca e prima di riuscire a vederla in volto le chiede di uscire con lui a cena. Lei accetta.\nIl mio stare in equilibrio.\nTrama.\nAlex esce dalla TAC dov'era rimasta bloccata e vede J.D. per la prima volta. Lei non \u00e8 affatto brutta come lui temeva e i due escono assieme a cena fuori. Il dottor Kelso ordina al dottor Cox di fare il giro visite con gli specializzandi al posto suo. A differenza di Kelso lui non rimprovera gli specializzandi quando non riescono a rispondere alle domande e confida loro che Kelso non pu\u00f2 punirli se sono impreparati. Intanto Turk e Carla, dopo essersi confidati il loro amore, hanno un rapporto ma non riescono a concluderlo. J.D. ha un paziente con degli strani sintomi a cui non riesce associare nessuna malattia. Passa l'intera giornata a cercare sui libri e salta persino l'appuntamento con Alex per occuparsene, cos\u00ec lei lo lascia. Gli specializzandi invece ora non hanno pi\u00f9 paura di Kelso, questo affida quindi i giri visite a Cox, che per\u00f2 fa in modo che le cose tornino presto alla normalit\u00e0. Carla e Turk riescono poi a risolvere il loro problema, mentre J.D. riesce a riconquistare Alex.\nLa mia \"storia\" di droga.\nTrama.\nAll'ospedale viene ricoverato il signor Burns, un ex-tossicodipendente, e i medici decidono di non somministrargli farmaci che potrebbero farlo ricadere nella dipendenza. Nel frattempo Carla perde l'autobus e ottiene un passaggio verso l'ospedale dal dottor Kelso. L'infermiera, trascorrendo del tempo con lui, inizia a scoprire il suo lato pi\u00f9 gentile. Intanto Turk, su ordine di Carla, cerca di socializzare con il dottor Cox e continua a incontrarlo al gabinetto. Poco dopo all'ospedale spariscono dei narcotici e tutti sospettano di Burns dati i suoi precedenti, eccetto Alex che lo difende dai sospetti di Elliot. Anche J.D. prende le sue difese, soprattutto per fare buona figura con Alex come suggerito da Turk, ma Elliot si offende con lui per avere preferito la sua nuova ragazza. Il giorno dopo Turk capisce che Cox \u00e8 ancora innamorato di Carla ma decide di non dirle niente. Tornati a casa, J.D. sta per andare a letto con Alex ma scopre nella sua borsa i narcotici rubati. I due ne parlano, ma da quel giorno non si sentiranno pi\u00f9. J.D. decide poi di scusarsi con Elliot e lei gli dichiara il suo amore.\nLe mie vanterie a letto e oltre.\nTrama.\nElliot e J.D., dopo aver passato insieme la notte, sono imbarazzati ma poi passano insieme l'intera giornata a letto. I due decidono di non dire nulla circa la loro relazione ai colleghi ma tutti se ne accorgono. Lo staff dell'ospedale parla con uno psicologo, e cos\u00ec si conoscono le ragioni di alcuni comportamenti dei protagonisti. Alla fine J.D. e Elliot capiscono di non essere adatti come coppia e si lasciano. Alla fine dell'episodio si vede un dialogo avvenuto dopo il loro primo giorno di coppia, in cui J.D. si dice sicuro del fatto che la loro relazione andr\u00e0 bene.\nLa mia pesante interferenza.\nTrama.\nJ.D. e Elliot, avendo appena rotto, non vogliono passare del tempo insieme, perci\u00f2 Turk chiede a quest'ultima di aiutarlo in una ricerca. Elliot per\u00f2 si arrabbia quando le viene riferito da Todd che in realt\u00e0 tutti i chirurghi hanno scelto un secchione di medicina che facesse i loro progetti. Nel frattempo il Dr. Cox sembra essere uscito fuori di testa: distrugge un laboratorio, e nessuno sembra riuscire a compatirlo, tranne J.D. Una sera il Dottore lo prende alla sprovvista e lo porta con lui in un bar, ubriacandosi, fino alle 2 di notte. Il giorno dopo sembra per\u00f2 che egli faccia come se non fosse successo nulla, e J.D. lo rimprovera del fatto che lui non \"gestisce i problemi come farebbe una persona normale\". Ma il Dr. Cox lo fa riflettere sul fatto che lui riesce a esprimere le proprie emozioni, al contrario dell'assistente.\nNel frattempo Carla deve assistere un paziente in coma, e cerca di rispettare le sue volont\u00e0: ascoltare una canzone dei Poison ogni giorno. Kelso, per\u00f2, \u00e8 contrario a ci\u00f2. Inoltre al suo diretto parente non interessa altro se non i soldi. Nonostante tutto, per\u00f2, Carla si far\u00e0 aiutare da Ted (che nel frattempo si infatua di lei per la gentilezza nei suoi confronti) per riuscire a compiere le sue volont\u00e0.\nAlla fine, Turk confessa ad Elliot che le ha chiesto aiuto per la ricerca solamente per far migliorare i rapporti tra lei ed il suo migliore amico. Alla fine i due si riappacificano, e il giorno dopo, insieme a Turk e Carla, buttano cose dal tetto, come Letterman.\nIl mio studente.\nTrama.\nJ.D., Turk ed Elliot arrivano al punto in cui anche loro saranno degli insegnanti per i nuovi arrivati. A J.D tocca Josh, un ragazzo strambo con cui il ragazzo non si trova a suo agio; a Elliot un maschilista e arrogante ragazzo di nome Philipp il cui padre \u00e8 il proprietario dell'ospedale, e a Turk Christine, una ragazza bella e dal carattere forte. Cox si infatua di Christine e Turk lo aiuta a conquistarla, ma lui le rivela che la usa solo per dimenticare Carla. Christine per\u00f2 accetta comunque di andare a letto con lui. J.D si sfoga con il suo studente, dicendogli che non \u00e8 portato per fare il medico, ma vedendo che il giorno dopo se ne sta per andare, lo convince a restare e a continuare a credere di potercela fare. Kelso parla con Elliot per dirle che deve farsi rispettare da Philipp, nonostante il lavoro di suo padre.\nIl mio cuor di Tuscaloosa.\nTrama.\nJ.D. si deve occupare di un paziente scorbutico e senza rispetto per i medici; Cox inizia ad uscire con Christina mentre Elliot insieme a Turk scopre da un paziente che Kelso componeva canzoni romantiche con la chitarra e la ragazza ne rimane colpita. Il paziente di J.D. muore per arresto respiratorio e Carla gli parla del fatto che aveva un cancro metastatico al colon. Cox rivela a Jordan, la sua ex moglie con cui va ancora a letto, che deve decidere tra due donne (Carla e Christina). Il giorno dopo J.D. deve partecipare a un'assemblea per spiegare le ragioni della morte del suo paziente, poich\u00e9 si sospetta che sia dovuta a una sua negligenza. Cox vede in ospedale Christina e Jordan che parlano amichevolmente e lui non \u00e8 d'accordo. Ma arriva Carla e cos\u00ec Christina scopre che era per aiutarla che le ha dato buca, lui cerca di difendersi ma rivela involontariamente di andare a letto con Jordan. Kelso sgrida Elliot per aver pensato che potesse essere un musicista, ma a fine puntata si vede lui che suona la chitarra. Cox continua ad andare a letto con Jordan.\nIl mio vecchio.\nTrama.\nTurk ed Elliot hanno finito la loro relazione sulle arteriopatie periferiche, e adesso devono solo esporla in pubblico, e sono molto turbati poich\u00e9 dovranno arrivare i loro genitori. Ironicamente, quando J.D. telefona a suo padre e gli comunica che arriveranno i genitori dei suoi amici per assistere alla loro esposizione, decide anch'egli di andare a trovare suo figlio. Si viene a sapere che i genitori di J.D. si sono separati quando aveva 7 anni, e che con suo padre ha un rapporto \"particolare\", in quanto lui non \u00e8 mai realmente comportato da genitore, ma pi\u00f9 come un amico. Successivamente arrivano anche i genitori di Elliot e di Turk: il padre di Elliot \u00e8 il primario di un ospedale, ed \u00e8 per questo che quando il Dr. Kelso lo viene a sapere, si creeranno delle ostilit\u00e0, che si ripercuoteranno su Elliot: e nonostante egli la punti come obiettivo per farla sbagliare su domande riguardanti il campo medico, lei risponde sempre correttamente, rendendo fiero suo padre. Successivamente Kelso le chieder\u00e0 se \u00e8 diventata medico per sua scelta o per volere dei suoi genitori, ma arriver\u00e0 la conferma della prima ipotesi, quando un paziente le vomiter\u00e0 addosso e, nonostante l'accaduto, lei continua ad avere sorriso. In seguito Kelso le confesser\u00e0 di aver solo cercato di fare un dispetto a suo padre e converranno insieme di non sopportarlo minimamente.\nCarla si rende conto che la madre di Turk \u00e8 molto simile a lei, e pensa che piaccia a lui solamente per questo fatto. Ma accetter\u00e0 comunque questo suo \"difetto\".\nIl padre di J.D. dovr\u00e0 partire poco tempo dopo essere arrivato per \"aiutare un amico che si sta per trasferire\". Per questo fatto J.D. si arrabbia, e si sfoga con il Dr. Cox, che lo fa riflettere sul fatto che c'\u00e8 gente nel mondo messa in rapporti molto peggiori con i propri genitori, e che lui invece si deve sentire fortunato. J.D. quindi al posto di pensare con la mente di un figlio, cerca di ragionare con la mente di un uomo, e si rende conto che suo padre \u00e8 un cinquantenne solo ed in difficolt\u00e0, che non ha alcun amico di vecchia data da aiutare a trasferirsi ma un cliente a cui sperava di vendere qualcosa per tirare avanti, e che non aveva soldi nemmeno per un albergo, e per questo si era piazzato sul suo divano. In seguito JD saluter\u00e0 amorevolmente il padre che si dir\u00e0 felice di averlo visto.\nInoltre durante la puntata si vede anche il padre dell'inserviente, che tratta le persone esattamente come suo figlio.\nLa mia strada o superstrada.\nTrama.\nTurk \u00e8 molto competitivo, e per ogni cosa realizza una sfida con J.D. e in ognuna il chirurgo vince. All'ospedale, Turk convince (anche con l'aiuto dell'inserviente) un paziente di Dorian a sottoporsi ad un intervento chirurgico al posto di farsi curare con le cure prescritte da J.D. Questo gesto fa arrabbiare quest'ultimo che, sta volta, \u00e8 veramente intenzionato a non farlo vincere. J.D. chiede aiuto a Cox, senza risultati. Inoltre Turk convince altri pazienti a sottoporsi a interventi chirurgici. Questo fa molto arrabbiare J.D. Alla fine l'amico ammette di essere competitivo, ma dice anche alle volte \u00e8 positivo esserlo, perch\u00e9 bisogna credere in propri stessi. Turk e Dorian si rappacificano.\nNel frattempo Cox si arrabbia con Kelso perch\u00e9 ha licenziato due valide infermiere, e per questo motivo quest'ultimo ne licenzia un'altra. Affinch\u00e9 facesse tornare l'ultima infermiera licenziata senza motivo, il Dr. Cox \u00e8 costretto a chiedere scusa a Kelso davanti a molti assistenti. Successivamente Kelso si prender\u00e0 il merito di aver riassunto l'infermiera, ma nonostante ci\u00f2 Cox \u00e8 comunque felice di aver fatto la cosa giusta.\nElliot si innamora di un suo paziente, Sean, che non sembra per\u00f2 notarla molto. Carla vuole aiutarla, senza per\u00f2 riuscirci. Il giorno in cui viene dimesso, si veste bene per far colpo su di lui un'ultima volta, ma per sfortunati eventi \u00e8 costretta a curare un paziente. Inoltre dopo la visita la imbratter\u00e0 completamente, facendo brutta figura con Sean. La sera in cui esce dall'ospedale per\u00f2 riesce a conquistarlo, e le viene chiesto di uscire.\nLa mia morsa sacrificale.\nTrama.\nDurante un prelievo di sangue ad un paziente con Epatite B, per sbaglio la siringa vola e va a finire nel braccio di J.D. Quest'ultimo \u00e8 spaventato, e quattro pazienti (che per professione sono medici) lo fanno spaventare ancora di pi\u00f9. Successivamente dovr\u00e0 occuparsi di un paziente con Meningococco, ed \u00e8 intimorito dal contagio. Ma successivamente affronter\u00e0 questa paura.\nTurk sembra aver messo su qualche chilo, e Dorian e Carla lo prendono un po' in giro per questo fatto. Allora lui decide di farsi aiutare dal Dr. Cox, che sembra essere sempre in forma. Turk si allener\u00e0 sempre con lui (seguito a ruota da Todd), ma Carla si sentir\u00e0 trascurata. Turk capisce allora che Cox \u00e8 sempre in forma poich\u00e9 non ha nessuno con cui passare del tempo, e piuttosto che allenarsi per ritornare in forma, decide di trascorrere pi\u00f9 tempo con la sua ragazza.\nElliot intanto esce con Sean, ed ogni giorno \u00e8 molto stanca al lavoro, poich\u00e9 esce fino a sera tarda ed ha rapporti sessuali. Qualche giorno dopo, di sera, mentre lui la aspetta all'uscita dell'ospedale, lei arriva, e per sbaglio gli accenna al fatto che non \u00e8 pronta ad impegnarsi. Lei dovr\u00e0 fare tardi in ospedale, ma lui cerca comunque di aspettarla Quando esce alla fine del suo turno, egli se n'\u00e8 andato. Finisce cos\u00ec la storia tra Elliot e Sean.\nIl mio avvenimento.\nTrama.\nDopo essersi bucato la mano con una sparachiodi arriva all'ospedale Ben, fratello di Jordan e grande amico di Perry. Intanto, mentre sia Elliot che Turk commettono degli errori dovuti a degli scambi fortuiti di cartelle, la mano di Ben non smette di sanguinare e degli esami consigliati da J.D. rivelano che la causa della continua emorragia \u00e8 la leucemia.\nIl mio eroe.\nTrama.\nBen, fratello di Jordan, si sottopone alla chemioterapia per combattere la leucemia ma Cox non assiste alla prima seduta poich\u00e9 ha paura per la sorte del suo amico. Fortunatamente il tumore di Ben regredisce ma J.D., che ha sempre visto Cox come un eroe, lo vede per la prima volta come una persona vera anche se per lui rester\u00e0 sempre il \"suo eroe\".\nIl mio ultimo giorno.\nTrama.\nDopo aver passato un anno all'ospedale JD, Turk ed Elliot capiscono di non essere pi\u00f9 emozionati dal loro lavoro e decidono quindi di curare un loro paziente in modo rischioso. Intanto, dopo che Cox l'aveva criticata per la sua prevedibilit\u00e0, Jordan rivela a tutti i protagonisti dei segreti imbarazzanti che si tenevano nascosti l'un l'altro."}
{"id": "1129005", "revid": "125987887", "url": "https://it.wikipedia.org/wiki?curid=1129005", "title": "Battaglia di Mantinea (362 a.C.)", "text": "La battaglia di Mantinea fu combattuta nell'estate del 362 a.C. dagli Spartani e dagli Ateniesi, insieme a contingenti peloponnesiaci dell'Acaia e di Mantinea, contro l'esercito tebano di Epaminonda affiancato da contingenti provenienti dall'Arcadia, dalla Messenia e delle citt\u00e0 di Sicione e Argo.\nAntefatto.\nDi fronte alla crescente opposizione ai Tebani, il cui dominio sulla Grecia era mal sopportato anche da alcuni dei popoli che, in precedenza, erano stati liberati dal giogo spartano dalla stessa Tebe, nel 362 a.C. Epaminonda decise di compiere una spedizione nel Peloponneso per sottomettere Mantinea, che si era opposta al predominio tebano sulla regione.\nEpaminonda era a capo di un esercito composto da Beoti, Tessali ed Eubei, ai quali si era unita anche Tegea (la principale nemica di Mantinea); Mantinea, invece, aveva chiesto l'aiuto di Sparta e Atene, dell'Acaia e del resto dell'Arcadia. Insomma, tutta la Grecia era coinvolta in questo scontro.\nDopo aver saputo che un grande esercito spartano stava marciando su Mantinea, e che Sparta era praticamente indifesa, Epaminonda pianific\u00f2 un'audace marcia notturna verso Sparta; il re di Sparta Archidamo, per\u00f2, fu avvertito di questa mossa da una spia, probabilmente un corridore cretese, e quando Epaminonda vi arriv\u00f2, trov\u00f2 la citt\u00e0 molto ben guarnita. Dopo aver attaccato varie volte la citt\u00e0, Epaminonda cap\u00ec di non averla colta di sorpresa e, visto che le truppe di Sparta e di Mantinea avevano marciato verso Sparta durante il corso del giorno, cess\u00f2 l'assedio.\nQuindi Epaminonda rimand\u00f2 le sue truppe alla base di Tegea ed invi\u00f2 la cavalleria a Mantinea, ma uno scontro con la cavalleria ateniese fuori dalle mura blocc\u00f2 il contingente tebano; sapendo che il tempo concesso alla campagna stava volgendo al termine, e capendo che se si fosse ritirato senza sconfiggere i nemici di Tegea l'influenza tebana sarebbe notevolmente diminuita, Epaminonda decise di giocarsi tutto con una battaglia campale, vicino a Mantinea.\nSvolgimento.\nQuella che segu\u00ec, nella pianura davanti a Mantinea, fu la pi\u00f9 grande battaglia tra opliti della storia greca. Epaminonda aveva l'esercito pi\u00f9 consistente, con trentamila fanti pesanti e tremila cavalieri, mentre i suoi avversari avevano ventimila fanti e duemila cavalieri. Senofonte scrive che Epaminonda schier\u00f2 l'esercito in ordine di battaglia, e poi lo fece marciare in colonna parallelamente alle linee nemiche, in modo che apparisse diretto altrove; a un certo punto, per\u00f2, fece imbracciare le armi ai soldati in modo da far credere che l'esercito si preparasse per la battaglia; lo storico commenta che, \"cos\u00ec facendo, indusse la maggior parte dei nemici ad allentare la propria prontezza mentale, e allo stesso modo a disunire i ranghi dello schieramento\".\nL'intera colonna tebana, che aveva marciato verso sinistra oltre la fronte dell'esercito nemico, torn\u00f2 poi verso destra, in modo da poterlo affrontare. Epaminonda, che era stato a capo della colonna (ora l'ala sinistra), port\u00f2 alcuni reparti di fanteria dall'estrema destra, dietro la linea di battaglia, per rinforzare l\u2019ala sinistra: facendo questo, ripropose la sinistra rinforzata gi\u00e0 messa in campo a Leuttra (ai soldati questa volta costituita anche da tutti i Beoti, non solo dai Tebani come alla prima battaglia). Sulle ali pose consistenti forze di cavalleria rafforzate dalla fanteria leggera.\nEpaminonda diede quindi l'ordine di avanzare, prendendo il nemico di sorpresa e causando un gran confusione nelle sue file, come prevedeva. I cavalieri tebani, posti sulle ali, respinsero la cavalleria di Atene e Mantinea; Diodoro dice che sul lato destro tebano la cavalleria ateniese, pur non essendo inferiore a quella nemica, non poteva sopportare i proiettili scagliati dalle truppe leggere tebane.\nNel frattempo, la fanteria tebana avanzava: Senofonte descrive suggestivamente il pensiero di Epaminonda: \"[egli] port\u00f2 avanti il suo esercito sulla prua, come una trireme, credendo che, se avesse potuto colpire e tagliare ovunque, avrebbe distrutto l'intero esercito dei suoi avversari.\" Come a Leuttra, alla debole ala destra fu ordinato di evitare il combattimento.\nNello scontro di fanteria gli avvenimenti rimasero per un po' incerti, ma poi l\u2019ala sinistra dei Tebani sfond\u00f2 la destra della linea spartana e l'intera falange nemica fu messa in fuga; tuttavia, al culmine della battaglia, Epaminonda fu ferito a morte e spir\u00f2 poco dopo. Dopo la sua dipartita i Tebani e gli alleati non fecero nessuno sforzo per inseguire i nemici in fuga, perci\u00f2 la battaglia si risolse senza una completa vittoria.\nConseguenze.\nSenofonte, che finisce le \"Elleniche\" con la battaglia di Mantinea, racconta cos\u00ec i risultati del combattimento:\nLa battaglia di Mantinea segn\u00f2 la fine dell'egemonia tebana e l'inizio del declino militare della Grecia, che, ormai priva di grandi condottieri, nel 338 a.C. pass\u00f2 sotto il dominio macedone. Una delle conseguenze indirette della battaglia, in questo senso, fu il risentimento che gli Spartani nutrirono per i Tebani da quel momento in poi: fu per questo che, probabilmente, gli Spartani non parteciparono alla battaglia di Cheronea, che segn\u00f2 la fine dell'indipendenza delle \"poleis\"."}
{"id": "1129006", "revid": "278830", "url": "https://it.wikipedia.org/wiki?curid=1129006", "title": "Episodi di Scrubs - Medici ai primi ferri (seconda stagione)", "text": "La seconda stagione di \"Scrubs - Medici ai primi ferri\" and\u00f2 in onda negli Stati Uniti sulla NBC tra il 26 settembre 2002 e il 17 aprile 2003, mentre in Italia and\u00f2 in onda su MTV nel 2003.\nIl mio eccesso.\nTrama.\n\u00c8 il primo giorno di un nuovo anno al Sacro Cuore, e dopo la sfuriata di Jordan, i rapporti sono molto tesi tra tutti. JD cerca quindi di far tornare le cose come prima.\nCarla \u00e8 arrabbiata con Turk perch\u00e9 lui non le ha detto ci\u00f2 che il dr. Cox provava per lei, ma non \u00e8 solo quello il motivo e vuole che Turk capisca davvero perch\u00e9 lei \u00e8 arrabbiata: fino ad allora non ha intenzione di perdonarlo. JD teme la reazione del dr. Cox dopo che Jordan gli ha detto che lei e JD quando si sono conosciuti hanno fatto sesso, e si stupisce quando Cox gli dice che lo perdona. Capisce poi che il Dr. Cox l'ha perdonato solo perch\u00e9 non gli interessa pi\u00f9 niente di lui. Elliot passa il tempo a nascondersi da JD, poich\u00e9 ora questo sa del fatto che lei ne \u00e8 ancora innamorata. JD le propone di copulare insieme per scoprire dove portano questi sentimenti rimasti in sospeso.\nCos\u00ec JD riunisce Carla, Turk e il dr. Cox per parlare delle loro liti, ma la cosa non ha successo.\nPreso dal cercare di risolvere i problemi, questo si \u00e8 dimenticato del suo paziente, che sembrava un mistero diagnostico: si scopre per\u00f2 che la febbre del paziente era dovuta ai continui spostamenti da un reparto all'altro e i troppi farmaci. JD capisce cos\u00ec che a volte le cose si sistemano da sole, e infatti cos\u00ec accade, visto che alla fine della puntata Carla perdona Turk e il dr. Cox torna a trattare male JD come prima.\nIl mio usignolo.\nTrama.\nJ.D., Elliot e Turk si lamentano continuamente in quanto non vengono mai affidati loro compiti importanti, ma all'improvviso il loro desiderio si realizza: si trovano per la prima volta da soli a gestire l'intero ospedale senza la supervisione di nessuno. I tre per\u00f2 scoprono ben presto quanto sia difficile prendere delle decisioni circa la salute dei pazienti. Fortunatamente c'\u00e8 Carla ad aiutarli e a rasserenarli nelle loro insicurezze. Nel frattempo, il Dr. Cox pur di dimostrare a Jordan di essere cambiato (convincendola cos\u00ec a tornare insieme) accetta di fare un discorso d'elogio al Dr. Kelso nel corso di una premiazione ma mander\u00e0 tutto a rotoli.\nIl mio caso.\nTrama.\nAltro giorno altri casi da curare al Sacred Heart Hospital, specialmente se questi casi sono \u201cparticolari\u201d: chi infatti fornir\u00e0 il caso pi\u00f9 strano al dottor Kelso potr\u00e0 partecipare ad un convegno a Reno. Non tutte le ciambelle per\u00f2 riescono col buco, e anche se J.D si ritrova fra le mani il caso pi\u00f9 interessante di tutto l'ospedale dovr\u00e0 decidere di non abbassarsi a compromessi per far carriera o fare i conti col giudizio del dottor Cox.\nE sempre a proposito del dottor Kelso, nell'ospedale fervono i preparativi per il giorno del suo anniversario di matrimonio: proprio in questa occasione, una volta all'anno, il dottore diventa tanto affabile da esaudire tutte le richieste del personale senza protestare.\nPer finire il quadro della situazione Carla ed Elliot si accorgono che la loro amicizia non \u00e8 tanto solida, ma anzi fin troppe differenze le dividono. Per tutti si impongono delle scelte e come dice J.D \u201cla vita \u00e8 condizionata dalle scelte che si fanno man mano che si avanti\u2026 L'importante \u00e8 credere nelle proprie convinzioni e restare sempre con i piedi per terra\u201d. Infine, J.D. accetter\u00e0 il viaggio a Reno, facendo presente al dottor Cox che cercare di mettersi in luce \u00e8 fondamentale. Cos\u00ec Cox chieder\u00e0 di mettere una buona parola a una sua paziente influente che ha un'infatuazione per lui.\nLa mia bocca larga.\nTrama.\nJD si accorge di conoscere poco della vita di Carla, quindi la spinge a confidarsi con lui in un momento di debolezza. Quando per\u00f2 scopre che JD ha rivelato a Turk il suo segreto s'infuria e promette di non dirgli pi\u00f9 nulla sulla sua vita privata in futuro. JD si scusa e alla fine Carla si confida ancora con lui dandogli un'altra possibilit\u00e0.\nTurk nel frattempo \u00e8 invidioso della sua collega pi\u00f9 abile di lui in sala operatoria e si esalta quando Kelso lo sceglie per accompagnarlo in Messico. Scopre poi che \u00e8 stato scelto solamente perch\u00e9 Kelso non vuole la compagnia di una donna a causa dei suoi pregiudizi sessisti, quindi va dalla collega offrendole il suo posto. Questa rifiuta e alla fine sar\u00e0 Todd ad andare in Messico.\nElliot ha i soliti problemi di autostima e cerca disperatamente l'attenzione del Dr. Cox, che approfitta della sua disponibilit\u00e0 affidandole i compiti pi\u00f9 ingrati. Alla fine, impietosito, Cox le consiglia di smettere di preoccuparsi di quello che pensa la gente di lei.\nIl mio nuovo camice.\nTrama.\nJD, divenuto assistente di ruolo, decide di mettere il camice bianco convinto che non ripeter\u00e0 pi\u00f9 gli stessi errori di quando era un assistente, ma il Dr. Cox non lo apprezza.\nTurk \u00e8 costretto a lavorare con il Dr. Amato, che, a causa della sua piccola statura, costringe Turk a lavorare piegato, causandogli il mal di schiena.\nElliot conosce un chirurgo dell'ospedale e, dopo una notte di sesso con lui, viene bersagliata dai pettegolezzi di tutto l'ospedale.\nJD, per via del suo nuovo camice, si sente troppo sicuro di s\u00e9 e finisce per provocare la perdita dell'olfatto ad un paziente, che per sfogarsi, attacca JD, sotto gli occhi del Dr. Cox che ironicamente gli dice \"Non fai pi\u00f9 gli stessi errori schiocchi, complimenti\".\nIntanto anche Turk inizia a spettegolare su Elliot, ma lei lo scopre mentre sta raccontando ai suoi colleghi dei piccanti particolari su di lei.\nJD, convinto che la perdita dell'olfatto del suo paziente non sia dovuta ad un suo errore, va in cerca di conferme; conferme che Ted gli d\u00e0. Deciso ad affrontare il Dr. Cox, JD gli fa notare che era lui ad avere ragione, ma Cox gi\u00e0 lo sapeva e gli dice che se precedentemente lo aveva attaccato era perch\u00e9 il paziente aveva bisogno di sfogarsi e prendersela con qualcuno. Dopodich\u00e9 JD decide di levarsi il camice bianco.\nAlla fine Elliot perdona Turk e inizia ad andare fiera dei pettegolezzi sconci che girano sul suo conto.\nIl mio grande fratello.\nTrama.\nDan, il fratello di JD, gli fa una sorpresa e lo va a trovare in ospedale.\nDan inizia a interessarsi a Elliot, ma JD gli fa notare che loro due hanno avuto una relazione, cos\u00ec decide di tirarsi indietro.\nTurk, con una scusa, rifiuta un invito al funerale di un suo paziente deceduto, ma il Dr. Cox, dopo una scommessa vinta da Turk, lo fa sentire in colpa e cos\u00ec decide di andarci.\nIntanto Elliot chiede a JD di poter pranzare con lui e Dan, ma JD, ingelosito, cerca invano di non farla venire.\nDurante il pranzo Elliot fa delle domande a Dan sulla sua vita, e quando gli chiede dove abita e che lavoro fa, JD cerca di giustificare il fatto che Dan abiti ancora con la madre e che alla sua et\u00e0 faccia ancora il barman, cos\u00ec si rende conto che in realt\u00e0 non \u00e8 geloso, ma si vergogna del fratello.\nTurk arriva al funerale ma viene subito attaccato dai parenti del defunto perch\u00e9 non si ricorda neanche il suo nome. Il Dr. Cox prima si diverte nel vederlo disperato, ma poi gli fa capire quando \u00e8 il momento di scherzare sui pazienti e quando non lo \u00e8.\nInfine JD si sfoga e dice al fratello che \u00e8 arrivato il momento di crescere e che secondo lui non ha intenzione di farlo perch\u00e9 ha paura di fallire, cos\u00ec Dan, deluso, lo saluta e se ne va.\nIl mio primo passo.\nTrama.\nArriva in ospedale l'affascinante rappresentate farmaceutica July (Heather Locklear). Tutti sembrano subire il suo fascino eccetto il dottor Cox che ostenta disgusto verso di lei pur essendone attratto.\nIntanto Turk regala a Carla un corso di specializzazione, visto che lei continua a lamentarsi di dover sempre chiedere ai medici il permesso di ogni cosa. Carla inizialmente si arrabbia con Turk ma poi si rende conto che non \u00e8 pienamente felice della sua posizione attuale. \nJD ed Elliot discutono su una paziente ed Elliot alla fine la fa operare, ma questa muore sotto i ferri facendo cadere Elliot in depressione. JD gongola dichiarando di essere un sostenitore della teoria \"Chi vivr\u00e0 vedr\u00e0\". Kelso per\u00f2 alla conferenza di immorbilit\u00e0 e mortalit\u00e0, elogia la scelta coraggiosa di Elliot e bacchetta JD per la sua mancanza di coraggio.\nKelso incarica Cox di organizzare la serata promozionale per il PLOMOX, il nuovo farmaco di July. Alla conclusione della serata Turk sta male per la troppa carne mangiata e viene portato in ospedale. Intanto July dice a Cox che prova qualcosa per lui, ma lui se ne va senza risponderle.\nCarla confessa a Cox che la vera ragione per cui non va al corso di specializzazione \u00e8 perch\u00e9 vuole stare accanto a Turk e non trascurare il loro rapporto. Cox raggiunge July al bar e JD, grazie ad Elliot, capisce che nella vita come nel lavoro, ogni tanto bisogna rischiare, cos\u00ec i due vanno a fare bungee jumping.\nLe mie coppe di frutta.\nTrama.\nJD e Turk hanno l'abitudine di rubare alcuni oggetti dall'ospedale per risparmiare e saldare cos\u00ec i debiti contratti per frequentare l'universit\u00e0. Turk offre a JD un lavoro nell'ambulatorio pubblico ma decide di tenersi 100 dei 300 dollari di paga. JD lo scopre e per vendetta racconta ai medici in ambulatorio che Turk fa uso di marijuana. Turk quindi non viene pi\u00f9 contattato e perde il suo impiego serale. JD si sente in colpa perch\u00e9 ha costretto Turk ad un lavoro su un'ambulanza. Appena capito che il suo tiro mancino danneggiava anche Carla, JD va a fare le sue scuse a Turk sull'ambulanza.\nNel frattempo Cox ufficializza la storia con July, la bella rappresentante farmaceutica, e ci\u00f2 modifica il suo carattere e lo fa diventare meno arrabbiato e scontroso. Poi per\u00f2 scopre che July \u00e8 andato a letto con molte persone all'interno dell'ospedale, e ci\u00f2 lo fa tornare il solito dottor Cox. Mentre July \u00e8 a casa di Cox, arriva Jordan, la ex moglie di lui incinta, che rivuole Cox al suo fianco per crescere il bambino.\nInizia cos\u00ec una guerra senza esclusione di colpi tra le due donne per il dottor Cox, che alla fine sceglie Jordan.\nLe cosiddette Ginecologirl, ovvero i medici che hanno preso la specializzazione in ginecologia, che sono tutte donne, chiedono ad Elliot di unirsi a loro. Elliot rifiuta. Il padre di Elliot fa visita alla figlia e le rivela che \u00e8 stato lui a chiedere alla ginecologa Gerson di convincerla a scegliere ginecologia. Elliot dice al padre che non vuole specializzarsi in ginecologia e il padre le ricorda di averle pagato gli studi. Elliot risponde che \u00e8 abbastanza grande per scegliere da s\u00e9. Mr Reid taglia i fondi alla figlia, che \u00e8 costretta a traslocare dalla bella casa in cui viveva e cambiare radicalmente il suo stile di vita.\nIl mio giorno fortunato.\nTrama.\nJD e Cox hanno una discussione su una diagnosi: secondo il dr. Cox \u00e8 una malattia comune, secondo JD una patologia molto rara. Le analisi confermano la tesi di JD, che si monta la testa, risponde a tono a Cox e diventa arrogante. Cox allora lo sfida in una contesa medica: due pazienti perfettamente uguali, stessi sintomi, stessa et\u00e0, stesso sesso, stessa etnia, uno per JD, uno per Cox. JD somministra gli stessi farmaci di Cox, ma il suo paziente muore, quello di Cox no. Persa la sfida, cerca di capire dove ha sbagliato. Il Dottor Cox gli spiega che la cosa di cui non ha tenuto conto \u00e8 che il caso \u00e8 sempre pi\u00f9 forte di tutto.\nElliot intanto affronta la mancanza di soldi, dopo che il padre le ha negato i fondi. In ospedale un paziente a cui aveva dato pochi mesi di vita ma che invece era completamente guarito le fa causa. \nCarla nel frattempo vuole parlare con Cox della storia con Jordan, che a lei pare una scelta sbagliata. Jordan si infuria con lei.\nCarla capisce di essere una persona che dice sempre agli altri ci\u00f2 che devono fare e promette e Turk che prover\u00e0 in tutti i modi a cambiare.\nIl mio mostro.\nTrama.\nJ.D. va al lavoro insieme a Turk, Carla ed Elliot. Il giorno per\u00f2 non si prospetta affatto bene: tra pazienti in fin di vita e continue complicazioni, J.D. immagina che il Sacred Heart Hospital sia come un \"mostro\" che risucchia le forze a medici e pazienti. Elliot intanto si \u00e8 trasferita da Turk e J.D., con cui va a letto nuovamente, in quanto suo padre e sua madre l'hanno sfrattata di casa.\nLa mia \"storia\" di sesso.\nTrama.\nJD ed Elliot si risvegliano dopo aver fatto sesso. Entrambi non vogliono ricominciare una relazione seria, dopo la disastrosa fine dell'altra e quindi decidono di essere \"Compagni di sesso\". Elliot usa il sesso con JD per eliminare le tensioni e la depressione che la opprimono.\nElliot \u00e8 sempre pi\u00f9 pressappochista nel suo lavoro e Turk, che l'aiuta, ne paga le conseguenze, venendo accusato delle negligenze della ragazza. Turk allora decide di dare ad Elliot una tregua per farla riflettere sulla sua vita convincendo i pazienti di Elliot a chiedere un altro medico. Elliot lo scopre e inizialmente di infuria, poi quando si rende conto che sta davvero peggiorando come medico, capisce che Turk ha fatto la cosa giusta, per il bene dei pazienti oltre che per il suo. JD intanto si rende conto di non riuscire a dividere il sesso dai sentimenti e si riscopre innamorato di Elliot nuovamente, ma Elliot tronca il loro rapporto per riordinare la sua vita.\nCarla nel frattempo ha un problema con un paziente anziano: gli ha detto che pu\u00f2 essere dimesso per andare al matrimonio del figlio, ma Kelso sostiene che ha ancora bisogno di ossigeno. Manda JD da Kelso a sostenere che dimettere il paziente \u00e8 la scelta giusta. Kelso va a parlare con lei e le d\u00e0 la possibilit\u00e0 di decidere: dimetterlo e correre il rischio, o stare sul sicuro e farsi odiare da un paziente.\nLa mia nuova vecchia amica.\nTrama.\nElliot vuole essere solo amica di JD, che si finge d'accordo pur essendone ancora innamorato. Elliot non fa che ostentare la loro nuova \"amicizia\" cos\u00ec JD per farla ingelosire esce nuovamente con la ragazza dello spaccio, piantando Elliot in asso nel momento del bisogno (le avevano rubato il furgone con dentro tutto ci\u00f2 che possedeva). JD chiede scusa e le cose sembrano sistemarsi, ma alla fine capisce che Elliot per non sembrare vulnerabile stava portandosi dietro un pesante fardello. Allora non va all'appuntamento con la ragazza dello spaccio ma va a trovare Elliot, come amico (anche se a malincuore).\nNel frattempo Cox e Carla si occupano del signor Corman, un uomo che si presenta molto frequentemente all'ospedale convinto di avere malattie esotiche e rarissime. Cox decide di strapazzarlo un po' con inutili controlli molto dolorosi, ma questo lo porta a scoprire che il paziente ha una rara forma di cancro. Cox chiede a Carla perch\u00e9 non gli avesse impedito di fare le analisi inutili a Corman, dato che lei \u00e8 l'unica che riesce a rimettere in riga il dottor Cox. Entrambi scoprono che la loro amicizia non \u00e8 pi\u00f9 affiatata e trovano un po' di tempo da dedicarsi.\nIntanto Turk e Kelso si occupano di un'anziana signora appena operata al cervello a cui Turk deve far ritirare la patente. Lui non lo fa, disobbedendo a Kelso, ma la sua paziente perde il controllo della macchina e per un pelo non investe Turk e Kelso, andando poi a schiantarsi contro la macchina del primario, da lui molto amata. Kelso allora impartisce una lezione a Turk: tutti i pazienti mentono.\nLa mia filosofia.\nTrama.\nIn ospedale \u00e8 tornata Elaine, in lista per il trapianto di cuore da molto tempo, tanto che lei e JD sono diventati amici. JD si occupa con il Dr. Cox anche di una donna incinta con un problema di cuore dovuto alla gravidanza. Quando il marito dovr\u00e0 scegliere se far nascere pericolosamente presto il bambino per salvare la moglie, JD lo aiuter\u00e0 nella scelta.\nIntanto Turk \u00e8 deciso a chiedere a Carla di sposarlo. Ma la stessa sera Carla riceve la telefonata di sua madre, che le dice che \u00e8 morta sua zia. Carla deve partire per 5 giorni per Chicago e Turk non trova il modo di fargli la grande proposta (anche perch\u00e9 l'anello viene mangiato da un bambino dell'ospedale, Ralphie). Prima che parta, senza anello, Turk glielo chiede lo stesso. Carla risponde che lo ama ma che ci deve riflettere.\nNel frattempo Elliot combatte contro Kelso per avere due spogliatoi separati invece di uno misto. Grazie ai consigli legali di Ted ed al sostegno di tutte le donne dell'ospedale, Kelso cede.\nAlla fine la filosofia di JD (in ospedale per ogni persona che muore una continua a vivere, mantenendo l'equilibrio) si dimostra esatta: madre e figlio sopravvivono, ma Elaine va in arresto cardiaco e muore.\nMio fratello, il mio guardiano.\nTrama.\nCarla sta tenendo Turk sulle spine riguardo alla richiesta di matrimonio perch\u00e9 \u00e8 molto in dubbio sulla seriet\u00e0 della proposta e la maturit\u00e0 di Turk. Intanto arriva Kevin (D.L. Hughley), il fratello di Turk a passare un paio di giorni con lui. Kevin \u00e8 stato lasciato dalla moglie e, anche se non lo fa trasparire, soffre molto per questo. Turk fa di tutto per tirarlo su e alla fine i due finiscono in un bar dove si ubriacano. Al loro rientro Carla vede Turk e Kevin sbronzi fradici con Roudie e una ragazza incontrata al bar. E questa fa nascere nuovi dubbi.\nIntanto arriva all'ospedale l'antitesi di Kelso, il dottor Doug Townshend (Dick Van Dyke), adorato da tutti, Cox, Kelso ed Inserviente compresi. Egli segue un caso con JD, ma gli fa utilizzare tecniche antiquate ed obsolete che presentano rischi inutili e che fanno aggravare il paziente. JD lo denuncia a Kelso che a malincuore \u00e8 costretto ad impedirgli di esercitare la professione.\nNel frattempo Cox e Jordan litigano perch\u00e9 Cox vuole sapere il sesso del bambino, Jordan no. Per una coincidenza Elliot viene a sapere di che sesso \u00e8 il bambino mentre i genitori ne sono all'oscuro. Cox cerca di estorcerle l'informazione ma Elliot lo ricatta e poi d\u00e0 una busta con su scritto il sesso a Jordan. Jordan dopo una discussione la consegna a Cox lasciando a lui la scelta. A malincuore alla fine Cox la straccia senza aprirla.\nLa sua storia.\nTrama.\nTurk continua a chiedere a Carla di sposarlo, ma questa continua a dirgli di aspettare perch\u00e9 deve decidere, cos\u00ec alla fine Turk, stanco e deluso, le dice che non glielo chieder\u00e0 pi\u00f9 e di non preoccuparsi neanche di dargli una risposta. JD e Turk inoltre fanno a gara per vedere chi preferisce tra loro due la cameriera del bar vicino all'ospedale. Elliot incontra un ragazzo al bar che si scopre poi essere un infermiere all'ospedale, ma lei \u00e8 talmente preoccupata da ci\u00f2 che pensano gli altri da piantarlo. Alla fine dell'episodio si pentir\u00e0 e gli chieder\u00e0 di nuovo di uscire. Kelso dice a Cox che deve fare una visita di controllo e di firmargli le carte dove si attesta la sua buona salute senza neanche visitarlo, ma Cox decide di seguire il consiglio di J.D. e spinge Kelso a farsi visitare da lui anzich\u00e9 assecondarlo, tuttavia l'ipertensione scoperta da Cox coster\u00e0 a Kelso 6.000 dollari in pi\u00f9 per l'assicurazione sanitaria e ci\u00f2 porta il primario a punire Cox con dei turni lavorativi non pagati e Cox riversa la sua frustrazione su J.D., colpevole di avergli consigliato male. Il Dr. Cox va poi dal suo psichiatra, un tipo irascibile e poco amichevole. Questo per\u00f2 riesce a far ragionare il Dr. Cox su ci\u00f2 che \u00e8 e sui suoi rapporti con le altre persone pressoch\u00e9 inesistenti. Difatti questo invita diversi suoi colleghi a casa sua per vedere una partita, ma nessuno si presenta. L'unico a venire \u00e8 JD che non era stato invitato e che viene sbattuto fuori di casa dal Dr. Cox. J.D. chiede un altro supervisore per stargli lontano. Alla fine la cameriera preferisce Turk e i due stanno quasi per andare via insieme quando Carla, dopo aver finalmente riflettuto su se stessa, lo chiama per dirgli che ha preso una decisione e che lo sposer\u00e0. Turk va subito a trovarla ed abbracciarla. Kelso va dal Dr. Cox e, sconvolgendolo, gli chiede scusa per essersi arrabbiato con lui, in quanto ha scoperto, dopo aver fatto dei controlli col proprio cardiologo, che se Cox non gli avesse diagnosticato l'ipertensione sarebbe morto e lo ringrazia. Cox racconta la vicenda al suo psichiatra che, colpito che esista qualcuno in grado di farsi ascoltare da lui e di spingerlo a prendere decisioni positive per la sua vita privata e professionale, gli consiglia di tenersi vicino J.D. Alla fine il Dr. Cox lo vede e, dopo avergli chiesto, a modo suo (ovvero ordinandoglielo), di tornare a lavorare con lui, li d\u00e0 una pacca sulla spalla in segno di amicizia. JD alla fine va da Turk con dei fuochi d'artificio da far esplodere e tutti sono in allegria.\nA differenza delle altre puntate, il narratore \u00e8 Cox.\nIl mio karma.\nTrama.\nJD e Turk sono sul tetto a giocare a golf e una loro pallina rompe il vetro di una macchina che causa un incidente stradale.\nJordan \u00e8 in ospedale per partorire e il Dr. Cox le spiega che le ha fatto assegnare la sala da parto migliore dell'ospedale, sfortunatamente quella sala \u00e8 occupata e di conseguenza le viene assegnata la stanza peggiore, ma Cox rimedia chiedendo un favore al Dr. Kelso.\nIn seguito Jordan, furiosa per il precedente fatto e per via dell'imminente parto, caccia Cox dalla stanza.\nIn ospedale si presenta un paziente che dice di essere stato colpito da una palla da golf mentre guidava, ma JD e Turk, impauriti, fanno finta di niente.\nIntanto Elliot prosegue la sua relazione con Paul, ma inizia a non riuscire pi\u00f9 a nascondergli la sua \"pazzia\".\nJD e Turk, convinti che la causa di tutte le disgrazie che gli stanno capitando sia il cattivo Karma, decidono di confessare al paziente che sono stati loro a colpire la sua macchina, ma scoprono che non \u00e8 stato colpito dalla loro palla e tirano un sospiro di sollievo.\nPaul intuisce che Elliot nasconde qualcosa e le chiede spiegazioni, cos\u00ec lei in preda al panico non resiste pi\u00f9 e gli espone tutte le sue pazzie, ma Paul reagisce bene.\nIl Dr. Cox chiede a JD di dare ogni tanto un'occhiata a Jordan e mentre i due sono soli nella stanza, lei gli confida che il figlio che porta in grembo in realt\u00e0 \u00e8 di Cox.\nIl mio medico privato.\nTrama.\nJD \u00e8 indeciso se dire o no al Dr. Cox che il figlio di Jordan \u00e8 suo e inizia a chiedersi quale sia il motivo per cui lui e lei abbiano divorziato.\nIn ospedale si presenta una paziente con un medico privato di nome Peter che Cox scarica a JD.\nElliot, Carla, JD e Turk si divertono con un paziente narcolettico, \nnarcolessia dovuta all'eccitazione sessuale.\nElliot lo fa svenire mentre Carla non ci riesce, cos\u00ec da farle dubitare del suo fascino.\nIntanto il Dr. Kelso parcheggia la macchina sotto il canestro, non permettendo cos\u00ec a Turk di giocare a Basket, che a sua volta per vendetta taglia la spina al videogioco di Pac Man, videogioco di cui Kelso \u00e8 dipendente. \nSi viene a sapere che Cox e il medico privato Pet erano amici e quest'ultimo svela a JD i segreti per contrastare le sfuriate di Cox. I 3 si ritrovano in una stanza e da una discussione JD scopre che Jordan trad\u00ec Cox con Pet, svelando cos\u00ec il motivo per cui i due si separarono.\nLa mia B.S.C..\nTrama.\nIn ospedale si presenta una ragazza di nome Jamie che viene a trovare il marito che \u00e8 in coma ormai da 2 anni, ma questo, dopo alcuni tentennamenti, non impedisce a JD di uscire con lei, nonostante i pareri contrari dei suoi amici.\nRalphie, il bambino che ingoi\u00f2 l'anello di matrimonio di Turk, confessa a Carla l'accaduto, mandandola su tutte le furie. Turk le assicura che l'anello \u00e8 pulitissimo e per dimostrarlo se lo mette in bocca, ingoiandolo accidentalmente.\nCox, JD, Turk, Carla ed Elliot si ritrovano nella mensa aziendale a discutere della volont\u00e0 di JD di uscire con Jamie, e dopo un batti e ribatti, quest'ultimo va su tutte le furie facendogli notare che gli ultimi a poterlo giudicare sono loro, visto che per stupidi motivi non fanno altro che lamentarsi dei loro rapporti sentimentali. JD esce nuovamente con Jamie, ma quando quest'ultima gli dice di essere pronta per una nuova storia, JD le fa comprendere che quello che stanno facendo \u00e8 sbagliato e mentre i suoi amici cercano di far funzionare i loro rispettivi rapporti, lui riflette sulla propria solitudine.\nIl mio regno.\nTrama.\nInizia il tirocinio in chirurgia e JD diventa l'assistente di Turk, ma non riesce ad ambientarsi e viene preso di mira dagli altri chirurghi.\nPaul, in seguito ad un equivoco, crede che Elliot gli abbia detto \"ti amo\", cos\u00ec il rapporto subisce una rapida accelerazione da parte dell'infermiere che porta Elliot a distaccarsi. \nIntanto JD, stufo degli scherzi subiti dai chirurghi, inizia a svelare imbarazzanti segreti su Turk rendendolo lo zimbello del gruppo.\nIntanto Kelso \u00e8 impegnato in un convegno e Cox decide di fargli uno scherzo, facendolo credere morto, ma lo scherzo gli sfugge di mano, arrivando addirittura a svuotare il suo ufficio in un attimo e tutto l'ospedale gioisce per la sua morte (soprattutto Ted). Al suo ritorno, Kelso \u00e8 furioso con Cox, ma questi lo invita a riflettere su ci\u00f2 che i suoi colleghi pensano realmente di lui.\nElliot e Paul discutono della loro relazione fino a quando lei non decide di lasciarlo.\nLa mia interpretazione.\nTrama.\nJD va al funerale dell'ex marito della donna con cui sta uscendo e, mentre urina in un cespuglio, vede da una finestra l'inserviente che si fa la doccia e nota un melanoma sul pene di quest'ultimo, tumore che poi si riveler\u00e0 benigno, nel frattempo \u00e8 arrivato in ospedale un paziente tedesco che non parla inglese e quindi l'unico tramite \u00e8 il fratello del paziente che parla sia inglese che tedesco, nascono problemi poich\u00e9 quest'ultimo non vuole rivelare al fratello le precarie condizioni diagnosticagli. Il Dr. Cox ha dei problemi con la sua ex moglie poich\u00e9 lui non si vuole occupare del bambino che pensa sia di un altro uomo, nel frattempo Turk ha fatto un sogno erotico con protagonista Elliot, Carla lo viene a scoprire ma non accade quello che pensava, la donna infatti si rivela piuttosto tranquilla riguardo a quella situazione, giustificando il comportamento del fidanzato.\nLa mia regina del dramma.\nTrama.\nJD si frequenta con la Bella Sposina del Coma, ma hanno dei problemi perch\u00e9 tra di loro sembra non esserci pi\u00f9 pepe, svanito l'effetto eccitante della relazione proibita. Durante l'episodio JD cerca in tutti i modi di mantenere la B.S.C. interessata a lui, e riesce alla fine a stabilizzare la propria relazione. Nel frattempo Carla e Turk stanno cercando di organizzare il loro matrimonio e Carla desidera che sia il matrimonio dei suoi sogni, ma all'infermiera arriva la notizia del decesso della madre, per cui decide di volersi sposare il prima possibile. Il matrimonio non verr\u00e0 celebrato per\u00f2 perch\u00e9 Turk si accorger\u00e0 che non \u00e8 quello che Carla vuole realmente.\nIl lavoro dei miei sogni.\nTrama.\nSpence (Ryan Reynolds), un amico di JD e Turk, \u00e8 in visita per il matrimonio di un vecchio compagno di college dei tre. In seguito a un imprevisto il Dr. Cox scopre di essere il padre del bambino di Jordan, sua ex moglie con la quale sta cercando di riallacciare i rapporti, all'inizio ne rimane colpito e deluso ma poi capisce e i due fanno pace. Il Dr. Kelso \u00e8 arrabbiato con Elliot in seguito a un incidente e la bistratta in continuazione. L'inserviente e JD hanno un battibecco poich\u00e9 il primo guadagna pi\u00f9 dell'altro. Infine JD fa notare a Cox come egli possa essere un ottimo padre, cos\u00ec Cox interviene nella discussione tra Elliot e il Dr. Kelso dando un pugno in pieno volto al primario, augurando una buona giornata a tutti e tornando a casa da Jordan e suo figlio."}
{"id": "1129008", "revid": "2033069", "url": "https://it.wikipedia.org/wiki?curid=1129008", "title": "Black Sash", "text": "Black Sash \u00e8 una serie televisiva statunitense del 2003."}
{"id": "1129009", "revid": "278830", "url": "https://it.wikipedia.org/wiki?curid=1129009", "title": "Episodi di Scrubs - Medici ai primi ferri (terza stagione)", "text": "La terza stagione di \"Scrubs - Medici ai primi ferri\" and\u00f2 in onda negli Stati Uniti sulla NBC tra il 2 ottobre 2003 e il 4 maggio 2004, mentre in Italia and\u00f2 in onda su MTV tra il 2004 e il 2005.\nLa mia ragazza americana.\nTrama.\nInizia il terzo anno: Elliot continua ad avere problemi di autostima e la vita in ospedale non l'aiuta a migliorare. J.D. deve curare una paziente, la signora Farr, e chiede aiuto a Turk e Carla, ignorando Elliot. La ragazza riesce finalmente a reagire: cambia look e modo di fare, arrivando a imporsi con il radiologo, il quale non voleva collaborare con J.D., Turk e Carla. Dopo il pugno in faccia ricevuto da Cox, Kelso sibila quando respira: questo suono \"avverte\" il personale dell'ospedale del suo arrivo, il che permette loro di fingere di lavorare. Per ripicca, Kelso manda Cox a fare la visita annuale al penitenziario. Alla fine, Cox riaggiuster\u00e0 il naso di Kelso.\nIl mio viaggio.\nTrama.\nElliot ha ritrovato il suo ex, Sean, con cui vuole ricominciare una storia, ma purtroppo la ragazza deve dare ancora precedenza alla vita in ospedale. Lui accetter\u00e0 di essere messo in secondo piano. Carla trova un barattolo di urina senza etichetta e si far\u00e0 aiutare dall'Inserviente per identificarlo. Turk e Carla hanno deciso la data delle nozze, cos\u00ec J.D. vuole passare una serata con l'amico, ricordando i vecchi tempi, ma lui porta anche il Todd. J.D. Si offende, ma pi\u00f9 avanti Turk, dopo aver parlato con un paziente omosessuale, spiegher\u00e0 di avere sempre avuto problemi ad aprirsi con gli uomini, anche se con lui, ci riuscir\u00e0.\nLa mia balena bianca.\nTrama.\nJ.D., Turk e Elliot sono alle prese con un gruppo di specializzandi. Elliot cerca di difenderne uno dagli stessi soprusi che il dott. Kelso riservava a lei tre anni prima. Sean capisce che J.D. \u00e8 ancora innamorato di Elliot, ma non lo considera una vera minaccia e non se la prende. Il dottor Cox ingaggia una battaglia con un pediatra del suo stesso ospedale quando il piccolo Jack contrae il raffreddore; entrambi infatti non vogliono eseguire su di lui un'iniezione, di modo che il bimbo non li associ la loro figura al dolore.\nLa mia serata fortunata.\nTrama.\nJ.D. ha capito che mentre Cox parla con lui nei corridoi pu\u00f2 tranquillamente fare altre cose per qualche secondo perch\u00e9 lui non se ne accorge; Carla sostituisce un infermiere di chirurgia cos\u00ec pu\u00f2 passare pi\u00f9 tempo con Turk. Quest'ultimo non \u00e8 molto felice, tra l'altro lo imbarazza mentre lavora cos\u00ec le trova qualcos'altro da fare, lei ci rimane male: in seguito Turk si rende conto che quando fece l'operazione con lei, \u00e8 stato bravo, cos\u00ec si precipita da lei per chiederle di tornare a lavorare con lui, anche se gli scappa la parola \"irritante\" mentre fa un esempio che riguarda lei, quest'ultima capisce e se la prende. Tuttavia torna a lavorare con lui, ma la cosa sembra non finire qui.\nLe cose tra Elliott e Sean non vanno bene perch\u00e9 quest'ultimo capisce che tra lei e J.D. c'\u00e8 un legame che tra lui ed Elliott non c'\u00e8, in pi\u00f9 le dice che deve partire, quindi pensano di lasciarsi. Nel frattempo l'inserviente e l'amico \"Palla di lardo\" si arrovellano il cervello tutto il giorno per risolvere un indovinello di J.D., alla fine vanno da lui con la soluzione ma \u00e8 sbagliata, scoprono che la soluzione \u00e8 idiota tanto quanto l'indovinello, all'inserviente questa cosa non va gi\u00f9, cos\u00ec si vendica distruggendo la bici di J.D. facendogli un indovinello molto simile. Nel frattempo Cox e la moglie assumono una baby sitter e Cox viene promosso \"direttore sanitario\" grazie alla moglie; nel frattempo J.D. Scopre che Elliott e Sean si stanno lasciando, lei per\u00f2 corre da lui fuori dall'autobus per dirgli che una relazione a distanza pu\u00f2 funzionare, ma lui se ne va. Una sera J.D. Vede Elliott dalla finestra che piange, entra in casa sua con dei fiori per dirle che \u00e8 ancora innamorato di lei, per\u00f2 si scopre che Sean non \u00e8 partito, \u00e8 l\u00ec con lei e lei stava piangendo dalla gioia perch\u00e9 il ragazzo ha accettato di stare insieme a distanza. J.D. Imbarazzato lascia i fiori e se ne va.\nIl mio \"ingombrante\" fratello.\nTrama.\nJ.D. decide di chiamare il fratello perch\u00e9 vuole distrarsi per via della sua infatuazione non ricambiata di Elliott; Dan si presenta a casa sua con la scusa di confortarlo, ma non \u00e8 per nulla d'aiuto a JD, limitandosi a sfruttare la sua ospitalit\u00e0. Dopo aver sentito suo fratello parlare in maniera molto cinica di un paziente anziano e quando Dan si dimostra preoccupato per lui, JD si sfoga su di lui, rinfacciandogli il suo comportamento e dicendogli che non ha alcun diritto di giudicarlo, intimandogli di andarsene. Il giorno seguente JD e Dan si riappacificano ma quest'ultimo, prima di partire, rimprovera il Dr. Cox, incolpandolo di aver trasformato JD in un cinico e un avvilito che odia il proprio lavoro e gli intima di prendere sul serio la responsabilit\u00e0 di mentore, Cox, colpito dalle parole di Dan inizier\u00e0 a rispettarlo e cercher\u00e0 di convincere JD a essere pi\u00f9 positivo sul lavoro. Quasi tutti i lavoratori dell'ospedale fanno un secondo lavoro: Elliott rivela di lavorare anche come veterinaria, Turk al reparto mammografia; Carla per\u00f2 non \u00e8 contenta di ci\u00f2. Il Dr. Kelso scopre del secondo lavoro di Elliot e vorrebbe sospenderla, ma con l'aiuto di Carla, quest'ultima riesce a convincerlo a cambiare idea.\nIl mio consiglio per te.\nTrama.\nJ.D. Continua ad essere ossessionato da Elliott e, paradossalmente, si ritrovano a stare parecchio tempo insieme; nel frattempo il fratello di Carla viene a trovarla, in passato Turk lo aveva scambiato per un autista perch\u00e9 bianco e indossava il gilet... Perci\u00f2 il fratello odia Turk da quel momento, inoltre parla solo spagnolo, quindi pu\u00f2 insultarlo quanto vuole: alla fine per\u00f2 si scopre che parla inglese ma Carla non lo sa, quindi una sera lo provoca davanti a Carla, lui reagisce (dicendo qualcosa in inglese, appunto) e gli tira un pugno; nel frattempo J.D. Conosce una ragazza che inizialmente cerca di evitare perch\u00e9 ancora innamorato di Elliott, ben presto per\u00f2 si accorge che hanno un sacco di cose in comune (come il famoso monologo interiore), J.D. si decide a chiederle di uscire, anche se alla fine si scopre che lei non \u00e8 altri che la sorella della moglie di Cox...\nI miei quindici secondi.\nTrama.\nNonostante la shockante scoperta che la ragazza \u00e8 la sorella della moglie di Cox, lei e J.D. finiscono a letto insieme; Cox lo scopre e la prende malissimo, e non far\u00e0 altro che perseguitarlo ancor pi\u00f9 di prima. Il dottor Kelso si perfora accidentalmente le orecchie con uno stetoscopio e passer\u00e0 il resto della giornata senza sentire nulla; quando i colleghi lo scoprono, possono finalmente insultarlo con un sorriso in faccia, cosicch\u00e9 lui li scambi per complimenti. Elliott e Carla diventano sempre pi\u00f9 amiche di prima, tuttavia, dopo una sbagliata somministrazione di un farmaco ad una paziente ad opera di Carla, viene trattata male da Elliot per via della sua superiorit\u00e0; Carla ovviamente la prende male ma alla fine si riappacificheranno. L'inserviente chiede a Kelso di annunciare le novit\u00e0 col microfono, il quale, ancora sordo, acconsente. Per vendicarsi, Cox organizza un appuntamento a 4 con lui, sua moglie, J.D. e la ragazza al Luna Park, sapendo che J.D. vomita ogni volta che ci va: la ruota panoramica si ferma e si capisce che J.D. vomita sulle scarpe della ragazza; lei la prende male, ma la prende ancora peggio quando gli dice che \u00e8 innamorata e lui cambia subito argomento. Nel frattempo J.D. scopre la \"teoria dei 15 secondi\", ovvero il tempo esatto in cui Cox si interessa dei suoi pazienti; Cox e J.D. usano questa tecnica con una nuova paziente, ma alla fine scoprono che lei si trova l\u00ec perch\u00e9 si \u00e8 lasciata col fidanzato e ha tentato il suicidio. Lasciano Jordan e sua sorella al ristorante e si recano in ospedale, giusto in tempo per beccarla prima che vada via.\nLa mia amica medico.\nTrama.\nCox per fare impressione a Turk fa un canestro ma si fa male alla schiena, Carla lo nota e lo mette alla prova facendo cadere il cartellino, Cox ce la fa ma la sera, proprio quando la moglie decide di avere un rapporto sessuale con lui come vuole lui, si fa ancora pi\u00f9 male alla schiena, il giorno dopo lui e Carla rifletteranno sul fatto che sanno invecchiando; J.D. Continua a pensare a Elliott, tra l'altro i due fanno a gara a chi avr\u00e0 per primo il paziente da operare; intorno alla puntata si crea un mistero sull'identit\u00e0 dell'inserviente, si dice sia inglese, si dice che sia tedesco e che il suo vero nome sia Klaus... Addirittura J.D. lo riconosce in una scena de Il fuggitivo, in cui l'attore Neil Flynn fece una brevissima comparsa.\nIl mio sporco segreto.\nTrama.\nElliott fa una visita ginecologica a una paziente procurandole un orgasmo. Elliott si rende conto che il sesso la imbarazza e i colleghi la prenderanno in giro per tutta la giornata; le cose tra Cox e la moglie non vanno bene ma a fine puntata affideranno il figlio a J.D. e avranno rapporti sessuali, dimenticandosi dei loro problemi per qualche istante; Carla decide di non avere un rapporto sessuale con Turk per i restanti sei mesi prima del loro matrimonio, Turk la prende malissimo; per tutta la puntata si mette in evidenza il fatto che Carla sia una saputella che si fa sempre gli affari degli altri, i colleghi le evidenziano il fatto che \u00e8 impossibile prenderla in giro per via del suo carattere; alla fine, proprio quando Turk accetta di non avere un rapporto sessuale con lei fino al matrimonio, lei cambia repentinamente idea, facendo felice Turk; Elliott alla fine cerca di superare l'imbarazzo riguardo al sesso; per tutta la puntata J.D. Si rende conto che l'inserviente non sa pi\u00f9 come offenderlo, quindi prende di mira Turk.\nLe mie regole.\nTrama.\nJ.D. Riflette sulla routine ospedaliera, ovvero Kelso che tratta male il suo braccio destro, Turk che discute con Carla avendola vinta lei... Ma quando Cox arriva al lavoro felice, sembra che tutto intorno sembra andare meglio, si crea un'aura di felicit\u00e0 generale; J.D. nei suoi sogni ad occhi aperti comincia ad essere ossessionato da questo nano che spunta fuori e lo prende a pugni nei testicoli, fino a quando si presenta per davvero in ospedale; Cox inizia a prendere di mira Turk cominciando ad apprezzare J.D.; alla fine della puntata dir\u00e0 a Carla cosa pensa di Turk, ovvero che \u00e8 un idiota ma poteva trovare di peggio, Carla apprezzer\u00e0 questa affermazione; J.D. comincia a essere ossessionato dalla sua relazione con la ragazza, ha paura che la loro relazione diventi qualcosa di serio; Carla e Elliott provano ad assumere un gigol\u00f2 per una paziente destinata a morire vergine, ma vengono arrestate. La paziente infine ha un rapporto sessuale con Ted.\nIl mio taglio netto.\nTrama.\nCox ha iniziato a vedersi con uno psicologo e riflette sul fatto che sta diventando pi\u00f9 buono; J.D. continua a pensare a come lasciare la sua ragazza, un giorno glielo sta per dire al telefono ma chiude la comunicazione (almeno, crede di chiudere la comunicazione, infatti a fine puntata si scopre che l'ha lasciata aperta) per interessarsi subito ai problemi di Elliott, la quale teme che la prendano in giro per il suo look. A fine puntata si scopre che quello con cui stava parlando Cox non era uno psicologo, ma non era altri che suo figlio piccolo; a un certo punto la moglie di Cox viene a dire a J.D. che la sua ragazza l'ha lasciato, a quel punto J.D. improvvisamente si comporta come se gli dispiacesse, vuole sapere a tutti i costi perch\u00e9 lo ha lasciato... A fine puntata si scopre appunto che la comunicazione fu rimasta aperta mentre J.D. si interessava ai problemi di Elliott, al che la ragazza capisce che J.D. \u00e8 ancora innamorato di Elliott, cos\u00ec lo lascia definitivamente... J.D. \u00e8 contento ma finge di essere deluso.\nIl mio superdottore.\nTrama.\nTutti al Sacro Cuore sono in ansia per l'arrivo del medico e chirurgo Kevin Casey. L'uomo, pur avendo due specializzazioni (medicina e chirurgia), \u00e8 affetto da disturbi ossessivo-compulsivi. Il dottor Cox affida a J.D. un caso complicato che il giovane non sa curare e per questo Cox lo incoraggia parlandogli del suo punto debole: le malattie dismetaboliche. Negli stessi istanti, il dottor Kelso cerca di far scappare uno stormo di uccelli che si \u00e8 appollaiato sulla sua macchina. Appena questi si gira, Ted per dispetto butta sull'auto del mangime per uccelli e gli animali ritornano. J.D. sta pensando seriamente di non considerare pi\u00f9 il dottor Cox come suo mentore e di sostituirlo con il dottor Casey. Il \"superdottore\" sembra infatti un uomo tenace che non si fa fermare dalla sua malattia. Il dottor Casey riesce a fare un'operazione chirurgica meglio di qualsiasi altro chirurgo dell'ospedale e anche Turk ne rimane affascinato. Il dottor Cox propone una sfida a Casey: gli specializzandi dovranno sottoporre loro dei quesiti medici e il primo che non sapr\u00e0 rispondere perder\u00e0. J.D. approfitta della situazione per fare al dottor Cox una domanda sulle malattie dismetaboliche al quale il medico non sa rispondere. Cox \u00e8 seccato per aver perso credibilit\u00e0 di fronte agli specializzandi. Casey si lascia scappare una frase su chi segue sempre il dottor Cox come un cane e J.D. ne rimane offeso. Anche Turk \u00e8 rimasto deluso nel vedere la bravura e rapidit\u00e0 dell'intervento del medico e nel capire di non essere il miglior chirurgo. J.D., Cox e Turk sono arrabbiati con Casey ma, quando lo vanno a trovare per dirglielo in faccia, vedono che la sua patologia gli sta imponendo di lavarsi continuamente le mani dopo un intervento. Questo fa s\u00ec che i tre capiscano che i loro problemi di inadeguatezza sono minimi se confrontati con i problemi del \"superdottore\".\nIl mio gabinetto sul tetto.\nTrama.\nKelso non riesce a capire da dove provengano gli strani rumori che si sentono continuamente all'interno della struttura ospedaliera. J.D. scopre che l'Inserviente ha costruito un gabinetto sul tetto ed \u00e8 convinto che l'utilizzo del wc permetta di avere straordinarie rivelazioni. Cos\u00ec l'uomo fa promettere a J.D. di non farne parola con nessuno. Intanto Cox e Carla sono arrabbiati perch\u00e9 Kelso ha chiuso un reparto dell'ospedale per risparmiare. Quando Kelso chiede di trovare un posto letto per il suo giardiniere Ector, i due decidono di trasformare il suo ufficio in una stanza per i degenti. Turk intanto chiede a J.D. di fargli da testimone per il suo matrimonio. Casey nel frattempo cerca con tutte le forze di sedersi sul gabinetto ma non ci riesce a causa dei suoi disturbi ossessivo-compulsivi. Rientrando a casa, J.D. trova un messaggio sulla segreteria: il fratello di Turk conferma di poter partecipare al matrimonio e di poter fare da testimone allo sposo. Il ragazzo rimane quindi molto deluso. La mattina seguente J.D. non sa se chiedere a Turk delle spiegazioni; per chiarirsi le idee va a sedersi sul gabinetto sul tetto e l\u00ec capisce che deve parlare all'amico. L'Inserviente per\u00f2 non \u00e8 felice perch\u00e9 ora tutto il Sacro Cuore conosce il suo gabinetto e tutti fanno la coda per sedercisi sopra. Elliot invece non riesce pi\u00f9 a fare un'intubazione ad un paziente e cerca qualcuno che la possa aiutare. J.D. va a parlare con Turk e scopre che quest'ultimo aveva chiesto a suo fratello di fare da testimone solo perch\u00e9 sapeva che non sarebbe potuto venire. Kelso, sfinito dalla presenza di Ector nel suo ufficio, decide di riaprire l'ala dell'ospedale. Tutti sono stati aiutati dal gabinetto, tranne Elliot. Questa va nello spogliatoio e trova un foglio di carta igienica con sopra scritto \"Seguimi\". Elliot lo segue per tutto l'ospedale fino ad arrivare al gabinetto sul tetto dove trova una foto di Casey che ha fatto diventare realt\u00e0 il suo sogno di sedersi sul gabinetto. Elliot decide a sua volta di sedersi e proprio in quegli istanti trova il coraggio che aveva perso. Va infatti da un paziente e riesce ad intubarlo. Purtroppo scopre anche che Casey \u00e8 stato richiamato dal suo vecchio ospedale e che non lo rivedr\u00e0 pi\u00f9.\nIl mio disastro.\nTrama.\nJack, il figlio di Cox, sta per compiere un anno e, per celebrare il suo primo compleanno, Jordan invita tutta la sua famiglia, compreso Ben, suo fratello malato di leucemia e migliore amico di Cox che negli ultimi due anni ha saltato i controlli sulla sua malattia. I due infatti stanno tutto il giorno a parlare. Turk intanto \u00e8 arrabbiato con Carla perch\u00e9 quest'ultima non vuole prendere il suo cognome dopo il matrimonio. Elliot invece ha un problema al piede e vorrebbe sottoporsi ad un'operazione chirurgica. Carla per sbaglio dice a Turk di odiare il suo neo sotto il naso ed entrambi fanno un patto: se Turk si far\u00e0 rimuovere il neo, Carla prender\u00e0 il cognome del marito. Turk comunque non vuole sottoporsi all'intervento ma alla fine cede alla volont\u00e0 di Carla. Quest'ultima per tutto il tempo ha parlato a Kelso di questa situazione malgrado quest'ultimo ribadisse di non volerla ascoltare. In un inatteso momento di empatia e dolcezza, Kelso le fa capire che anche il pi\u00f9 insopportabile difetto della persona che ama potrebbe mancarle terribilmente nel momento in cui venisse a mancare. Carla si rende conto di non volere che suo marito si faccia togliere il neo e poco dopo gli d\u00e0 un bacio proprio su di esso, per fargli capire che non le d\u00e0 pi\u00f9 fastidio. Al suo posto si fa operare Elliot al piede. \u00c8 pomeriggio e sembra che Cox stia andando al compleanno del figlio, quando J.D. lo fa ragionare e questi capisce di non essere al compleanno ma al funerale di Ben, in realt\u00e0 morto poco dopo averlo visto quella mattina (Cox ha parlato tutto il tempo da solo immaginando che lui fosse ancora vivo). Tutto il Sacro Cuore \u00e8 presente al funerale.\nIl mio mentore tormentato.\nTrama.\nIl dottor Cox non riesce a superare la morte di Ben, mentre Jordan sembra aver trovato il modo di accettare la situazione chiamando a casa sua due amiche che Cox odia profondamente. Kelso intanto, all'ospedale, ha deciso di far tenere a Carla un convegno contro le molestie sessuali. Ci dovr\u00e0 andare solo chi ricever\u00e0 pi\u00f9 di 3 lamentele da qualcuno. Todd ne riceve 37 ed \u00e8 il primo ad andare al convegno. Subito dopo arriva anche Kelso che ne ha ricevute 5. Cos\u00ec Carla, ogni pomeriggio, deve tenere lezioni a Kelso e Todd. J.D. intanto \u00e8 andato dalle due amiche di Jordan per dir loro che se non se ne vanno Cox si sentir\u00e0 sempre pi\u00f9 male. Le due infatti se ne vanno, ma offese e Cox ben presto lo scopre. Il mattino dopo incontra J.D. e dopo avergli fatto capire di non dover intromettersi nella sua vita, scopre di aver ricevuto anche lui 4 lamentele per molestie da J.D. per aver usato con lui nomignoli femminili. Cos\u00ec \u00e8 anch'esso costretto ad andare alle lezioni di Carla. In una di queste capisce per\u00f2 che le amiche di Jordan non erano l\u00ec per nulla, ma aiutavano proprio la loro amica a superare il dolore della morte del fratello. Cox va quindi dalla sua ex moglie per essere la sua spalla su cui piangere e consolarsi a vicenda per il lutto.\nLa mia farfalla.\nTrama.\nL'episodio mostra la stessa giornata ma vissuta in due modi differenti, ovvero se una farfalla si fosse posata su una donna o su un uomo. In ognuno dei due casi ci saranno una serie di reazioni a catena che porter\u00e0 i due esiti della giornata in modo opposto. Nel primo caso Turk cerca freneticamente la sua bandana portafortuna per operare un paziente, ma non riesce a trovarla. Elliot non trova il cagnolino di pezza perso da una sua paziente (una bambina di 10 anni) in ospedale. J.D. fa per un giorno da padrone a Cox e riesce a guarire una paziente. Nel secondo caso Turk riesce a trovare la sua bandana. Elliot, grazie a Carla e all'Inserviente, riesce a trovare il cagnolino di pezza perso e Cox rimane il primario di J.D. Alla fine della giornata tutto \u00e8 cambiato, ma il paziente di J.D. muore in entrambi i casi. Alla fine J.D. capisce che non occorrono oggetti per credere in noi stessi, ma solo coraggio.\nIl mio non-tradimento.\nTrama.\nL'inserviente decide di convincere J.D. e Turk che per l'ospedale si aggiri suo fratello gemello baffuto e adotter\u00e0 molti stratagemmi per continuare lo scherzo, malgrado J.D. e Turk non ci caschino neanche per un secondo. Elliott per tutta la puntata stipuler\u00e0 una sfida col dottor Cox, una sfida \"della ragione\", visto che c'\u00e8 un paziente che, secondo il dottor Cox, si finge malato solo perch\u00e9 \u00e8 un tossico che cerca la dose. Elliott infatti \u00e8 convinta che stia davvero male e per tutta la puntata cercher\u00e0 di dimostrare a Cox che ha ragione, ma alla fine scoprir\u00e0 che il paziente era davvero un tossicodipendente a caccia di antidolorifici. Turk e Carla stanno affrontando il periodo pre-matrimonio e stanno iniziando a riflettere su quello che non potranno pi\u00f9 fare da sposati: Turk non potr\u00e0 mai pi\u00f9 fissare il sedere di una bella ragazza e Carla non potr\u00e0 mai pi\u00f9 uscire con qualcuno che le piace. In ospedale si ripresenta una vecchia conoscenza di Carla, di cui lei era innamorata e la invita a cena. Carla accetta perch\u00e9 vuole dimostrare a se stessa di aver superato quel sentimento e J.D., preoccupato per Turk, non sa se dirglielo o no, perci\u00f2 cerca di cambiare discorso ogni volta che incontra l'amico. Carla all'appuntamento non prova nessuna emozione e rinnova la convinzione di amare solo Turk, concedendogli infine di guardare il sedere di una bella ragazza senza ingelosirsi.\nLa sua storia II.\nTrama.\nIn ospedale arriva il nuovo primario di chirurgia, una donna sexy che fa impazzire tutti, che cercano di impressionarla. Turk, per fare colpo su di lei, si distrae e accidentalmente buca un'arteria di un paziente, poco dopo si scoprir\u00e0 che la carriera da pianista del paziente \u00e8 rovinata per sempre per colpa di Turk, visto che l'arteria coinvolgeva il braccio destro, inizialmente Turk non glielo dir\u00e0 ma a fine puntata, spronato da Carla, confesser\u00e0 tutto. Turk nel frattempo deve spedire gli inviti al matrimonio, inizialmente non lo fa e per tutta la giornata avr\u00e0 costantemente la voce pensiero e i sogni ad occhi aperti come J.D., ma dopo aver confessato al giovane il suo errore spedisce gli inviti. J.D. sostituisce Elliott per fare il pagliaccio con i bambini di un reparto, poco dopo si unir\u00e0 anche l'inserviente, la cosa non gli far\u00e0 piacere. Elliott nel frattempo ha problemi con Sean per la solita storia d'amore a distanza. La paziente della giovane \u00e8 una donna molto avvenente e sposata con un uomo decisamente poco affascinante e goffo, cos\u00ec Elliot le domanda come mai abbia scelto un uomo del genere. Quest'ultima rivela che suo marito, malgrado sia brutto e un po' imbranato, sia sempre stato l\u00ec nel momento del bisogno e che questa \u00e8 la cosa pi\u00f9 importante in una storia d'amore. Cos\u00ec a fine puntata Elliott far\u00e0 l'amore con J.D. perch\u00e9 ha capito che lui \u00e8 sempre presente per lei. Sean si presenta poco dopo a casa loro ed Elliot, come se niente fosse, torna da lui, ferendo molto J.D.\nLa mia scelta delle scelte.\nTrama.\nJ.D. \u00e8 molto ferito per il fatto che Elliot si sia rimessa con Sean un attimo dopo aver fatto l'amore con lui come nulla fosse. Carla e Turk nel frattempo sono sempre pi\u00f9 innamorati e iniziano a fare tutto insieme, iniziando a consigliare J.D. sul da farsi. L'inserviente ha dei problemi con la porta di servizio visto che ogni mattina la trova sfondata, questa cosa lo spinge a chiedere di farsi cambiare lavoro come guardia della sicurezza e Kelso glielo concede, cos\u00ec attua uno stratagemma per scoprire che esce dal retro ogni sera facendo scattare l'allarme. Il responsabile \u00e8 proprio Kelso, che lo fa per arrivare prima a casa e gli dice che se prover\u00e0 ad impedirglielo gli toglier\u00e0 il posto. L'inserviente, per\u00f2, la volta seguente glielo impedir\u00e0 \"placcandolo\". J.D. la stessa mattina incontra la sua ex Danni e, per vendicarsi di Elliott, si rimetter\u00e0 con lei. Danni, per\u00f2, rivela che la prima volta che stavano insieme si fingeva buona per piacergli, ma che in realt\u00e0 \u00e8 una ragazza molto scapestrata e disinibita, cosa che spinge J.D. a non sopportarla. In realt\u00e0 Danni pensa la stessa cosa di lui e comprendono che preferiscono stare con una persona che li odi anzich\u00e9 stare da soli. Sean chiede a J.D. se tra lui ed Elliot sia successo qualcosa in sua assenza e J.D. nega, venendo ringraziato da Elliot.\nIl mio difetto.\nTrama.\nJ.D. e Danni si lasciano senza alcun rimpianto. J.D. continua a soffrire perch\u00e9 \u00e8 innamorato di Elliot e decide di parlarne proprio con Danni perch\u00e9, malgrado non si sopportino, lei \u00e8 sempre stata in grado di capirlo. La ragazza gli dice che lui vuole sempre e solo ci\u00f2 che non pu\u00f2 avere e che Elliot non fa eccezione. Carla inizia a essere preoccupatissima perch\u00e9 il giorno del matrimonio si avvicina e Turk le consiglia di eliminare qualche invitato ma ci\u00f2 gli si rivolter\u00e0 contro. Sean e Elliot decidono di andare a vivere insieme, ma quando J.D. le rivela i suoi sentimenti lei decide di lasciare il ragazzo per stare con l'amico. J.D. per\u00f2 capisce che Danni aveva ragione.\nIl mio esame di coscienza.\nTrama.\nJ.D. pensa di non amare davvero Elliot e chiede consiglio a Danni. Manca un solo giorno al matrimonio e Marco, il fratello di Carla, arriva in citt\u00e0. Turk e il futuro cognato non hanno un buon rapporto, ma nonostante ci\u00f2 Marco si offre di scrivergli le promesse di matrimonio come vorrebbe Carla. Jordan decide di non litigare pi\u00f9 con Cox per non influenzare negativamente il figlio Jack, ma il dottore sopporta la situazione e cerca di scaricare la sua irritabilit\u00e0 su altri. J.D. si rende conto che Elliot \u00e8 perfetta per lui, ma che nonostante ci\u00f2 non lo ama e questo lo fa impazzire. Cox, dopo molte provocazioni, spinge Jordan a tornare a litigare perch\u00e9 le liti sono comunque un aspetto passionale del loro rapporto, ma stabiliscono entrambi di evitarle in presenza del loro bambino. Alla cena della vigilia delle nozze, Turk legge a Carla la promessa di matrimonio, ma tutti capiscono che \u00e8 stata copiata da Harry, ti presento Sally..., il film preferito di Marco. Carla si arrabbia con Turk che, parlando con J.D., trova le parole giuste per esprimere il suo amore per la moglie e cos\u00ec parla a Carla col cuore, rendendola felice. Subito dopo J.D. dice ad Elliot che non la ama e quest'ultima, dopo un primo momento di sbigottimento, lo colpisce buttandolo a terra per la rabbia.\nIl matrimonio del mio migliore amico.\nTrama.\nIl giorno del matrimonio di Turk e Carla \u00e8 finalmente arrivato, ma molte sono le cose che sembrano destinate ad andare male. Elliot \u00e8 furiosa con J.D.per averle spezzato il cuore, ormai gli rivolge la parola solo per insultarlo. Turk decide di lavorare la mattina e di presentarsi alla cerimonia appena in tempo in modo da accumulare due giorni in pi\u00f9 per la luna di miele, ma durante l'intervento sorgono delle complicazioni (non gravi) che lo obbligano a tardare e, una volta arrivato, si accorge di aver sbagliato chiesa e la cerimonia va a monte. Carla \u00e8 furibonda, ma alla fine lo perdoner\u00e0 e riusciranno a sposarsi grazie a un prete ricoverato al Sacro Cuore. Nel frattempo J.D., nella speranza di convincere Elliot a tornare amici, va da Sean, trovandolo disperato dal dolore, e lo convince a presentarsi dalla sua ex al matrimonio. J.D. \u00e8 convinto cos\u00ec di aver risolto il problema, ma Elliot gli dice che non ha intenzione di rimettersi con Sean, perch\u00e9 se lo avesse davvero amato non lo avrebbe lasciato per lui. Sean riesce comunque a consolarsi con una botta e via con Danni, mentre Elliot dice a J.D. che non pu\u00f2 fare niente per farsi perdonare."}
{"id": "1129010", "revid": "1318658", "url": "https://it.wikipedia.org/wiki?curid=1129010", "title": "Monastero di Ossios Loukas", "text": "Ossios Loukas (in greco: \u1f4d\u03c3\u03b9\u03bf\u03c2 \u039b\u03bf\u03c5\u03ba\u1fb6\u03c2) \u00e8 un antico monastero che si trova nei pressi della citt\u00e0 di Distomo, in Beozia (Grecia). Si tratta di uno dei principali esempi dell'arte bizantina e per questa ragione nel 1990 \u00e8 stato inserito nell'elenco dei Patrimoni dell'umanit\u00e0 dell'UNESCO.\nStoria.\nIl monastero di Ossios Loukas si trova in una zona di particolare pregio paesaggistico, sulle pendici del monte Elicona. Venne fondato agli inizi del X secolo dall'eremita San Loukas le cui reliquie sono conservate all'interno del monastero cui egli diede il nome. San Loukas mor\u00ec il 17 febbraio 953 ed \u00e8 famoso per aver predetto all'imperatore bizantino la riconquista dell'isola di Creta (riconquista avvenuta poi nel 960 per mano di Niceforo II Foca, divenuto a sua volta imperatore tre anni pi\u00f9 tardi).\nIl tesoro pi\u00f9 gelosamente custodito del monastero \u00e8 la tomba del suo fondatore, originariamente situata nella cripta ma successivamente sistemata dove si uniscono le due chiese del complesso monasteriale. Questa sepoltura stillava, nella credenza popolare, il \"myron\", una sorta di olio profumato che aveva il potere di guarire dalle malattie. I pellegrini venivano da ogni parte nella speranza dell'evento miracoloso, incoraggiati a dormire a fianco della tomba per poter essere risanati grazie al rito dell'incubazione. Questo continuo pellegrinaggio fu la principale fonte di sostentamento del monastero per secoli, permettendone anche l'ampliamento con la costruzione di nuovi edifici.\nAttorno alla tomba si trovano dei mosaici che mostrano, oltre allo stesso San Loukas, l'egumeno Philotheos nell'atto di porgere al santo un'immagine della chiesa appena costruita.\nArchitettura.\nLa chiesa dedicata a Maria Theotokos, la pi\u00f9 antica del complesso, \u00e8 anche l'unica chiesa di cui ci sia giunta notizia che sia stata costruita nella Grecia continentale nel corso del X secolo. La pianta ha la forma di un parallelogramma, molto simile a quella di Chiesa di San Giovanni Battista a Costantinopoli, la pi\u00f9 antica di questo tipo che sia stata costruita in Grecia. I muri dell'edificio sono stati costruiti secondo la tecnica dell'opus mixtum (parte mattoni, parte pietra, parte marmo) e mostra decorazioni pseudo-cufiche.\nContigua a questa vi \u00e8 una chiesa pi\u00f9 grande, detta \"Katholikon\", che probabilmente risale al 1011-1012. Essa \u00e8 la pi\u00f9 antica costruzione ancora esistente a cupola ottagonale, con otto pilastri eretti attorno al perimetro del naos. La cupola emisferica, senza tamburo, poggia su quattro pilastri che hanno la funzione di provvedere alla transizione dalla base ottagonale della cupola alla base quadrata dei muri della chiesa. Su tutti e quattro i lati il cubo principale che costituisce la chiesa \u00e8 sormontato da gallerie e cappelle.\nDecorazione.\nOssios Loukas \u00e8 il pi\u00f9 grande dei tre monasteri bizantini dello stesso periodo che sono giunti fino a noi (gli altri due sono il monastero di Daphni e il monastero di Nea Moni, anch'essi inclusi fra i Patrimoni dell'umanit\u00e0), ma \u00e8 l'unico ad essere dedicato ad un singolo santo militare. La profezia di San Loukas riguardo alla riconquista dell'isola di Creta \u00e8 commemorata dall'immagine di Giosu\u00e8 sul muro esterno della chiesa: Giosu\u00e8 era considerato il prototipo dei \"guerrieri della fede\", il cui aiuto era stato fondamentale nelle guerre combattute contro gli Arabi. Il Katholikon contiene uno dei migliori esempi di mosaici risalenti alla dinastia macedone. Essi per\u00f2 non sono completi: manca l'originale immagine di Cristo Pantocratore all'interno della cupola e le figure degli arcangeli che normalmente si trovavano fra le finestre superiori.\nVi sono prove che il monastero di Ossios Loukas fosse fra i pi\u00f9 fastosamente decorati in tutto l'impero bizantino, con sculture, superfici in oro e argento, mosaici (specialmente sulle superfici curve), dipinti, icone, candelieri, tendaggi di seta e ricchi paramenti sacri. Solo una piccola parte di tutto ci\u00f2 si \u00e8 conservata all'interno del complesso monasteriale, soprattutto superfici marmoree e vetrate a graticcio. Nonostante tutte le perdite subite nel corso del tempo, il Katholikon \"ci d\u00e0 la miglior idea possibile delle condizioni dell'interno di un edificio religioso nei primi secoli dopo la fine dell'Iconoclastia\"."}
{"id": "1129011", "revid": "278830", "url": "https://it.wikipedia.org/wiki?curid=1129011", "title": "Episodi di Scrubs - Medici ai primi ferri (sesta stagione)", "text": "Il 15 maggio 2006 la NBC ha annunciato il rinnovo del contratto dei diritti di \"Scrubs\" per un'altra stagione, la sesta, che avrebbe dovuto essere messa in onda negli Stati Uniti a partire da gennaio, cio\u00e8 a met\u00e0 stagione televisiva. La sesta stagione di \"Scrubs - Medici ai primi ferri\" tuttavia \u00e8 iniziata il 30 novembre 2006.\nIl mio riflesso allo specchio.\nTrama.\nJ.D. si rende conto che sta per diventare padre; il dottor Cox \u00e8 preoccupato all'idea che la sua rabbia influenzer\u00e0 i suoi figli;\nCarla e Turk si organizzano per l'imminente arrivo del loro neonato; Elliot si sente tagliata fuori, in quanto \u00e8 l'unica senza figli; l'inserviente medita se ha buttato via la sua vita.\nJ.D., il dottor Cox e l'inserviente hanno a che fare con pazienti che sono ritratti dall'attore che interpreta il rispettivo personaggio (Zach Braff, John C. McGinley e Neil Flynn), come se si guardassero allo specchio. La paziente di J.D. \u00e8 Ms. Zeebee (il cognome del personaggio \u00e8 costituito dalle iniziali dell'attore interprete); il paziente del dottor Cox \u00e8 \"il signor Slydell\" (come un personaggio di un suo precedente ruolo); il degente che stringe l'amicizia con l'inserviente si chiama O'Neil (come il nome di battesimo dell'attore): mentre l'inserviente tormenta J.D., il signor O'Neil \u00e8 tormentato dalla mancata laurea in legge (in inglese \"Juris Doctorate\", abbreviato in J.D.).\nAlla fine dell'episodio, le facce dei pazienti si trasformano nelle facce dei personaggi principali correlati, rivelando loro la correlazione.\nAlla fine, Turk aiuta l'inserviente a giocare uno scherzo a J.D. trasformandolo in una bandiera.\nIl bambino della bimba del mio migliore amico e il bambino della mia bimba.\nTrama.\nCarla deve partorire e viene quindi ricoverata in ospedale. Turk e J.D. sono pronti per festeggiare l'evento con una banda musicale. J.D. e Kim intanto devono decidere se tenere o meno il bambino. Alla fine chiederanno consiglio a Jordan e decideranno di tenerlo. Turk rimane per sbaglio intrappolato nella macchina del ghiaccio, in quanto sarebbe servito a Carla per raffreddare la sua bibita. Per questo motivo non riuscir\u00e0 a stare vicino a Carla fino al momento del parto, quando riuscir\u00e0 a togliere la mano incastrata ed andare in sala operatoria e vedere nascere sua figlia. Isabella \"Izzie\" Turk \u00e8 nata e tutto il Sacro Cuore fa le congratulazioni alla neo-mamma Carla e al neo-pap\u00e0 Turk.\nIl mio caff\u00e8.\nTrama.\nAl Sacro Cuore viene aperta una caffetteria. Elliot ha in cura un altro dottore, il dr. Turner, che preferisce fare un intervento rischioso piuttosto che far uso di medicinali. Carla intanto decide di prendersi un anno di ferie dal lavoro per stare con sua figlia Izzie e Turk non \u00e8 per nulla felice di questa decisione. Alla fine il dr. Turner chiede a Elliot se vuole diventare un medico privato invece che lavorare sempre come comune medico al Sacro Cuore. Elliot accetta il nuovo lavoro. Kim informa J.D. che le \u00e8 stato appena offerto un lavoro a Takoma, Washington.\nIl mio House.\nTrama.\nAl Sacro Cuore una donna viene ricoverata perch\u00e9 deve partorire, inspiegabilmente il marito \u00e8 di colore arancione. Cox inizia quindi a cercare di capire perch\u00e9 questo accada, in quanto non c'\u00e8 nulla che se ingerito o usato sulla pelle possa far diventare questa di colore arancione. Cox nota che l'uomo beve spessissimo succo di pomodoro e altrettanto spesso mangia delle carote. Elliot intanto \u00e8 arrabbiata con Turk e quest'ultimo non riesce a capirne il motivo. L'Inserviente nel frattempo si \u00e8 dato alla verniciatura e vernicia diverse stanze nell'ospedale. Sar\u00e0 proprio la sua vernice a far capire a Cox come mai il suo paziente \u00e8 arancione: il bere tantissimo succo di pomodoro pu\u00f2 far diventare rossi, mentre una persona che mangia tantissime carote diventa gialla. Una persona invece che assume grandi dosi di entrambe le cose diventer\u00e0 arancione, in quanto se si mischia il colore rosso con il colore giallo si ottiene l'arancione. Cox scoprir\u00e0 anche il motivo dell'arrabbiatura di Elliot: Turk la stessa mattina le aveva detto che non sarebbe cambiato nulla dopo che lei fosse diventata una dottoressa privata. Elliot si \u00e8 infuriata in quanto il nuovo lavoro che ha scelto \u00e8 meglio del precedente, sia a livello monetario e retributivo, sia a livello lavorativo, in quanto si lavora meno per guadagnare di pi\u00f9. L'unico mistero che Cox non riuscir\u00e0 a risolvere \u00e8 quello di chi piange sempre ogni sera. Ogni notte si sentono dei lamenti nell'ospedale e nessuno ha mai capito chi fosse: era in realt\u00e0 Carla, in preda alla depressione post-partum.\nLa mia amica con i soldi.\nTrama.\nElliot \u00e8 diventata ricca e pu\u00f2 permettersi di tutto e di questo J.D. \u00e8 felicissimo. Cox e l'Inserviente intanto decidono di cooperare al fine di trovare una stanza dell'ospedale libera in cui potersi rilassare senza nessun altro. L'Inserviente trova la stanza di un uomo morto lussuosissima. Cox decide allora di tenere nascosta la morte del paziente a Kelso, al fine di poter usufruire senza problemi della stanza. I due \"amici\" si chiudono dentro alla stanza e guardano partite di football, bevono birre e dormono. Cox per\u00f2 dopo alcune stravaganze dell'Inserviente decide di andarsene. L'Inserviente decide allora di murare la porta di entrata e di rimanere chiuso dentro alla stanza per sempre, o almeno finch\u00e9 c'\u00e8 cibo. Cox \u00e8 dubbioso dopo il fatto che, tornando alla loro stanza, la porta non ci fosse pi\u00f9 ma che all'interno si sentisse della musica, che altro non era che la musica prodotta dallo stereo acceso dall'Inserviente. J.D. e Cox intanto si sono schierati contro Elliot per il fatto che per loro il medico privato \u00e8 un medico \"traditore\" che sfrutta solo per soldi le sue conoscenze. Alla fine per\u00f2 J.D. confesser\u00e0 che la sua non \u00e8 altro che invidia. Cox alla fine dell'episodio scala l'intero edificio con un piccone ed entra nella stanza dell'Inserviente dalla finestra per decidere cosa farne. Kelso per\u00f2 sfonda il muro con una motosega e rimprovera il medico e l'Inserviente per ci\u00f2 che hanno fatto.\nIl mio musical.\nTrama.\nUna paziente ha un aneurisma cerebrale e, per questo motivo, sente tutte le persone esprimersi cantando come in un musical.\nLa sua storia VI.\nTrama.\nL'episodio \u00e8 raccontato tramite il punto di vista di Kelso. Al Sacro Cuore arriva un ex-militare ferito in Iraq di nome Dancer. Kelso lo prende in simpatia e i loro discorsi sulla guerra e i politici fanno nascere una vera e propria rivalit\u00e0 tra tutto l'ospedale che si divide in due gruppi: democratici e repubblicani. Cox e Turk sono entrambi democratici e diventano quasi amici, mentre Elliot e Keith sono repubblicani. Tra le due \"coppie\" continuano a nascere battibecchi per tutto il giorno. Kelso passa invece la giornata con il soldato Dancer e rivede in lui gli anni che aveva passato da giovane in guerra. Kelso si accorge alla fine che se vuole far funzionare l'ospedale e tenere sotto controllo i medici deve fare la parte del cattivo, come spiegatogli anche dallo stesso Dancer. Kelso infatti zittisce tutti con delle minacce e ognuno inizia ad odiarlo, mentre lo stesso Kelso capisce che \u00e8 bloccato in una situazione irreversibile e che dovr\u00e0 sempre fingersi ci\u00f2 che non \u00e8: cattivo.\nCuriosit\u00e0: alla fine dell'episodio, prima del monologo finale, l'inserviente dice a J.D.: \"Secondo me dovremmo cercare Bin Laden in Pakistan.\", luogo in cui in effetti si sarebbe scoperto si nascondeva il terrorista che \u00e8 poi stato ucciso il 02 maggio 2011, quindi pi\u00f9 di quattro anni dopo la messa in onda dell'episodio negli U.S.A. (01 febbraio 2007).\nIl mio viaggio a vuoto.\nTrama.\nKim sta per fare la sua prima ecografia, inizialmente J.D. pensa di non andarci poich\u00e9 \u00e8 molto impegnato nel cercarsi un nuovo appartamento, per\u00f2, poi capisce quanto sia importante e decide di andarci. Carla, Elliot, Keith decidono di accompagnarlo e grazie a Ted useranno il nuovo camper del dottor Kelso, dove si \u00e8 nascosto l'inserviente. Intanto tramite un'ecografia si scopre che il bambino che aspetta Jordan dovr\u00e0 essere operato ancora prima di nascere. J.D. arriva all'ospedale dove lavora Kim, ma lei gli dice che ha subito un aborto e che ha ricevuto un'offerta di lavoro permanente nel nuovo ospedale; cos\u00ec J.D e Kim si lasciano da buoni amici. Alla fine della puntata si vedr\u00e0 per\u00f2 Kim fare l'ecografia, scoprendo quindi che ci\u00f2 che ha raccontato a J.D. era una bugia. Nel frattempo l'operazione del figlio di Jordan e Cox va bene, e si scopre che sar\u00e0 una bambina.\nLa mia prospettiva.\nTrama.\nSenza casa e ormai single, J.D., spinto dalla disperazione, decide di chiedere un consulto medico. Intanto il dottor Kelso raduna i medici e gli impone \"in ogni luogo e in ogni tempo\" di mentire ai pazienti, evitando loro preoccupazioni e all'ospedale inutili cause. Turk, invece, occupatosi di J.D. tutta la settimana e succube di un suo assistente, chiede a Carla ed Elliot di occuparsene. L'inserviente stuzzica J.D. nonostante la distanza...\nIl mio mese terapeutico.\nTrama.\nTurk accompagna JD a vedere un appartamento e, a causa di un'imprudenza, Turk si rompe il braccio. Non potendo operare con il gesso, Turk viene obbligato dal dottor Kelso di dover fare da assistente medico al dottor Cox, ma da subito ha problemi ad integrarsi per la poca conoscenza delle patologie e delle loro cure e perci\u00f2 viene escluso dal dottor Cox. Intanto Elliot chiede a Keith di andare a vivere con lei, e JD che ha in cura Brian Dancer, il soldato, conosce la fisioterapista Ann Chase, la quale aiuter\u00e0 Brian a renderlo capace di scrivere il proprio nome entro un mese. Con il passare del mese Elliot, grazie all'aiuto di Carla, cerca di andare incontro a Keith per avere una convivenza pacifica, cosa ritenuta complicata a causa delle regole ferree della stessa, Turk per studiare medicina si far\u00e0 aiutare da Carla in modo da farsi notare dal dottor Cox e JD, che inizialmente finge di uscire con la fisioterapista per dar forza a Brian in un momento difficile per lui, viene respinto veramente dalla stessa quando le chiede davvero di uscire e questo gli fa capire che sta superando la fase depressiva dovuta ai problemi avuti in quel periodo.\nLa mia notte dei ricordi.\nTrama.\nDurante il turno di notte c'\u00e8 poco movimento dentro il Sacro Cuore, dove l'ultimo paziente arrivato \u00e8 un uomo con seri danni fisici causati da un tentativo di suicidio. JD, Elliot, Turk e Carla stanno di guardia a quell'uomo e, nel frattempo, ripercorrono tutti i vari momenti vissuti dentro l'ospedale dal loro arrivo.\nIl mio piccolo acquario.\nTrama.\nBrian Dancer, il soldato ricoverato, viene dimesso dalla clinica del Sacro Cuore ma poco dopo viene ritrovato svenuto nel suo letto, facendo credere ai medici che abbia provato a suicidarsi. Una volta sveglio si scopre il perch\u00e9 del gesto: non \u00e8 stata accettata la sua richiesta di rientrare nell'esercito. Nonostante tutti vogliono aiutarlo, lui non accetta il loro aiuto dicendo che non riesce a fidarsi di persone che non riescono ad essere sinceri l'uno con l'altro. Ma alla fine, maggiormente grazie all'aiuto di Elliot, riesce a reagire e andare via dall'ospedale.\nI miei camici.\nTrama.\nKelso ha un'amica con cui si ritrova su una panchina al parco, Maggie Suarez, che ha problemi di salute. Kelso decide cos\u00ec di portarla al Sacro Cuore, dove si scopre che la donna non ha l'assicurazione sanitaria. Grazie alla collaborazione dello staff dell'ospedale Maggie riesce tuttavia ad essere ricoverata evitando che Kelso scopra la verit\u00e0 su Maggie. Intanto un ex-paziente tossicodipendente di Elliot, Sam, \u00e8 il nuovo terapista di gruppo al Sacro Cuore, e ci\u00f2 rallegra Elliot, convinta che le persone possano cambiare. Cox sostiene invece che le persone siano sempre le stesse di sempre, anche quando Sam racconta che ormai si \u00e8 disintossicato. L'Inserviente nel frattempo ricatta Carla con strambe richieste visto che 2 anni prima aveva smarrito Rowdy e lo aveva sostituito con Stephen, un cane impagliato identico a Rowdy, ma lei non gli d\u00e0 corda. Kelso si indigna nello scoprire che gran parte delle spese del Sacro Cuore sono per camici (Scrubs in inglese), i quali vengono rubati di continuo da tutto lo staff. Decide quindi di far indossare a tutti dei camici scuri monocolore per ripicca. Carla scopre per\u00f2 che Rowdy \u00e8 come un fratello per Turk, e pur di riaverlo dall'Inserviente acconsente alle sue richieste. Escogita poi un piano con Laverne per recuperare Rowdy all'insaputa dell'Inserviente. Mentre Kelso \u00e8 al parco incontra nuovamente Maggie, le cui condizioni sanitarie non sono migliorate. Kelso, sconvolto, scopre che l'amica non \u00e8 assicurata e ritorna furioso in ospedale. Cox riesce a far confessare Sam che in realt\u00e0 non si \u00e8 disintossicato, ma che anzi si \u00e8 circondato di tossici per avere pi\u00f9 facilmente le dosi. Nonostante ci\u00f2, Cox lascia credere ad Elliot ci\u00f2 di cui \u00e8 convinta per non farle perdere la fiducia nelle persone. Carla confessa a J.D. e Turk della storia di Rowdy, ma essi non sembrano arrabbiarsi. Kelso intanto fa ritornare i camici colorati in ospedale, convinto da Turk.\nIl mio nessun buon motivo.\nTrama.\nAl Sacro Cuore arriva un bambino gravemente ferito, ci\u00f2 da modo a Cox e Laverne di creare un lungo dibattito sulla religione e il destino. Laverne sostiene che l'intera vita sia solo una prova, che ogni cosa che capiti al mondo \u00e8 destinata ad accadere e che c'\u00e8 sempre un motivo per ogni cosa che accade. Cox invece sostiene l'esatto opposto. Nel frattempo Carla ha assunto una nuova tata (Mircea Monroe) per sua figlia Isabella, ma Turk si trova in grande imbarazzo dato che ne \u00e8 fisicamente attratto. Proprio per questo l'intero reparto di chirurgia finisce per guardare le telecamere di sicurezza della casa di Turk in cui \u00e8 ben visibile la nuova tata, e Carla appena lo scopre si infuria. Elliot nel mentre si fa aiutare dall'Inserviente per portare ad una paziente il suo cagnolino perso qualche giorno prima.\nL'episodio si conclude con Cox sgomentato che, dopo essere rientrato in ospedale per il turno di notte, viene informato del fatto che Laverne ha avuto un grave incidente d'auto ed \u00e8 entrata in coma da diverse ore dopo la loro discussione.\nIl mio lungo addio.\nTrama.\nDopo l'entrata in coma di Laverne, quasi tutti vanno a salutarla pensando non abbia pi\u00f9 speranze tranne Carla. Nel frattempo, Jordan partorisce e si aspetta la visita dei suoi amici, ma il dottor Cox non vuole dire in giro questa bella notizia per non collegare la nascita della figlia con la morte di Laverne e, perci\u00f2, far\u00e0 di tutto per non spargere la voce. Alla fine anche Carla capisce che deve salutare la sua amica prima che sia troppo tardi e, dopo averla salutata, Laverne passa a miglior vita.\nLe mie sagge parole.\nTrama.\nDopo il funerale di Laverne, la vita nel Sacro Cuore riparte con la solita routine e questo a Carla non va gi\u00f9. Keith decide di voler lasciare Elliot perch\u00e9 non vede che lei ricambia l'amore che prova lui. Il dottor Cox cerca di stare un po' in pace ma tutti cercano il suo aiuto. JD e Turk hanno in cura un bambino non udente, il quale secondo le analisi non ha nulla di grave e, in pi\u00f9, si trova in un'et\u00e0 in cui pu\u00f2 essere curata la sordit\u00e0 ma il padre, anche lui non udente, non vuole. Grazie a un permesso della madre, il bambino viene operato e i due dottori capiscono che il padre vuole il meglio per il figlio, ma sentiva un legame forte con il figlio grazie alla sordit\u00e0. Alla fine Carla assimila il lutto e Elliot confessa il suo amore a Keith.\nLa loro storia.\nTrama.\nQuesta volta si seguono le storie di Ted, Jordan e il Todd. Ted cercher\u00e0 di aiutare le infermiere, Jordan, che prima mette i bastoni tra le ruote a Elliot e Keith, cercher\u00e0 di sistemare il danno fatto e Todd dovr\u00e0 convincere Turk a non litigare con il primario del reparto di Chirurgia Estetica.\nIl mio scontro territoriale.\nTrama.\nKeith va via per qualche giorno e JD prende l'occasione per passare un po' di tempo con Elliot, cosa che i due amici fanno sempre pi\u00f9 raramente, ma lei declina l'offerta dicendo di avere un altro impegno. Ma in ospedale arriva Melody, un'amica di Elliot del college, e Elliot decide di uscire con lei e JD ci resta male e quella sera, a causa di un malinteso, fa infuriare Melody con l'amica. Una volta chiarite, JD chiede scusa a Elliot e le spiega che gli dispiaceva il loro allontanamento da amici, ed Elliot gli promette che ci saranno altri momenti per loro. Il dottor Cox e Turk si sballottano il fattorino Lloyd, ricoverato per un dolore, dal reparto di medicina al reparto di chirurgia creando una sfida tra i due. Infine si scopre che Keith era andato via per andare dal padre di Elliot per chiedere il permesso di sposare la figlia e, inginocchiandosi, le chiede di sposarlo davanti alle facce sbalordite di JD e Melody.\nLa mia doccia fredda.\nTrama.\nSfortunatamente l'anello di fidanzamento non entra al dito di Elliot e lei, a richiesta di Keith, decide di fargli rifare la proposta come ha sempre sognato che fosse, in modo da dargli tempo per allargare l'anello. Intanto Turk chiede alla moglie di fare sesso ma lei dice di non essere ancora pronta, e Carla ed Elliot scoprono che i valori delle analisi di due anziani sono compatibili e non sanno cosa abbiano, ma il dottor Cox e il dottor Kelso capiscono subito che possa essere una malattia venerea, cosa che sorprende molti dello staff medico e mostrando un tab\u00f9 sul \"sesso tra anziani\". Alla fine JD dopo tanti tentativi si rassegna con Melody, che voleva andare non oltre la pomiciata, Carla accetta la richiesta del marito, e Elliot riceve la proposta cos\u00ec come la sognava e JD capisce che al posto di Keith voleva esserci lui.\nIl mio congresso medico.\nTrama.\nIl fidanzamento tra Keith ed Elliot \u00e8 pubblico e, per non pensare ad Elliot, JD parte per un convegno a Phoenix con Turk dove incontra Kim e scopre che aveva mentito sull'aborto e facendo imbestialire JD. Intanto al Sacro Cuore l'inserviente fa la parte del primario dell'ospedale, causa l'assenza del dottor Kelso, spendendo soldi per delle attrezzature ed Elliot organizza il matrimonio obbligando il dottor Cox ad essere presente alla cerimonia, dandogli il permesso di usare un macchinario della clinica privata per cui lavora, ma lui le rovina il momento felice facendole capire che forse ha detto di s\u00ec alla proposta di Keith perch\u00e9 era l'unica persona dentro l'ospedale con cui poteva avere una storia. Ma dopo una sfuriata di Jordan, il dottor Cox rassicura Elliot che Keith riuscir\u00e0 a stare con lei senza problemi ma comincia lo stesso ad avere dei dubbi sul matrimonio. JD ancora infuriato decide di non aspettare Kim e ripartire per l'ospedale, dove ritrova la stessa Kim, che gli chiede il perch\u00e9 non l'abbia aspettata, ed Elliot, che gli chiede se per lui \u00e8 giusto che sposi Keith.\nIl mio coniglio.\nTrama.\nElliot viene convinta da Carla che i suoi dubbi su Keith fossero solo un attacco di panico prematrimoniale e la distrae annunciando di aver organizzato il suo addio al nubilato. Elliot, per\u00f2, stravolge i piani dell'amica, irritandola. Intanto, un JD riluttante parla con Kim: da una parte vorrebbe essere il padre del nascituro, dall'altra non riesce a perdonare la ragazza per quello che gli ha fatto. Spinto dalla sua coscienza, rappresentata come un uomo grasso in tuta e con la testa da coniglio, e dai consigli di Cox e Turk, accoglie Kim in casa propria. All'ospedale, JD, Cox e Turk sono impegnati nella cura di un paziente: il chirurgo decide di operarlo, ma dopo aver visto che avesse una figlia piccola, come lui, rinuncia, perch\u00e9 l'intervento sarebbe stato rischioso per un paziente anziano. JD, inoltre, scopre da Kim che il bambino sar\u00e0 un maschio, che decide di chiamare Sam, come suo padre. Tornati a casa, Kim chiede a JD se un giorno o l'altro lui l'avrebbe potuta perdonare, ma lui le risponde che non vi \u00e8 nessuna possibilit\u00e0 che la cosa accada. In colpa per averla ferita, la inserisce in un'uscita di Carla e Elliot, impegnate a cercare degli abiti per il matrimonio, dove Carla esprime tutto la sua irritazione per la mania di controllo di Elliot e Kim si dispera per le parole di JD. All'ospedale, Carla ed Elliot si riappacificano, venendosi incontro, e celebrando poi la festa per la futura sposa. JD, incalzato allora da Turk e Cox, comprende che un bambino in arrivo avrebbe cambiato totalmente la sua vita e persino la persona e il medico che sarebbe stato: ripensando a quanto difficile fosse stato per lui vivere il divorzio dei suoi genitori, entra di notte nella camera da letto di Kim, come lei aveva espresso il desiderio che lui facesse, e decide di darle un'altra possibilit\u00e0, \"anche se solo una su un milione\".\nIl mio punto di non ritorno.\nTrama.\nJD e Kim vivono ormai insieme e sembrano essere tornati una coppia a tutti gli effetti. Cox non sopporta il fatto che JD sar\u00e0 non solo il padrino di sua figlia, ma che Jordan l'abbia voluta chiamare Jennifer Dylan, che abbreviato viene JD. Aumentano le difficolt\u00e0 nell'organizzazione del matrimonio tra Elliot e Keith. Cox cerca di \"comprare\" JD per non fargli fare il padrino, ma quest'ultimo resiste nonostante le offerte. Cox a sua volta cerca e trova un compromesso con Jordan e JD viene fatto fuori in favore del figlio pi\u00f9 grande dei due, mentre la madrina sar\u00e0 Carla. JD e Elliot iniziano ad avere dei dubbi sul loro futuro con Keith e Kim. Si ritrovano insieme in sala dipendenti mentendo ai rispettivi partner su finti turni di lavoro e parlano a lungo fra di loro, dei loro dubbi e delle loro paure. Keith nel frattempo \u00e8 in balia dell'Inserviente (invitato al matrimonio), Todd e Ted su come dovr\u00e0 trattare Elliot. \nJD ed Elliot continuano a parlare e si rendono conto di non avere quello che vogliono, si prendono per mano sul letto e fanno per baciarsi."}
{"id": "1129013", "revid": "287204", "url": "https://it.wikipedia.org/wiki?curid=1129013", "title": "Oktjabr'skij (Baschiria)", "text": "Oktjabr'skij \u00e8 una citt\u00e0 della Russia europea sudorientale, situata lungo il confine occidentale della Repubblica Autonoma della Baschiria, sul fiume Ik (tributario della Kama).\nLa sua fondazione risale al 1946."}
{"id": "1129014", "revid": "80339", "url": "https://it.wikipedia.org/wiki?curid=1129014", "title": "Oktjabrskij", "text": ""}
{"id": "1129015", "revid": "36426", "url": "https://it.wikipedia.org/wiki?curid=1129015", "title": "Tribunale della Mercanzia", "text": " \nLa sede del Tribunale della Mercanzia (chiamato anche della Mercatanzia) \u00e8 un edicifio storico di Firenze , situato in piazza della Signoria dietro la Statua equestre di Cosimo I. Oggi questo palazzo ospita il Museo Gucci.\nStoria e descrizione.\nFu costruito nel 1359 e restaurato nel 1905.\nQuesto tribunale era composto da sei avvocati forestieri e da sei consiglieri cittadini, scelti tra le Arti maggiori, per giudicare le cause tra mercanti fiorentini, in qualunque parte del mondo si trovassero, e le controversie commerciali tra i componenti delle corporazioni delle Arti di Firenze.\nAnticamente, davanti alla facciata esisteva un portico, su cui Taddeo Gaddi aveva dipinto \"La Verit\u00e0 che cava la lingua alla Bugia\", e Sandro Botticelli e Piero Pollaiolo avevano dipinto una serie di \"Virt\u00f9\", oggi ospitate in una sala degli Uffizi. Sulla facciata sono scritte le parole: \"Omnis sapientia a Domino Deo est\". Sopra campeggia un'immagine del \"Redentore\" scolpita in pietra e pi\u00f9 in alto tutti gli stemmi delle corporazioni delle Arti maggiori e minori.\nIl Tribunale possedeva la nicchia centrale su via de' Calzaiuoli di Orsanmichele, dove aveva fatto collocare il gruppo statuario dell\"'Incredulit\u00e0 di San Tommaso\" di Andrea del Verrocchio.\nIl palazzo divenne poi sede del Comizio Agrario.\nDal 26 settembre 2011 il palazzo \u00e8 sede del Museo Gucci, aperto in occasione del novantesimo anniversario del marchio fiorentino Gucci.\nOpere gi\u00e0 nel Tribunale della Mercanzia.\nLa candidatura di Andrea del Verrocchio per la fede non era di successo."}
{"id": "1129016", "revid": "80339", "url": "https://it.wikipedia.org/wiki?curid=1129016", "title": "Oktjabrsky", "text": ""}
{"id": "1129018", "revid": "80339", "url": "https://it.wikipedia.org/wiki?curid=1129018", "title": "Oktyabrsky", "text": ""}
{"id": "1129026", "revid": "114163148", "url": "https://it.wikipedia.org/wiki?curid=1129026", "title": "Starkenberg", "text": "Starkenberg \u00e8 un comune di abitanti della Turingia, in Germania.\nAppartiene al circondario dell'Altenburger Land ed \u00e8 parte della Verwaltungsgemeinschaft Rositz.\nStoria.\nIl 1\u00ba dicembre 2008 Naundorf e Tegkwitz sono diventate frazioni di Starkenberg."}
{"id": "1129032", "revid": "599013", "url": "https://it.wikipedia.org/wiki?curid=1129032", "title": "Kyn", "text": ""}
{"id": "1129034", "revid": "599013", "url": "https://it.wikipedia.org/wiki?curid=1129034", "title": "Lu\u00eds Fabiano", "text": "\u00c8 soprannominato \"O Fabuloso\" (Il Favoloso).\nBiografia.\nL'11 marzo 2005 sua madre, Sandra-Helena Clemente, fu rapita a Campinas da dei sequestratori a scopo di estorsione: i malviventi la tennero sotto sequestro in una fattoria a circa 60\u00a0km dalla citt\u00e0 di San Paolo per 61 giorni prima della liberazione, avvenuta da parte della Polizia brasiliana. Durante la prigionia la donna ha tentato pi\u00f9 volte di fuggire dal luogo in cui era tenuta ostaggio e in una occasione riusc\u00ec anche ad evadere dalla propriet\u00e0 ma venne subito raggiunta e nuovamente imprigionata. Inoltre, nessuno dei rapitori fu arrestato dalla Polizia, perch\u00e9 l'unica persona che teneva d'occhio la madre di Luis Fabiano riusc\u00ec a scappare prima dell'intervento delle forze dell'ordine.\nCaratteristiche tecniche.\nCentravanti di fantasia e talento, dotato di un grande senso del gol, possiede un tiro potente e preciso, \u00e8 un abile colpitore di testa bravo negli inserimenti, dal rendimento costante e durante il suo miglior periodo era in possesso di una spiccata velocit\u00e0: queste caratteristiche ne facevano uno dei migliori attaccanti dei primi anni duemila.\nIl CT della Nazionale brasiliana Dunga lo schierava come unica punta nel suo 4-2-3-1 o come seconda punta a fianco a Robinho in un 4-3-1-2. Secondo il suo ex allenatore, Carlos Alberto Parreira, ha un carattere chiuso e problemi comportamentali.\nCarriera.\nClub.\nHa esordito nelle giovanili del Guarani, per poi cominciare la sua carriera professionistica nel Ponte Preta e rimanervi fino al 2000. Nella stagione 2000-2001 ha giocato 11 gare nel Rennes, squadra della Ligue 1 francese, prima di ritornare in patria. Nel 2001 riesce ad avere un doppio contratto tra Rennes e San Paolo.\nNel 2003 \u00e8 espulso per quattro turni dopo aver dato una testata a un avversario e per aver insultato un arbitro donna, tale Silvia Regina. Durante il suo periodo al San Paolo, nel corso di una sfida di Coppa Libertadores Luis Fabiano, dopo un litigio, rincorre un difensore avversario e, dopo averlo raggiunto, gli tira un calcio sul collo: \u00e8 squalificato per 3 giornate.\nHa dunque vestito per tre stagioni la divisa del San Paolo, totalizzando 160 presenze e 118 gol: tale bottino di reti lo posiziona all'undicesimo posto nella classifica dei cannonieri di sempre della squadra paulista ed addirittura al secondo posto per media reti (0,737) dietro al solo Arthur Friedenreich.\nDopo l'esperienza di San Paolo, ha giocato per una stagione nel Porto, vincendo la Coppa Intercontinentale 2004. La stagione al Porto non \u00e8 fortunata per lui che colleziona solo 3 gol in 22 presenze cos\u00ec nell'estate 2005 \u00e8 approdato al Siviglia.\nAlla sua prima esperienza nella Liga totalizza 5 reti in 23 presenze, mentre in campo europeo vince la Coppa UEFA con la squadra, realizzando anche 2 reti in tale competizione. Firma un gol nella finale di Coppa UEFA contro il Middlesbrough (4-0). Per la squadra andalusa arriva anche la vittoria della Supercoppa UEFA per tre reti a zero contro il Barcellona, squadra vincitrice dell'edizione 2005-2006 della Champions League.\nNella stagione 2006-2007 sigla 10 reti in 26 presenze di campionato e contribuisce al terzo posto finale della squadra; in Coppa UEFA realizza 4 reti, bissando la conquista del trofeo. Per la squadra andalusa arriva anche la vittoria in Coppa del Re.\nNella stagione 2007-2008 colleziona 30 presenze e ben 24 reti, secondo miglior cannoniere della Liga dopo G\u00fciza, da assommarsi alle 7 marcature in Champions League, tre nel terzo turno preliminare e 4 nel torneo a 32 squadre. Grazie a questa stagione ricca di marcature, viene richiamato in Nazionale. Nella stagione 2008-2009 \u00e8 autore di 17 marcature in 37 presenze, mentre nel 2009-2010 conclude la stagione con 15 gol in 23 presenze.\nAl luglio 2009 ha una clausola rescissoria pari a \u20ac 30 milioni e la maggior parte del suo cartellino, circa il 65%, apparteneva a un fondo brasiliano con sede a Rio de Janeiro, fino a quando il Siviglia \u00e8 riuscito a riscattarlo interamente nel 2011 per una cifra di circa \u20ac 7 milioni. Il suo stipendio si aggira sui \u20ac 2 milioni annui.\nIl suo contratto col Siviglia scade nel giugno 2011. Il 12 marzo 2011 firma un contratto quadriennale con il San Paolo, nonostante soffra ancora un problema al ginocchio destro.\nNell'estate del 2011, l'attaccante brasiliano ritorna a far parte del San Paolo. Segna la sua prima doppietta il 12 novembre nella vittoria casalinga per 2-0 contro l'Ava\u00ed. Si ripete il 19 novembre con un'altra doppietta nel 3-1 all'America Mineiro. Conclude il campionato con 10 presenze e 6 gol.\nNazionale.\nIn Nazionale ha formato una delle coppie pi\u00f9 prolifiche e vincenti negli ultimi decenni assieme ad Adriano. Durante il decennio 2000-2010 \u00e8 stato uno dei migliori attaccanti della Sele\u00e7ao, nel suo miglior periodo di condizione era paragonato a Ronaldinho, per esser stato decisivo in diverse partite dei \"Verdeoro\".\nHa esordito con la Nazionale brasiliana l'11 luglio 2003 nella partita amichevole Nigeria-Brasile 0-3; in questa partita ha anche segnato il suo primo gol in maglia verdeoro. Con la \"Sele\u00e7\u00e3o\" ha partecipato alla Confederations Cup 2003, Confederations Cup 2009 e alla Copa Am\u00e9rica 2004, vincendo gli ultimi due tornei citati. \u00c8 stato eletto secondo miglior calciatore della Confederations Cup 2009, competizione della quale \u00e8 stato il capocannoniere con 5 segnature.\nDurante la Confederations Cup 2009 segna subito un gol nella prima giornata della fase a gironi contro l'Egitto (4-3) e al terzo incontro firma una doppietta contro l'Italia (0-3), contribuendo alla vittoria del gruppo B. Dopo l'incontro con gli \"Azzurri\" sia la stampa sia la FIFA indica Luis Fabiano come l'uomo-partita. Schierato come unica punta nel 4-2-3-1 con il quale la \"Sele\u00e7ao\" affronta il Sudafrica (1-0), arriva dunque alla finale contro gli USA: la Nazionale nordamericana passa sul 2-0 dopo la prima mezz'ora, andando all'intervallo con questo vantaggio. Nella ripresa, dopo pochi minuti, Lu\u00eds Fabiano riceve un pallone dentro l'area spalle alla porta, si gira e batte Tim Howard accorciando le distanze; a 15' dalla fine trova anche il 2-2 su colpo di testa e nel finale L\u00facio completa la rimonta mettendo a segno di testa il 2-3 finale. A fine partite ottiene la palma di migliore in campo e a torneo concluso \u00e8 eletto capocannoniere della competizione con 5 centri.\n\u00c8 stato convocato per il Mondiale 2010 in Sudafrica, dove si \u00e8 reso protagonista nella sfida contro la Costa d'Avorio, vinta per 3-1, valida per il raggruppamento G della fase a gironi: al 25' segna il suo primo gol in un Mondiale tirando di potenza da pochi metri e al 50' segna la doppietta personale, dopo aver saltato tre difensori avversari con due sombreri, mentre la sfera sta scendendo Lu\u00eds Fabiano la controlla con il braccio e tira in porta, realizzando il 2-0 parziale; quando l'arbitro Lannoy gli chiede se avesse stoppato la palla con il petto il brasiliano risponde affermativamente. Al termine della competizione risulta tra i migliori della \"Sele\u00e7ao\". Segner\u00e0 anche agli ottavi contro il Cile, contribuendo alla vittoria per 3 a 0. Il Brasile verr\u00e0 per\u00f2 eliminato ai quarti contro i Paesi Bassi a causa di una doppietta di Wesley Sneijder. Luis Fabiano chiuder\u00e0 il Mondiale con 3 gol in 5 partite.\nStatistiche.\nPresenze e reti nei club.\nTra club e Nazionale maggiore, Luis Fabiano ha giocato globalmente 667 partite segnando 358 reti, alla media di 0,54 gol a partita.\n\"Statistiche aggiornate al termine della carriera da calciatore.\""}
{"id": "1129036", "revid": "281901", "url": "https://it.wikipedia.org/wiki?curid=1129036", "title": "Eurasiatismo", "text": "L'eurasiatismo - detto anche eurasismo o eurasianismo - \u00e8 una corrente di pensiero che propugna la presenza preponderante nella cultura europea continentale dei valori spirituali e culturali del mondo asiatico, spesso misticamente esaltati.\nNella sua versione russa (in russo: \u0435\u0432\u0440\u0430\u0437\u0438\u0439\u0441\u0442\u0432\u043e, \"yevraziystvo\") si svilupp\u00f2 tra l'emigrazione \"bianca\" dei russi negli anni venti: essa concerne l'interpretazione della storia russa e le relazioni di civilt\u00e0 tra la Russia e l'Europa; suoi principali esponenti furono Nikolaj Trubeckoj, P\u00ebtr Savickij e Georgij Florovskij. Il movimento ha visto una leggera rinascita dopo lo scioglimento dell'Unione Sovietica alla fine del ventesimo secolo ed \u00e8 rispecchiato da altre visioni geopolitiche, come il turanismo dei popoli turchi e dei gruppi etnici delle lingue uraliche, incentrate sulla discendenza dal nomadismo altaico-mongolo.\nGenesi e storia.\nSecolo XIX.\nIl Congresso di Vienna (maggio 1814 - giugno 1815) port\u00f2 alla restaurazione dell'Antico Regime in Europa a seguito dei cambiamenti promossi dalla Rivoluzione francese, dalle guerre napoleoniche e dal Primo Impero francese. Durante il congresso, Alessandro I di Russia intendeva trasformare l'Europa continentale in una federazione di stati sotto la guida russa e ottenere una maggiore libert\u00e0 nei mari, ma affront\u00f2 una forte opposizione dall'Inghilterra, che vedeva questo come una minaccia alla loro supremazia navale.\nLa ricaduta culturale di questa posizione geostrategica fu espressa dal precursore dell'eurasiatismo Konstantin Leont'ev, autore di \"Vizantism i slavjanstvo\" (1875). In tale opera, Leont'ev sostiene che la civilt\u00e0 russa \u00e8 modellata sull'idea-forza di \"bizantinismo\", i cui elementi dominanti sono l'autocrazia ed il cristianesimo ortodosso. Il bizantinismo, cos\u00ec com'\u00e8 inteso da Leont'ev, \u00e8 radicalmente opposto al razionalismo di matrice occidentale, un influsso nefasto e distruttore tanto per l'Europa stessa quanto per i popoli che vi entrano in contatto: perci\u00f2 l'invito rivolto alla Russia \u00e8 quello d'unirsi ai popoli asiatici, ancora integri dal progressismo e dall'imborghesimento. \nSecolo XX.\nIl movimento in parte prese in prestito dalle idee slave di Konstantin Leontiev il postulato che la civilt\u00e0 russa non appartiene alla categoria \"europea\". Quest'ultimo elemento collega in maniera fondamentale Leont'ev ai tre fondatori dell'eurasiatismo: il linguista Nikolaj Trubeckoj (1890-1938), lo storico Georgij Vernadskij (1887-1973) e l'economista P\u00ebtr Savickij (1895-1965).\nTutti e tre gli intellettuali esularono dalla Russia a seguito dell'affermazione dei bolscevichi e, singolarmente o collegialmente, cominciarono ad interrogarsi sulla storia e la cultura russe, giungendo ad elaborare la dottrina eurasiatista. Per essi la rivoluzione dei bolscevichi di ottobre fu una reazione necessaria alla rapida modernizzazione della societ\u00e0 russa; gli eurasianisti credevano che il regime sovietico fosse in grado di evolversi in un nuovo governo cristiano ortodosso nazionale non europeo, gettando la maschera iniziale dell'internazionalismo proletario e dell'ateismo militante (a cui gli eurasianisti erano fortemente contrari).\nIn controtendenza con tutta la storiografia russa ed europea dell'epoca e dei secoli precedenti, questi pensatori affermarono che la dominazione mongola era stata decisiva e positiva per la creazione dell'identit\u00e0 russa. Grazie a quell'esperienza, i Russi ed i popoli circostanti si erano trovati uniti in una medesima civilt\u00e0 eurasiatica. La loro unit\u00e0 culturale doveva rispecchiarsi nell'integrazione politica, precondizione necessaria per resistere all'influsso omologatore occidentale. Questa posizione trov\u00f2 presto sostenitori tra altri intellettuali russi esuli in Europa - quali il teologo Georgij Florovskij (1893-1973) ed il musicologo P\u00ebtr Suv\u010dinskij (1892-1985) - ed all'interno della \"bianca\" comunit\u00e0 di emigranti russi (Nikolai Danilevski): essi postulavano che la civilt\u00e0 russa non appartiene alle categorie \"europea\" o \"asiatica\", ma al concetto geopolitico dell'Eurasia. \nEvoluzione.\nI capi principali degli eurasianisti erano il principe Nikolai Trubetzkoy, P.N. Savitsky, P.P. Suvchinskiy, D.S. Mirsky, Konstantin Chkheidze, P. Arapov e S. Efron. Il filosofo Georges Florovsky era inizialmente un sostenitore, ma ha rinunciato all'organizzazione sulla base del fatto che \"solleva le domande giuste\" ma \"presenta le risposte sbagliate\". Un'influenza significativa della dottrina eurasiatica si trova nel saggio di Nikolai Berdiaev \"Le fonti e il significato del comunismo russo\"\nDiverse organizzazioni simili nello spirito agli eurasianisti sono emerse dalla comunit\u00e0 di immigrati nello stesso periodo, come Smenovekhovtsy e il pro-realista Mladorossi.\nSviluppato originariamente negli anni '20 in opposizione all'URSS, il movimento giunse per lo pi\u00f9 a sostenere in parte la rivoluzione bolscevica, ma non i suoi obiettivi dichiarati di istituire il comunismo, vedendo piuttosto l'Unione Sovietica come un trampolino di lancio sulla strada per creare una nuova identit\u00e0 nazionale che riflettesse il carattere unico della posizione geopolitica della Russia. \nGli eurasianisti hanno criticato le attivit\u00e0 anticomuniste di organizzazioni come l'Unione militare russa, ritenendo che le energie della comunit\u00e0 emigrata si sarebbero concentrate meglio sulla preparazione per questo previsto processo di evoluzione. A loro volta, i loro oppositori tra gli emigranti sostenevano che gli eurasianisti chiedevano impegno e persino sostegno al regime sovietico, giustificando le loro implacabili politiche (come la persecuzione della Chiesa ortodossa russa) come semplici \"problemi di transizione\" che erano inevitabili esiti del processo rivoluzionario.\nDiversi membri degli eurasianisti furono colpiti dall'operazione provocatoria sovietica Tres (\"Operation Trust\"), che organizz\u00f2 un falso incontro in Russia con la presenza del leader P.N. Savitsky nel 1926 (una precedente serie di viaggi fu fatta anche due anni prima dal membro P. Arapov). La scoperta di Tresst come provocazione sovietica caus\u00f2 un duro colpo al morale del gruppo e scredit\u00f2 la sua immagine pubblica. Nel 1929, gli eurasianisti smisero di pubblicare le loro riviste e scomparvero rapidamente dalla comunit\u00e0 dell'emigrazione russa.\n\"L'ultimo eurasiatista\".\nCos\u00ec fu ribattezzato, col suo assenso, lo storico ed antropologo russo Lev Gumil\u00ebv (1912-1992), figlio dei celebri poeti Nikolaj Gumil\u00ebv e Anna Achmatova. Egli, infatti, pur nel clima sostanzialmente ostile della cultura sovietica (Gumil\u00ebv aveva origini aristocratiche, e perci\u00f2 pass\u00f2 molti anni in carcere o ai lavori forzati), studi\u00f2 a fondo il contributo delle civilt\u00e0 turaniche nel quadro della storia russa ed eurasiatica. Sopravvisse di soli pochi mesi alla fine del regime bolscevico (tra l'altro, opponendosi alla dissoluzione dell'Unione Sovietica), ma furono sufficienti per acquisire una grande notoriet\u00e0 per s\u00e9 e per l'eurasiatismo, tanto che oggi in Russia \u00e8 idea comune tanto tra la classe intellettuale quanto tra la gente comune, che la loro civilt\u00e0 non sia n\u00e9 europea n\u00e9 asiatica, ma per l'appunto \"eurasiatica\".\nLev Gumilev \u00e8 spesso citato per la sua frase: \"io sono l'ultimo degli eurasianisti\".\nAllo stesso tempo, si notarono grandi differenze tra il lavoro di Gumilev e quello degli eurasianisti originali. Il lavoro di Gumilev \u00e8 controverso per la sua metodologia scientifica (l'uso della sua stessa concezione di etnogenesi e la nozione di \"passione\" delle etnosi). In ogni caso, il lavoro di Gumilev \u00e8 stato fonte di ispirazione per gli autori neo-eurasiatici, il pi\u00f9 prolifico dei quali \u00e8 Aleksandr Dugin.\nIl contributo di Gumilev al neo-eurasianismo sta nelle conclusioni dell'applicazione della sua teoria dell'etnogenesi: che l'occupazione mongola del 1240-1480 d.C. (nota come \"giogo mongolo\") proteggeva le etnie russe emergenti dal vicino aggressivo dell'Occidente, permettendoti di guadagnare tempo per raggiungere la maturit\u00e0. L'idea di Eurasianismo contrasta con il bizantino di Konstantin Leontiev, che \u00e8 simile nel suo rifiuto dell'Occidente ma si identifica con l'Impero bizantino, non con la cultura tribale dell'Asia centrale.\nIl neo-eurasiatismo russo.\nIl neo-eurasianismo (in russo: \u043d\u0435\u043e\u0435\u0432\u0440\u0430\u0437\u0438\u0439\u0441\u0442\u0432\u043e) \u00e8 una scuola di pensiero russa, resa popolare in Russia durante gli anni precedenti e successivi al crollo dell'Unione Sovietica, che considera la Russia culturalmente pi\u00f9 vicina all'Asia che all'Europa occidentale.\nFine del secolo.\nL'ideologia del movimento fu parzialmente incorporata in un nuovo movimento con lo stesso nome dopo lo scioglimento dell'Unione Sovietica nel 1991, quando il Partito Eurasiatico fu fondato da Aleksandr Dugin, che formul\u00f2 anche le basi ideologiche dell'eurasianismo, la Quarta Teoria politica.\nIl filosofo russo Aleksandr Dugin ha recuperato l'eurasiatismo, coniugandolo con lo studio della geopolitica. Da tale commistione \u00e8 nato il \"neo-eurasiatismo\": esso sottolinea la necessit\u00e0 dell'integrazione politica e strategica dei paesi postsovietici - l'Eurasia - non pi\u00f9 in funzione antieuropea, bens\u00ec anti-statunitense. Gli USA ed il loro progetto universalista sono infatti la minaccia additata dai neo-eurasiatisti, mentre l'Europa (al pari di India, Cina, Giappone e Iran) \u00e8 un'interlocutrice e potenziale alleata in virt\u00f9 del comune interesse per un ordine mondiale multipolare.\nLa versione di Dugin.\nLa versione eurasiatica di Dugin \u00e8 una combinazione in quattro punti di comunismo, nazismo, ecologismo e tradizionalismo. Mentre l'opposizione del comunismo alla libert\u00e0 economica \u00e8 stata adottata, l'impegno marxista per il progresso tecnologico \u00e8 stato abbandonato per attrarre ludisti e altri ambientalisti anti-tecnologia che si sono opposti all'industrialismo e alla modernit\u00e0. Il tradizionalismo \u00e8 stato derivato per sopprimere il libero pensiero. La maggior parte viene dal nazismo.\n\"Grande Russia\".\nIl concetto politico-culturale adottato da alcuni in Russia \u00e8 talvolta chiamato \"Grande Russia\" ed \u00e8 descritto come un'aspirazione politica di nazionalisti pan-russi e irredentisti, volta a riconquistare alcuni o tutti i precedenti territori delle Repubbliche sovietiche e del territorio dell'ex impero russo, per unirle in un unico stato russo. Alexander Rutskoi, vicepresidente della Russia dal 1991 al 1993, ha dichiarato che Narva (Estonia), Crimea (Ucraina) e \u00d6skemen (Kazakistan), tra gli altri territori, si dichiarano irredentisti. \nPrima dell'inizio della guerra tra Russia e Georgia nel 2008, Aleksandr Dugin visit\u00f2 l'Ossezia del Sud e predisse: \"Le nostre truppe occuperanno la capitale georgiana Tbilisi, l'intero paese e forse anche l'Ucraina e la penisola di Crimea, che si formano storicamente parte della Russia\" Anche il presidente osseto Eduard Kokoity \u00e8 un eurasianista e sostiene che l'Ossezia del Sud non ha mai lasciato l'impero russo e dovrebbe far parte della Russia.\nIl neo-eurasismo turco.\nLa struttura di potere che sostiene Erdo\u011fan ha assecondato \"le correnti eurasiatiste e panturchiste che dal fallito golpe del 2016 controllano i gangli vitali delle istituzioni turche, soprattutto le Forze Armate, e che sostengono l\u2019idea che la Turchia dovrebbe riorientarsi allontanandosi dall\u2019Occidente, uscendo dall\u2019Alleanza Atlantica, guardando all\u2019entroterra dell\u2019Asia centrale e orientale dove vi sarebbero le radici storiche culturali della turchicit\u00e0. I neo-eurasiatisti antiamericani dopo il tentato golpe del 2016 hanno riempito posizioni vacanti nelle istituzioni statali, insieme agli islamisti e ai ferventi sostenitori del Partito della Giustizia e dello Sviluppo (AKP). Puntano a strette relazioni con la Russia e vedono nel sistema cinese un modello da adottare\"."}
{"id": "1129037", "revid": "78273", "url": "https://it.wikipedia.org/wiki?curid=1129037", "title": "Repubblica Socialista di Cecoslovacchia", "text": ""}
{"id": "1129044", "revid": "8788017", "url": "https://it.wikipedia.org/wiki?curid=1129044", "title": "Faugnacco", "text": ""}
{"id": "1129048", "revid": "130040", "url": "https://it.wikipedia.org/wiki?curid=1129048", "title": "Yahy\u00e0 ibn Salama al-Kalb\u00ed", "text": ""}
{"id": "1129056", "revid": "484362", "url": "https://it.wikipedia.org/wiki?curid=1129056", "title": "Despota d'Epiro", "text": ""}
{"id": "1129058", "revid": "1573940", "url": "https://it.wikipedia.org/wiki?curid=1129058", "title": "Ichthyopterygia", "text": "Gli ittiotterigi (Ichthyopterygia ) sono un clade di rettili marini estinti, appartenenti ai diapsidi. Vissero tra il Triassico inferiore e il Cretaceo superiore (circa 250 - 95 milioni di anni fa). Tra di essi vi furono i ben noti ittiosauri, dalla morfologia molto simile a quella dei pesci.\nClassificazione.\nIl nome Ichthyopterygia (\"pinne da pesce\") venne introdotto inizialmente da Richard Owen nel 1840, per designare gli ittiosauri del Giurassico noti a quel tempo, ma il termine viene ora utilizzato pi\u00f9 spesso sia per comprendere gli Ichthyosauria veri e propri che le forme pi\u00f9 primitive del Triassico inferiore e medio, a loro strettamente imparentate (Motani, 1997; Motani et al., 1998).\nDefinizione.\nSecondo la definizione di Motani (1999) gli ittiotterigi sono tutti i diapsidi comprendenti l'ultimo antenato comune di \"Utatsusaurus\", \"Parvinatator\", \"Ichthyosaurus \"e tutti i loro discendenti.\nCaratteristiche.\nGli ittiotterigi sono caratterizzati dalle seguenti caratteristiche: la presenza di un processo posteriore dell'osso frontale; la presenza di un'espansione anteriore della finestra temporale superiore (che verr\u00e0 perduta nelle forme pi\u00f9 derivate); lungo processo sopratemporale dell'osso parietale; vacuit\u00e0 interpterigoidale assente o molto ridotta; assenza dell'ectopterigoide; primo metacarpo con ramo anteriore ridotto; quinto metacarpo privo del ramo postassiale; dita unite, prive di separazione interdigitale; presenza di un picco caudale della colonna vertebrale; inclinazione verso il basso della spina neurale nella zona della coda (Motani, 1999).\nFilogenesi.\nQui di seguito \u00e8 presentato un cladogramma tratto dallo studio di Cuthbertson e colleghi, 2013.\nEvoluzione.\nGli ittiotterigi basali (pi\u00f9 antichi e ancestrali ai veri Ichthyosauria) erano per lo pi\u00f9 di piccole dimensioni (circa un metro di lunghezza) con corpi allungati e lunghe vertebre a forma di rocchetto. Queste caratteristiche indicano che questi animali praticavano un nuoto sinuoso simile a quello delle anguille. Ci\u00f2 permetteva movimenti rapidi e una notevole manovrabilit\u00e0, un vantaggio nella caccia in acque poco profonde (Motani, 2000). Anche in questa fase iniziale della loro storia evolutiva, gli ittiotterigi erano gi\u00e0 animali molto specializzati e dotati di vere e proprie pinne, ed erano incapaci di muoversi sulla terra.\nQuesti animali sembrano essere stati ampiamente distribuiti lungo la costa della met\u00e0 settentrionale della Pangea, dal momento che sono conosciuti nel tardo Olenekiano e nell'Anisico inferiore (prima parte del Triassico) in Giappone, Cina, Canada, e Spitsbergen (Norvegia). Prima della fine del Triassico medio gli ittiotterigi basali erano estinti, lasciando spazio ai loro discendenti, gli ittiosauri veri e propri."}
{"id": "1129060", "revid": "117986265", "url": "https://it.wikipedia.org/wiki?curid=1129060", "title": "Peugeot D3 e D4", "text": "Il D3 e il D4 erano due modelli di furgone di taglia media prodotti complessivamente dal 1946 al 1965 dalla Casa automobilistica francese Peugeot.\nProfilo.\nIl modello traeva genesi da un furgone progettato prima della seconda guerra mondiale dalla marca Chenard &amp; Walker. Nel 1946 fu disegnata questa carrozzeria molto tondeggiante e l'anno successivo venne adottato un motore Peugeot al posto del motore che equipaggiava inizialmente lo Chenard &amp; Walker (a due cilindri paralleli e orizzontali, a due tempi). Si mont\u00f2 dunque un propulsore Peugeot a quattro cilindri in linea a quattro tempi. L'ingombro superiore di questo gruppo impose l'avanzamento del radiatore, conferendo al muso del veicolo la fisionomia sporgente che gli valse in patria il soprannome \"nez de cohon\" (=naso di maiale). La produzione cominci\u00f2 nel 1946 con l'introduzione del D3. Il piccolo motore bicilindrico da soli 22 CV consentiva prestazioni modeste, con una velocit\u00e0 massima in carico di poco superiore ai 50km/h. Esse migliorarono con il propulsore Peugeot.\nTrov\u00f2 applicazioni come minibus, furgone dei pompieri e dell'ambulanza.\nIl suo successore fu il D4, che fu introdotto a met\u00e0 degli anni cinquanta e montava il motore dell'ormai vecchia Peugeot 202, da tempo fuori produzione. In seguito avrebbe montato anche il cambio della 203 e in seguito anche quello della 403.\nIl D4 fu tolto di produzione nel 1965 per far posto al pi\u00f9 moderno J7."}
{"id": "1129062", "revid": "2730", "url": "https://it.wikipedia.org/wiki?curid=1129062", "title": "Ragazzo negro", "text": "Ragazzo negro \u00e8 un romanzo autobiografico dello scrittore statunitense Richard Wright che narra dettagliatamente la sua giovent\u00f9 nel Sud degli Stati Uniti: Mississippi, Arkansas e Tennessee, e il suo successivo trasferimento a Chicago, dove crea la sua carriera letteraria e si associa al Partito Comunista Americano.\nTrama.\nRichard Wright narra la propria vita dai sei ai ventuno anni (1914-1927). Richard vive coi genitori e il fratellino in una cittadina del Sud degli Stati Uniti d'America quando involontariamente d\u00e0 fuoco alla casa, fatto che d\u00e0 origine a una lunga serie di trasferimenti. In seguito il padre abbandona la famiglia e la madre si ammala gravemente; la famiglia \u00e8 costretta cos\u00ec a dividersi.\nRichard lotta contro la miseria faticando ogni tipo di mestiere. Incontra sempre l'ostilit\u00e0 e la violenza dei bianchi, contro cui dimostra la propria fierezza. La speranza gli viene dalla cultura: anche se i libri sono proibiti ai neri, si appassiona alla letteratura e grazie ad essa prende coscienza della propria dignit\u00e0 e riesce a trasformare la propria rabbia nella determinazione di diventare un uomo maturo.\n\"Ragazzo negro\" \u00e8 un romanzo fortemente autobiografico: e, parlando di s\u00e9, Wright descrive la condizione di un'intera generazione di ragazzi neri in un sistema profondamente iniquo. \nPer Cesare Pavese \u00e8 \"uno di quei libri che temprano le coscienze\". "}
{"id": "1129070", "revid": "122458450", "url": "https://it.wikipedia.org/wiki?curid=1129070", "title": "'Ndrina Serraino", "text": "I Serraino sono una \"'ndrina\" di Reggio Calabria. Controllano la zona di Cardeto e Gambarie, ma hanno collegamenti radicati anche a Milano, dove si sono svolte e operazioni \"Belgio 1\", \"Belgio 2\" e \"Belgio 3\" che li vedevano coinvolti insieme ad altre cosche, tra cui i Di Giovine. Le loro attivit\u00e0 illecite vanno dalla droga alle armi.\nStoria.\nAnni '60 - Trasferimento a Milano.\nNel 1963 Francesco Serraino, Alessandro Serraino, Domenico Serraino, Filippo Serraino, Demetrio Serraino e la sorella Maria Serraino, sposata con Rosario Di Giovine, si trasferiscono a Milano, in piazza Prealpi.\nAnni '80 - Seconda guerra di 'Ndrangheta.\nDurante la seconda guerra di 'Ndrangheta si schierano con i Condello-Imerti-Rosmini.\nIl 23 aprile 1986 Francesco Serraino viene ucciso insieme a suo figlio Alessandro.\nFu ritenuto responsabile dell'omicidio di Giorgio De Stefano, ai tempi capo dei De Stefano, alla fine della prima guerra di 'Ndrangheta.\nI fratelli Paolo e Domenico Serraino presero il comando della 'ndrina.\nAnni '90 - Il traffico internazionale di droga.\nA Milano iniziano a creare insieme ai Di Giovine, capeggiati da Maria Serraino e da suo figlio Emilio Di Giovine, una grande organizzazione per il traffico di droga, smantellata dalla forze dell'ordine tra il 1993 e il 1995.\nNel 1993 Rita Di Giovine, affiliata alla cosca, viene arrestata per traffico di sostanze stupefacenti. Trafficava con pasticche di ecstasy e eroina e armi, da quelle comuni a missili anticarro (da usare nella guerra di 'Ndrangheta di allora). Nel miglior periodo, in collaborazione con la sua famigli\u00e0, arriv\u00f2 a importare 150\u00a0kg di eroina alla settimana. Dopo l'arrest\u00f2 testimoni\u00f2 contro la sua stessa famiglia.\nNel 1994 l'operazione Belgio porta in carcere 90 esponenti della cosca Di Giovine-Serraino. A far scattare le indagini \u00e8 la confessione di Rita Di Giovine, sorella del boss Emilio: si era trasferita con la madre e i fratelli a Milano nel 1966. Fu la madre con il figlio maggiore Emilio a mettere in piedi una centrale per il traffico di eroina, guidata dal figlio maggiore Emilio.\nNel 1995, dopo 9 anni di latitanza, viene arrestato il boss della cosca Paolo Serraino e condannato a 2 ergastoli. Gli vengono sequestrati beni del valore di 500.000\u00a0\u20ac insieme al fratello Domenico.\nAnni 2000 - L'operazione Bless.\nIl 26 luglio 2007 con l'operazione Bless dei Carabinieri vengono arrestate 24 persone tra cui presunti esponenti della cosca Serraino.\nAnni 2010 - L'operazione Araba Fenice ed il sequestro a Rocco Musolino.\nIl 6 novembre 2013 la Guardia di Finanza di Reggio Calabria conclude l'operazione Araba Fenice che ha portato all'esecuzione di 47 ordinanze di custodia cautelare a Reggio Calabria. Sono accusati di associazione mafiosa, trasferimento fraudolento di beni, attivit\u00e0 finanziaria abusiva, corruzione e peculato. Hanno inoltre sequestrato 14 societ\u00e0 e beni del valore di 90 milioni di euro. I \"colletti bianchi\" arrestati sarebbero riconducibili alle famiglie Rosmini, Latella, Serraino, Audino e Nicol\u00f2.\nA luglio 2015 si conclude un'operazione congiunta della DIA e dei carabinieri che pone sottosequestro tutti i beni del capo-locale di Santo Stefano in Aspromonte Rocco Musolino e affiliato ai Serraino del valore di 150 milioni di euro.\nOggi - Le Operazioni Pedigree e la locale in Val di Cembra.\nIl 15 ottobre 2020 si conclude la prosecuzione dell'operazione Pedigree 2.\nIl 15 ottobre 2020 si conclude l'operazione Porfido in cui vengono arrestate 19 persone indagate a vario titolo di far parte di un locale di 'ndrangheta con epicentro Lona Lases in val di Cembra legata al settore del porfido e accusate di voto di scambio, detenzione illegale di armi e riduzione in schiavit\u00f9. Il Locale sarebbe composto da membri dei Serraino, Paviglianiti e Iamonte originari di Cardeto.\nA capo dell'organizzazione ci sarebbe Innocenzio Macheda dei Serraino, in Trentino all'inizio degli anni '80. l'ex consigliere comunale di Lona Lases e Giuseppe Battaglia, assessore comunale di Lona-Lases dal 2005 al 2010 con competenza sulle cave di porfido.\nDurante le indagini sono state anche registrate operazioni e/o tentate operazioni di riciclaggio:il 13 aprile 2018 nel quartiere San Basilio a Roma, Domenico Morello braccio destro di Macheda si incontra con Antonino Paviglianiti e Giuseppe Crea per far sparire dei soldi provenienti dalla Libia e anche soldi provenienti da Napoli legato alla vendita di benzina.\nL'11 novembre 2020 Il capobastone Maurizio Cortese, gi\u00e0 condannato nel processo epilogo e indagato nel processo Pedigree decide di pentirsi."}
{"id": "1129071", "revid": "287204", "url": "https://it.wikipedia.org/wiki?curid=1129071", "title": "Bemb\u00e8r\u00e8k\u00e8", "text": "Bemb\u00e9r\u00e9k\u00e9 \u00e8 una citt\u00e0 situata nel dipartimento di Borgou nello Stato del Benin.\nIl comune ha una superficie di circa 3350\u00a0km\u00b2 e una popolazione di 112.564 abitanti (stima 2006).\nSi trova a poco pi\u00f9 di 100\u00a0km a nord di Parakou, la seconda citt\u00e0 del paese per importanza commerciale. \u00c8 situata in una zona collinare. Procedendo ancora pi\u00f9 a nord si va verso i Parchi Nazionali \"Pendjari\" e \"W du Niger\" confinanti con Togo, Burkina Faso e Niger. Nelle vicinanze della citt\u00e0 \u00e8 presente un importante ospedale, gestito da associazioni umanitarie internazionali e specializzato in cure odontoiatriche e pediatriche.\nAmministrazione.\nIl comune \u00e8 formato dai seguenti 5 arrondissement:"}
{"id": "1129073", "revid": "61146", "url": "https://it.wikipedia.org/wiki?curid=1129073", "title": "Maria Lea Pedini Angelini", "text": ""}
{"id": "1129074", "revid": "599013", "url": "https://it.wikipedia.org/wiki?curid=1129074", "title": "Kyq", "text": ""}
