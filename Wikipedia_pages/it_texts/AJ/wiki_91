{"id": "1220173", "revid": "118668049", "url": "https://it.wikipedia.org/wiki?curid=1220173", "title": "Talladega Superspeedway", "text": "Il Talladega Superspeedway \u00e8 un autodromo permanente situato nei pressi di Talladega, Alabama, Stati Uniti.\nCaratteristiche.\nIl Talladega Superspeedway \u00e8 un ovale (o meglio un triovale) della lunghezza di 2,66 miglia, pari a 4,2826\u00a0km, caratterizzato da un banking di 36\u00b0, il pi\u00f9 inclinato nella categoria NASCAR. Visto in pianta assomiglia molto a Daytona, se non per il fatto di essere appunto pi\u00f9 lungo, pi\u00f9 largo e con un banking pi\u00f9 elevato. Inoltre il traguardo non \u00e8 posizionato sulla cuspide della triovale, ma subito all'uscita di essa.\n\u00c8 uno dei due tracciati della Sprint Cup Series che utilizza air restrictor per rallentare le auto nella discesa dalle grandi paraboliche; l'altro circuito \u00e8 il Daytona International Speedway. Nell'incidente di Edwards nel 2009, venne installata una nuova rete di protezione in acciaio (quella precedente era di metallo fragile) nel rettifilo principale, installata anche nel rettifilo di fondo a inizio 2010, con il cambiamento delle scritte da \"Talladega\" a \"This is Talladega\" nel 2010. nel 2000 si sono svolte le qualifiche tra giorno e notte sul tracciato, ma senza le luci notturne, che presto verranno installate.\nLe gare che si disputano annualmente in questo ovale sono due una denominata Aaron's 499 e si svolge verso la met\u00e0 di aprile, la seconda si chiama UAW-Ford500 e si tiene verso la met\u00e0-fine di ottobre. Dopo la sua costruzione nel 1969, la pista venne ripavimentata due volte, nel 1979-1980 e nel 2006.\nPer le sue caratteristiche Talladega si presta a gare altamente spettacolari, e ogni volta si assiste a lotte paraurti contro paraurti, in quanto l'unica tattica di gara redditizia consiste nello seguire molto da vicino l'avversario per sfruttarne la scia e superarlo al momento opportuno, il pi\u00f9 tardi possibile, in modo da non dargli la possibilit\u00e0 di fare la stessa manovra.\nProprio per il fatto che si corre l'uno attaccato all'altro Talladega \u00e8 spesso teatro di incidenti spettacolari tra molte vetture (il cosiddetto \"Big One\"), infatti basta che un'auto si intraversi perch\u00e9 alle sue spalle si scateni il finimondo.\nFino alla met\u00e0 degli anni novanta Talladega era il circuito pi\u00f9 veloce della NASCAR, con punte che raggiungevano (e in qualche caso magari superavano) i 320 km/h, per questo si decise per questo circuito e per Daytona di adottare appositi restrittori che fanno scendere la potenza delle auto da circa 750 CV a 500 scarsi, inoltre il regime di rotazione viene limitato a 6500 rpm. Per questo motivo ora il circuito pi\u00f9 veloce della categoria \u00e8 ad Atlanta.\nDate le sue caratteristiche Talladega \u00e8 troppo pericoloso per le auto a ruote scoperte, infatti venne abbandonato dalla USAC nella seconda met\u00e0 degli anni sessanta, dopo che anche qui, come in F1 iniziarono ad apparire gli alettoni, con conseguente aumento della velocit\u00e0 delle auto.\nL'unica volta che una vettura di Formula 1 ha corso a Talladega fu per un test della Lotus nel 1986, che per\u00f2 si svolse sul tracciato stradale interno, ora abbandonato da molti anni e perci\u00f2 adibito a parcheggio."}
{"id": "1220174", "revid": "110157", "url": "https://it.wikipedia.org/wiki?curid=1220174", "title": "Foce (Amelia)", "text": "Foce \u00e8 una frazione del comune di Amelia (TR).\nIl paese si trova su una collina lungo la strada verso Montecastrilli, ad un'altezza di 463 e a 5,5\u00a0km dal capoluogo; la frazione \u00e8 occupata da 164 abitanti (dati Istat, 2001). Dalla sommit\u00e0 del colle si gode di un panorama che spazia dalla Tuscia al Ternano sino al Tuderte.\nStoria.\nNel passato, \"Castrum Focis\" ha rivestito un ruolo strategico come punto di difesa del territorio conteso tra Amelia e Narni, dominando la via che conduceva al Ponte di Augusto.\nIl castello venne probabilmente costruito da esuli provenienti dalla Corsica, fuggiti in seguito alle incursioni dei pirati saraceni.\nNonostante la rivalit\u00e0 tra le due citt\u00e0 per la supremazia (a cui si un\u00ec anche Todi), Foce riusc\u00ec a dotarsi di uno statuto autonomo nel 1367. Dal 1256 al 1434 lunghi conflitti con Amelia portarono alla rovina delle mura e della rocca, ricostruite solo nel 1451; da allora, Foce rimase per lungo tempo sotto la giurisdizione amerina.\nEconomia e manifestazioni.\nA Foce esiste una comunanza agraria nota come \"dominio collettivo\".\nA maggio si festeggia la Madonna delle Grazie, il cui santuario \u00e8 meta di un pellegrinaggio annuale ogni 8 settembre.\nOgni agosto, inoltre, si svolge la \"Festa di San Bernardo\"."}
{"id": "1220176", "revid": "110856131", "url": "https://it.wikipedia.org/wiki?curid=1220176", "title": "Master Mosquiton", "text": " \u00e8 un manga scritto da Hiroshi Negishi e Satoru Akahori, e disegnato da Tsutomu Isomata, prodotto nel 1996 dalla Denon e dalla Nippon Columbia. Dal manga \u00e8 stata tratta una serie OAV di 6 episodi, distribuita in Italia dalla Dynamic Italia nel 2001 e trasmessa su MTV Italia lo stesso anno. \nAll'OAV \u00e8 seguita la serie televisiva Master Mosquiton '99, ambientata nel 1999, nella quale Inaho \u00e8 una studentessa e Mosquiton uno dei suoi professori; questa serie, realizzata nel 1997 e composta da 26 episodi, non \u00e8 ancora stata adattata in italiano.\nTrama.\nLa storia inizia in un anno imprecisato degli anni venti del XX secolo. La giovane Inaho Hitomebore, proprietaria di un negozio di orologi, scopre che la sua famiglia aveva fatto secoli prima un patto con un vampiro, \"Alucard von Mosquiton\".\nLa ragazza decide di risvegliare questo vampiro spinta dalla volont\u00e0 di recuperare un misterioso artefatto, l\"'O-Part\", che si dice doni l'immortalit\u00e0: lei avrebbe risvegliato lui con una goccia del suo sangue e in cambio lui le sarebbe stato per sempre fedele.\nDopo due anni di vane ricerche, una misteriosa piramide appare a Londra: Inaho, Mosquiton e i suoi due servitori, Yuki e Hon\u014d, vi si introducono alla ricerca dell'O-Part, dando il via a un'avventura che li porter\u00e0 perfino sulla Luna. Il gruppo dovr\u00e0 affrontare anche alcuni avversari, tra cui il conte \"Saint-Germain\" e \"Rasputin\", da secoli nemici di Mosquiton.\nOAV.\nEpisodi.\nPer la serie OAV sono stati prodotti 6 episodi, venduti in Giappone tra il 1996 ed il 1997. In Italia invece sono giunti solo pi\u00f9 tardi, nel 2000, grazie al doppiaggio della Dynamic Italia ed a MTV Italia che lo ha trasmesso lo stesso anno.\nColonna sonora.\n\"Sigla di apertura\":\n\"Sigla di chiusura\":\nSerie TV anime.\nSigle.\n\"Sigla di apertura\":\n\"Sigla di chiusura\":\nSpot.\nNel periodo in cui l'anime veniva trasmesso su MTV Italia, \u00e8 stato diffuso un breve spot pubblicitario del cartone, con sottofondo la canzone Why Does My Heart Feel So Bad?, dell'artista techno Moby."}
{"id": "1220177", "revid": "1005847", "url": "https://it.wikipedia.org/wiki?curid=1220177", "title": "Deputati della X legislatura della Repubblica Italiana", "text": "Questo elenco riporta i nomi dei deputati della X \nlegislatura della Repubblica Italiana dopo le elezioni politiche del 1987.\nGruppi.\nCfr. GFE"}
{"id": "1220179", "revid": "71155", "url": "https://it.wikipedia.org/wiki?curid=1220179", "title": "Convenzione sulle relazioni diplomatiche", "text": ""}
{"id": "1220180", "revid": "71155", "url": "https://it.wikipedia.org/wiki?curid=1220180", "title": "Convenzione sulla successione degli Stati nei trattati", "text": ""}
{"id": "1220181", "revid": "287204", "url": "https://it.wikipedia.org/wiki?curid=1220181", "title": "Hahn", "text": ""}
{"id": "1220184", "revid": "640389", "url": "https://it.wikipedia.org/wiki?curid=1220184", "title": "Commissione del diritto internazionale", "text": "La Commissione del diritto internazionale \u00e8 un organo sussidiario permanente delle Nazioni Unite. \u00c8 stata istituita dall'Assemblea generale con la risoluzione del 21 novembre 1947 n. 174 (II), che ne ha approvato lo statuto, per promuovere \u00ablo sviluppo progressivo del diritto internazionale e la sua codificazione\u00bb.\nComposizione.\nNe fanno parte 34 membri, esperti di diritto internazionale, scelti dall'Assemblea generale.\nMembri dal 2007 al 2011:\nMembri del passato:\nCodificazione.\nNumerose convenzioni di codificazione sono state adottate sulla base di progetti predisposti dalla commissione:\nHa inoltre prodotto nel 2001 un progetto di articoli sulla responsabilit\u00e0 degli stati per atti internazionalmente illeciti."}
{"id": "1220185", "revid": "466539", "url": "https://it.wikipedia.org/wiki?curid=1220185", "title": "Rafiq Ta\u011f\u0131", "text": "Biografia.\nHa lavorato per la rivista \"Senet\" finch\u00e9 la polizia lo ha arrestato insieme al redattore Samir Sadagatoglu con l'accusa di incitare odio razziale per l'articolo di Tagi \"L'Europa e noi\". L'articolo provoc\u00f2 proteste in Iran ed il Grande Ayatollah Muhammad Fazel Lankarani il 24 novembre 2006 pronunci\u00f2 una fatw\u0101 con cui condanna a morte contro i due giornalisti.:\nRichiesta/denuncia:\nRisposta:\nRiconosciuto colpevole di aver insultato l'Islam e Maometto, Ta\u01e7i \u00e8 stato condannato a quattro anni di prigione da un tribunale azero. \u00c8 scomparso il 23 novembre 2011 all'et\u00e0 di 61 anni, quattro giorni dopo essere stato accoltellato mentre tornava a piedi alla sua casa a Baku."}
{"id": "1220186", "revid": "287204", "url": "https://it.wikipedia.org/wiki?curid=1220186", "title": "Rafiq Tagi", "text": ""}
{"id": "1220188", "revid": "183976", "url": "https://it.wikipedia.org/wiki?curid=1220188", "title": "Samir Sadagatoglu", "text": ""}
{"id": "1220190", "revid": "6923", "url": "https://it.wikipedia.org/wiki?curid=1220190", "title": "Gioiose", "text": "Le Gioiose o Associazione Juventus Juvat, furono una associazione giovanile cattolica fondata a Genova nel 1905 dal pedagogista Mario Mazza, che si proponeva di offrire alla giovent\u00f9 un ambiente sano di crescita e di formazione, sia in senso professionale che spirituale. L'istituzione anticip\u00f2 in Italia di qualche anno alcune idee del metodo Scout di Robert Baden-Powell; confluirono poi nei Ragazzi Esploratori Italiani (REI) nel 1910, da cui uscirono nel 1913, quando furono ricostituite come associazione indipendente. A questo punto avevano assorbito pienamente il metodo scout (e meritano pertanto di essere contate fra le associazioni scout). Presero poi il nome di RECI (Ragazzi Esploratori Cattolici Italiani). Entrarono in trattative con il CNGEI per entrare in questa nuova associazione, ma quando le trattative fallirono, nel 1916 entrarono a far parte dell'Associazione Scautistica Cattolica Italiana (ASCI), appena costituita."}
{"id": "1220198", "revid": "1711941", "url": "https://it.wikipedia.org/wiki?curid=1220198", "title": "Muhammad Fazel Lankarani", "text": "La sua famiglia \u00e8 di etnia azera.\nFormazione.\nLankar\u0101n\u012b ha cominciato i suoi studi religiosi all'et\u00e0 di 13 anni presso la scuola religiosa di scienze islamiche della Citt\u00e0 Santa di Qom.\nA soli 19 anni aveva raggiunto il grado di \"Kharij\", il pi\u00f9 elevato tra quelli previsti dalla scuola di Qom, i cui corsi erano tenuti dal Grande Ayatollah Bor\u016bjerd\u012b. Continu\u00f2 a studiare con Bor\u016bjerd\u012b per altri 11 anni, ma segu\u00ec anche i corsi dell'Imam R\u016b\u1e25oll\u0101h Khomeyn\u012b per nove anni oltre che quelli dell'Ayatollah Tabataba'i.\nA 25 anni Mo\u1e25ammad F\u0101\u017cel Lankar\u0101n\u012b consegu\u00ec il suo ijtihad (il permesso di interpretare in modo indipendente le fonti legali: Corano e Sunna) e fu formalmente nominato Grande Ayatollah da Bor\u016bjerd\u012b.\nAll'indomani della morte dell'Ayatollah Khomeini era considerato il pi\u00f9 dotto specialista di Legge islamica (Marja' al-taqlid) della scuola centrale sciita di studi religiosi di Qom.\nAttivit\u00e0 religiose.\nLankar\u0101n\u012b ha insegnato per gli ultimi 25 anni della sua vita Legge islamica (fiqh) e Usul al-fiqh) nei corsi del livello Kharij della scuola religiosa di Qom. Le sue lezione erano spesso seguite anche da settecento persone tra religiosi e studenti ed alcune ritrasmesse per radio.\nGuidava la preghiera nel \u1e24aram di Bibi Masouma di Qum\nEra fra i principali sostenitori dell'Ayatollah Khomeini e per questo, prima della Rivoluzione iraniana, fu incarcerato diverse volte ed una volta anche esiliato.\nDopo la rivoluzione divenne membro dell'Assemblea degli esperti, il principale comitato religioso iraniano.\n\"Res\u0101la\" (L'epistola), il libro che raccoglie le sue opinioni su diversi argomenti alla luce delle leggi islamiche, \u00e8 disponibile in arabo, inglese, persiano, turco, urdu ed altri lingue.\nFra l'altro Lankar\u0101n\u012b crede che le donne non abbiano il diritto di assistere a partite di calcio maschili negli stadi.\nF\u0101\u017cel Lankar\u0101n\u012b chiam\u00f2 i fedeli islamici ad uccidere Salman Rushdie a seguito della fatw\u0101 pronunziata dall'Ayatollah Khomeini a seguito della pubblicazione de \"I versetti satanici\" nel 1989. Nel 1998 chiese anche al governo iraniano di intervenire per proteggere gli sciiti afghani, minacciati dai talebani.\nNel novembre 2006 Lankar\u0101n\u012b pronunzi\u00f2 una fatw\u0101 richiedendo la messa a morte di Rafiq Ta\u011f\u0131, un giornalista azero, e dell'editore di Tagi, Samir S\u0101daqato\u011flu, accusati di aver insultato l'Islam e Maometto. Gli scritti di Tagi furono bruciati durante successive dimostrazioni davanti all'ambasciata dell'Azerbaigian a Teheran.\nOrmai malato, lasci\u00f2 la citt\u00e0 santa di Qom, prima per Tehran, quindi per Londra per ricevere adeguate cure mediche ma le sue condizioni peggiorarono. \u00c8 morto il 16 giugno 2007 a Londra."}
{"id": "1220201", "revid": "974994", "url": "https://it.wikipedia.org/wiki?curid=1220201", "title": "Statua bronzea di san Pietro", "text": "La statua di San Pietro in cattedra \u00e8 una scultura bronzea collocata all'interno della basilica di San Pietro in Vaticano.\nFu realizzata molto probabilmente da Arnolfo di Cambio nel Duecento, anche se per molto tempo \u00e8 stata considerata come una statua risalente al V secolo. \n&lt;br&gt;In occasione della festivit\u00e0 dei santi Pietro e Paolo (29 giugno), patroni della citt\u00e0 di Roma, la statua viene vestita con il piviale e la tiara.\nDescrizione.\nLa statua raffigura san Pietro in posizione seduta, con una mano benedicente e l'altra con le chiavi del Regno di Dio. La tradizione vuole che sia atto devoto toccare il piede destro della statua del primo degli apostoli e primo papa, oggi visibilmente rovinato dall'usura dei pellegrini.\nDi fronte all'opera sono state collocate nel 1971 due torciere, sempre in bronzo, di Egidio Giaroli, mentre un medaglione a mosaico raffigurante papa Pio IX si trova sopra la statua. Venne sistemato qui nel 1871 a seguito della realizzazione del baldacchino sotto cui si trova posta la statua e per ricordare la leggenda secondo cui nessun papa avrebbe mai raggiunto il quarto di secolo di pontificato, che secondo la tradizione corrisponderebbe alla durata del pontificato di san Pietro.\nDurante la festivit\u00e0 dei santi Pietro e Paolo la statua viene rivestita dei paramenti papali a sottolineare il legame profondo tra San Pietro e la carica di pontefice della chiesa di Cristo.\nCopie nel mondo.\nNell'ambulacro della cattedrale di Notre-Dame a Parigi, proprio dietro l'altare in linea d'aria, si trova una statua di San Pietro perfettamente identica a quella vaticana.\nUn'altra copia \u00e8 nella Concattedrale di Gerusalemme; in questo caso, le preghiere offerte ricevono le stesse indulgenze di quelle offerte in Vaticano.\nUna copia della statua \u00e8 anche esposta nella Chiesa di San Pietro a Porto Venere.\nNel palazzo della Battaglia, Museo delle memorie e del paesaggio nella Terra di Anghiari, esistono le uniche due copie in miniatura, conosciute e visibili al pubblico, della statua romana. Ricalcano perfettamente le forme dell'originale, ma non conservano il trono, probabilmente fatto in materiale deperibile (legno?).\nEsse si legano alla consuetudine dei pellegrini di portare con s\u00e9 i \"souvenir\" dei luoghi oggetto del pellegrinaggio, come la conchiglia di Santiago di Compostela, ma non \u00e8 chiaro perch\u00e9 si siano ritrovati solamente due oggetti con queste caratteristiche.\nNella Basilica di Lecco, sul lato sinistro del vestibolo, \u00e8 collocata una copia identica all'originale, in legno dipinto a imitazione del bronzo, del primo Novecento. \nAll'interno della Cripta nel complesso del Santuario mariano di Lourdes (Francia) \u00e8 conservata una copia della statua."}
{"id": "1220203", "revid": "1169491", "url": "https://it.wikipedia.org/wiki?curid=1220203", "title": "Grande Ayatollah", "text": ""}
{"id": "1220205", "revid": "6923", "url": "https://it.wikipedia.org/wiki?curid=1220205", "title": "Gaio Vettio Aquilino Giovenco", "text": "Biografia.\nCome spesso accade per molti autori minori di questa fase dell'Impero, della vita di Giovenco, prete spagnolo vissuto sotto l'imperatore Costantino I, non si sa quasi nulla. La citazione pi\u00f9 importante sull'autore \u00e8 fornita da Sofronio Eusebio Girolamo (\"De Vir.Ill.\"). Potrebbe essere stato il figlio o il nipote del console Vettio Aquilino, ma nulla sappiamo dell'ambiente in cui egli oper\u00f2. Giovenco \u00e8, infatti, una figura letterariamente isolata in una Spagna che soltanto dopo circa trent'anni comincer\u00e0 a dare segni di vita in questo senso.\nOpere.\nGiovenco forn\u00ec il primo esempio di parafrasi poetica in versi esametrici dei testi biblici nella sua opera composta dai 4 \"libri evangeliorum\" scritti intorno al 329 - 330. La parafrasi della Bibbia si fonda sul Vangelo di San Matteo, integrato a tratti con i vangeli di Luca e Giovanni. L'intenzione dell'opera \u00e8 quella di narrare le gesta eroiche di un protagonista d'eccezione come Ges\u00f9, trasformato quasi in un personaggio epico, seguendo una linea comune nella tradizione della letteratura latina cristiana, ovvero la volont\u00e0 di contrapporre ideologicamente la nascente letteratura cristiana stessa con quella pagana per creare un'epopea nuova che soppiantasse quella degli autori antichi.\nLingua e stile.\nL'impostazione dell'opera \u00e8 strettamente filologica e Giovenco si attiene rigorosamente al testo originale, come racconta Girolamo nel suo \"De Viris Illustribus\" (\"De Vir.Ill.,84)\", il quale afferma che la parafrasi del testo sacro \u00e8 stata compiuta dall'autore \"paene ad verbum\". L'opera \u00e8 prosodicamente controllata e lo stile \u00e8 elegante e manieristico. Non sono presenti deviazioni del testo originale se non in alcune descrizioni paesaggistiche e in qualche riflessione personale di natura morale. \nL'opera \u00e8 importante soprattutto a livello documentaristico e si colloca in quel filone letterario sorto fra il IV ed il V secolo i cui autori cristiani partivano dal presupposto che la \"vis doctrinaria\" della Bibbia dovesse essere abbellita poeticamente con intento didattico e pedagogico, come missione evangelica e servizio culturale ai contemporanei e ai posteri; Giovenco ha cercato di vivacizzare il racconto evangelico ricorrendo a una larghissima aggettivazione e cercando di sdrammatizzare, anche visivamente, i fatti raccontati. L'ispirazione giovenchiana, in un certo senso, si pu\u00f2 dire abbia preceduto quella di autori maggiori quali Ambrogio, Prudenzio, Paolino di Nola, i quali hanno poi sviluppato la poesia latina cristiana come forma d'arte dal valore estetico autonomo."}
{"id": "1220209", "revid": "1573940", "url": "https://it.wikipedia.org/wiki?curid=1220209", "title": "Epinico", "text": "Biografia.\nNativo della Frigia, era probabilmente un notaio privato che divenne amministratore dei possedimenti di Urbicio, tramite il quale conobbe Verina, imperatrice e moglie dell'imperatore Leone I. Fu grazie alla sua intercessione che Epinico fece rapidamente carriera a corte.\nRicopr\u00ec l'incarico di \"Comes rerum privatarum\" e poi, nel 474, quello di \"Comes sacrarum largitionum\".\nPrefetto del pretorio d'Oriente, nel 475 ricevette un editto dell'imperatore Zenone, contenuto nel Codice giustinianeo, riguardante il matrimonio di donne egiziane con i fratelli dei loro mariti morti. Aiut\u00f2 il nuovo imperatore Basilisco, il fratello di Verina che aveva rovesciato Zenone, a ottenere denaro dalla Chiesa. Noto per la sua avarizia, divenne molto impopolare a causa delle tasse straordinarie che impose, e fu per questo rimosso dall'incarico. Raggiunse per\u00f2 il rango di \"patricius\" e quello di console onorario.\nEvidentemente pass\u00f2 dalla parte di Zenone, dato che al ritorno di questi, nel 476, mantenne la propria influenza a corte.\nNel 478 assold\u00f2 un barbaro, un alano, per assassinare il generale isaurico Illo, avversario di Verina; il complotto fall\u00ec e Zenone lo mand\u00f2 in esilio in Isauria; ma quando seppe che era stata Verina a organizzare il complotto, lo richiam\u00f2 e si riconcili\u00f2 con lui. \u00c8 possibile che al momento del complotto Epinico ricoprisse la carica di \"Praefectus urbi\" di Costantinopoli.\nNel 480 fu coinvolto in un complotto contro Zenone, assieme al prefetto del pretorio d'Oriente Dionisio e al \"magister militum\" Traustila ma, scoperti, furono messi a morte."}
{"id": "1220211", "revid": "729019", "url": "https://it.wikipedia.org/wiki?curid=1220211", "title": "Isola di Sant'Andrea (Gallipoli)", "text": "L'isola di Sant'Andrea \u00e8 una piccola isola del Mar Ionio che appartiene amministrativamente al comune di Gallipoli, in provincia di Lecce, nella Puglia meridionale.\nInformazioni.\nL'isola di Sant'Andrea si estende per circa 50 ettari e dista poco pi\u00f9 di un miglio dal centro storico della cittadina salentina di Gallipoli. \u00c8 completamente pianeggiante e la sua altezza massima non supera i tre metri. Questa caratteristica porta l'isola a essere spazzata dai marosi in caso di forte vento e la rende poco adatta a ospitare una ricca vegetazione. Per questa ragione i Messapi la chiamavano Achtotus (terra arida).\nIl vecchio nome messapico venne dimenticato con la conquista dei Romani della citt\u00e0 di Gallipoli (267 a.C.) e probabilmente prese il nome di Sant'Andrea solo alcuni secoli pi\u00f9 tardi, quando i bizantini vi costruirono una cappella dedicata al santo.\nIn passato l'isola era usata dagli abitanti di Gallipoli per pascolare le greggi, che venivano trasportate tramite imbarcazioni. Ci\u00f2 era possibile per la presenza di una fonte di acqua dolce a nord dell'isola. L'isola, oggi completamente disabitata, rappresenta un patrimonio unico dal punto di vista naturalistico. L'area rappresenta, infatti, l'unico sito di nidificazione nel versante ionico e adriatico d'Italia della specie di gabbiano corso. Collocata al centro di un'area marina interessata da habitat particolarmente sensibili, come la prateria di posidonia, l'isola \u00e8 inoltre tappa dei percorsi migratori dell'avifauna e luogo botanico di elevato valore scientifico, in quanto ospita specie endemiche come lo statice iapigico salentino (limonium japijicum). L'isola \u00e8 stata riconosciuta dalla direttiva CEE detta \u00abRete natura 2000\u00bb quale habitat naturale di importanza comunitaria, \u00e8 stata individuata come area naturale protetta dalla legge regionale della Puglia n.19 del 24 luglio 1997 ed \u00e8 stata inoltre qualificata di particolare interesse storico e artistico, ai sensi della legge n. 1089 del 1939, con nota del Ministero per i beni e le attivit\u00e0 culturali. Sul versante settentrionale \u00e8 presente una zona paludosa ricca di giunco, che per evitare diventasse fonte di malaria venne collegata al mare con l'apertura di due brevi canali sulla costa. Notevole anche l'importanza archeologica per la presenza di insediamenti risalenti all'Et\u00e0 del Bronzo.\nSull'isola ci sono due approdi, situati uno a nord-est e uno a sud-est, e un grande faro costruito nel 1866. Il faro \u00e8 sempre stato in attivit\u00e0, dotato di un congegno a sei lampeggianti, con un fascio luminoso che raggiungeva le due miglia marine. Alla fine del 2005, su intervento del sottosegretario alla difesa, il senatore Rosario Giorgio Costa, sono stati avviati lavori di ristrutturazione. Il nuovo impianto \u00e8 entrato in attivit\u00e0 il 26 marzo 2006 (alle 18.15) con una lampada da 1000 Watt alimentata da pannelli fotovoltaici. La sua portata oggi \u00e8 di quasi 20 miglia marine. L'intervento di recupero, interamente a carico del Ministero della difesa, \u00e8 costato 180.000 euro.\nVendita dell'isola.\nNel 1997, con decreto del presidente del Consiglio dei ministri dell'11 agosto, all'epoca Romano Prodi, a seguito della legge finanziaria, l'isola di Sant'Andrea \u00e8 stata inserita in un elenco di beni, predisposto su proposta del Ministero della difesa, dei quali veniva disposta la vendita a privati. Nel dicembre 2000, rappresentanti di partiti politici e di associazioni varie hanno per\u00f2 chiesto e ottenuto dal tribunale di Lecce la sospensione della vendita dell'isola di Sant'Andrea."}
{"id": "1220212", "revid": "1318658", "url": "https://it.wikipedia.org/wiki?curid=1220212", "title": "Glossario dell'Islam", "text": ""}
{"id": "1220213", "revid": "39224", "url": "https://it.wikipedia.org/wiki?curid=1220213", "title": "Lyudi Invalidy (album)", "text": ""}
{"id": "1220215", "revid": "124758", "url": "https://it.wikipedia.org/wiki?curid=1220215", "title": "2CV", "text": ""}
{"id": "1220217", "revid": "119262982", "url": "https://it.wikipedia.org/wiki?curid=1220217", "title": "Benedetto Spera", "text": "Boss mafioso della famiglia di Belmonte Mezzagno, \u00e8 stato un uomo di assoluta fiducia dell'ex capo di Cosa Nostra Bernardo Provenzano.\nLatitante dal 1994, \u00e8 stato catturato dalla Polizia di Stato il 30 gennaio 2001 nelle campagne di Mezzojuso, cittadina in provincia di Palermo."}
{"id": "1220218", "revid": "43783311", "url": "https://it.wikipedia.org/wiki?curid=1220218", "title": "Viscosit\u00e0 dinamica", "text": ""}
{"id": "1220219", "revid": "52136394", "url": "https://it.wikipedia.org/wiki?curid=1220219", "title": "Viscosit\u00e0 cinematica", "text": ""}
{"id": "1220222", "revid": "135225", "url": "https://it.wikipedia.org/wiki?curid=1220222", "title": "Coral Antiphona", "text": ""}
{"id": "1220223", "revid": "1543377", "url": "https://it.wikipedia.org/wiki?curid=1220223", "title": "Flagellazione dell'Ellesponto", "text": "La flagellazione dell'Ellesponto o fustigazione dell'Ellesponto \u00e8 un evento, solo apparentemente minore, occorso nell'ambito delle guerre persiane, per la precisione nella seconda spedizione mossa da Serse I di Persia contro la Grecia.\nSi tratt\u00f2 di una punizione corporale, in quella forma di tortura che va sotto il nome di flagellazione, che il re persiano inflisse al tratto di mare dell'Ellesponto (lo stretto dei Dardanelli), reo, a suo dire, di avergli recato un'ingiusta offesa personale.\nQuesta sarebbe consistita nella distruzione del ponte di barche che Serse andava realizzando sullo stretto, al fine di consentire il transito del suo esercito.\nIl ponte sullo stretto.\nIl ponte di barche fu costruito presso la citt\u00e0 di Abido (\"Abydos\"), in un punto in cui il tratto di mare si restringeva a 7 stadi (circa 1200 metri).\nLa sua realizzazione era collegata a quella di un'opera ingegneristica ancor pi\u00f9 rilevante cui il re persiano pose mano nello stesso periodo: la costruzione del Canale di Serse presso il monte Athos.\nIl ponte fu voluto da Serse in persona, contro il consiglio fornitogli dal suo visir Artabano, che, al contrario, lo riteneva un possibile punto di debolezza della spedizione, in quanto facile bersaglio di attacchi e sabotaggi nemici.\nIl primo tentativo fu vanificato da una tempesta, aiutata probabilmente da alcune negligenze durante la messa in opera. Il ponte fu distrutto dalla violenza del mare proprio quando i lavori erano ormai quasi giunti al termine. L'ira di Serse si abbatt\u00e9 allora con durezza sui responsabili della costruzione, che furono condannati alla decapitazione.\nUna sorte migliore tocc\u00f2 invece al mare: Serse gli risparmi\u00f2 la pena capitale ripiegando su quella pi\u00f9 mite della flagellazione.\nLa pena, la maledizione e la marchiatura a fuoco.\nLa punizione fu eseguita, secondo i voleri del re, infliggendo al mare trecento frustate, accompagnate da una terribile e offensiva maledizione. Il re ordin\u00f2 pure che fossero scagliati in mare due ceppi con l'aggiunta, probabile, di una marchiatura a fuoco del mare, a lasciare su di esso un'onta perenne.\nSignificato del gesto.\nSebbene un simile accanimento possa far indulgere ad una facile ironia, cui non sembra resistere lo stesso Erodoto che vi riconobbe forse l'irosa e insensata protervia di un re barbaro, il gesto pu\u00f2 essere pi\u00f9 correttamente giudicato se lo si inquadra nella sua veste rituale, religiosa ed apotropaica. Una simile interpretazione appare ben confortata dalla relativa complessit\u00e0 dell'insieme dei gesti accompagnatori.\nTra gli scopi del rituale rientrava probabilmente anche quello di operare una sorta di desacralizzazione dell'Ellesponto. Si ricordi peraltro che proprio l'Ellesponto, punto di separazione e di aderenza tra continenti, fa da scenario a vari miti: quello degli Argonauti ma soprattutto quello di Ero e Leandro, la cui simbologia sottende la tematica del possibile incontro di civilt\u00e0 tra i continenti asiatico ed europeo.\nIl secondo ponte.\nIl ponte venne comunque realizzato immediatamente dopo da altri ingegneri che, come presumibile, posero in atto maggiori cautele e accortezze. La costruzione richiese l'utilizzo di 674 navi, triremi e pentecontere, solo una parte dell'enorme flotta persiana, tenute insieme da gomene a formare due bracci obliqui da 314 e 360 navi.\nIl pentimento.\nErodoto descrive l'attraversamento del ponte, da parte dell'esercito persiano, come un'incredibile parata scenografica, durata sette giorni e sette notti, senza interruzione ed accompagnata da oscuri presagi (un'eclissi di sole, una cavalla che d\u00e0 alla luce una lepre, la nascita di un mulo ermafrodito) oltre che da complessi rituali: tra questi implorazioni al sole, l'offerta di libagioni, la combustione di incensi vari e rami di mirto e l'offerta in mare di un cratere d'oro, della coppa d'oro utilizzata per la libagione e di una spada persiana del tipo detto \"acinace\".\nQuesti ultimi gesti offertori, apparentemente rivolti al mare pi\u00f9 che al sole, potrebbero lasciar intendere, secondo l'allusione di Erodoto, ad una sorta di rito riparatorio messo in atto da un re tardivamente pentito.\nCollegamenti esterni.\nIl testo erodoteo in italiano, in inglese e in greco:"}
{"id": "1220224", "revid": "729019", "url": "https://it.wikipedia.org/wiki?curid=1220224", "title": "Castello di Odawara", "text": "Il \u00e8 castello della citt\u00e0 giapponese di Odawara nella prefettura di Kanagawa.\nStoria.\nFu la roccaforte di vari \"daimy\u014d\" durante il periodo Muromachi della storia giapponese. Dal 1495 in poi, cinque generazioni del tardo clan H\u014dj\u014d possedettero il castello. Il castello era difficile da espugnare in quanto situato su una collina, circondato da fossati sul lato basso e da trincee asciutte sul lato della collina, con argini, muri e precipizi collocati tutt'intorno all'edificio, consent\u00ec ai difensori di respingere gli attacchi dei grandi guerrieri Uesugi Kenshin e Takeda Shingen. Nel 1590 Toyotomi Hideyoshi prese il castello e assegn\u00f2 i possedimenti degli H\u014dj\u014d a Tokugawa Ieyasu, che insedi\u00f2 a Odawara il clan \u014ckubo.\nDurante il periodo Edo, la collocazione strategica di Odawara sulla strada del T\u014dkaid\u014d, tra la citt\u00e0 montuosa di Hakone e la baia di Sagami, confer\u00ec al castello grande importanza geo-politica. Oltre a controllare il tratto della T\u014dkaid\u014d tra il quartier generale di Tokugawa e Edo, sovrastava le postazioni ad ovest di Hakone, incluse Sumpu (Shizuoka), Hamamatsu e Nagoya.\nIl Castello di Odawara fu distrutto dal governo Meiji e fu ricostruito nel 1960 su una collina sopra Odawara. Attualmente ospita un museo ed \u00e8 considerato un importante monumento storico.\nAccesso.\nIl castello si trova a 10 minuti di cammino dalla stazione di Odawara, che serve le seguenti linee:"}
{"id": "1220225", "revid": "1543377", "url": "https://it.wikipedia.org/wiki?curid=1220225", "title": "Avatar - La leggenda di Aang", "text": "Avatar - La leggenda di Aang (\"Avatar: The Last Airbender\") \u00e8 una serie animata statunitense creata da Michael Dante DiMartino e Bryan Konietzko. Il programma \u00e8 stato trasmesso da febbraio 2005 a luglio 2008 su Nickelodeon. In Italia la serie \u00e8 stata mandata in onda per la prima volta su Nickelodeon tra il dicembre 2008 e l'agosto 2010.\nLa serie \u00e8 ambientata in un mondo immaginario ispirato all'oriente, in cui la popolazione \u00e8 divisa in quattro nazioni corrispondenti ai quattro elementi (acqua, terra, fuoco e aria). La trama segue le vicende del dodicenne Aang, Avatar cui spetta il compito di riappacificare le quattro nazioni, in guerra da un secolo, grazie alla sua abilit\u00e0 di padroneggiare tutti e quattro gli elementi, e ai suoi amici Katara, Sokka e Toph, che lo accompagnano nelle sue avventure in giro per il mondo.\n\"Avatar\" ha avuto un grande successo commerciale ed \u00e8 stata acclamata da pubblico e critica, i quali hanno elogiato la sua direzione artistica, umorismo, riferimenti culturali, personaggi e temi. Ha ricevuto numerosi riconoscimenti e ottime critiche in tutto il mondo, vincendo un Emmy Award (come miglior cartone dell'anno) in patria e classificandosi come il pi\u00f9 seguito dei cartoni della Nickelodeon in Germania, Indonesia, Belgio e Colombia. Il merchandising della serie consiste in action figure, un gioco di carte collezionabili, tre videogiochi, peluche distribuiti da Paramount Parks, due set di \"LEGO\" e diversi Funko. A partire dal 2005 sono stati pubblicati diversi basati sulla serie e graphic novel che proseguono la storia qualche anno dopo l'ultimo episodio.\nNel 2010 \u00e8 uscito \"L'ultimo dominatore dell'aria\", basato parzialmente sulla prima stagione di \"Avatar\", diretto da M. Night Shyamalan. Dal 2012 al 2014 viene trasmesso su Nickelodeon \"La leggenda di Korra\", sequel ambientato settant'anni dopo le vicende de \"La leggenda di Aang\", che narra le avventure di Korra, l'Avatar succeduta ad Aang.\nLa serie completa \u00e8 stata rilasciata su Blu-ray il 5 giugno 2018 per il decimo anniversario del finale della terza stagione. Un nuovo remake live-action della serie, prodotto da Netflix, \u00e8 stato annunciato nel settembre 2018. Nel 2021 sono stati creati gli \"Avatar\" Studios, una divisione della Nickelodeon dedicata interamente all'universo narrativo di \"Avatar\".\nTrama.\nUn secolo prima degli eventi narrati nella serie, Aang \u00e8 un dominatore dell'aria di 12 anni che vive nel Tempio dell'Aria del Sud dei Nomadi dell'Aria, custodito da un ordine monastico i cui membri sono tutti dominatori dell'aria. Un giorno, convocato dai monaci pi\u00f9 anziani, Aang viene a conoscenza della sua vera identit\u00e0: lui \u00e8 il nuovo Avatar. La tradizione voleva che l'Avatar scoprisse la sua natura solo dopo aver compiuto sedici anni, ma i monaci temevano che all'orizzonte si prospettasse una guerra fra le quattro nazioni e quindi, per contribuire a prevenire tale catastrofe, era necessario ricorrere all'Avatar affinch\u00e9 mantenesse l'equilibrio e l'ordine nel mondo. Qualche giorno dopo, i monaci stabilirono che il giovane sarebbe stato separato dal suo maestro, il monaco Gyatso, e che sarebbe stato trasferito al Tempio Orientale dell'Aria per completare il suo addestramento. Confuso e sopraffatto da questi eventi e dalle sue nuove responsabilit\u00e0 come Avatar, Aang fugg\u00ec dal tempio sul suo bisonte volante, Appa. Mentre viaggiava sopra l'oceano del sud, una tempesta improvvisa trascin\u00f2 il ragazzo e l'animale in mezzo ai flutti; privo di conoscenza, Aang entr\u00f2 in trance e sprigion\u00f2 il suo immenso potere, usando insieme il dominio dell'aria e il dominio dell'acqua per creare un iceberg per proteggere Appa e s\u00e9 stesso, in modo tale che entrambi potessero essere protetti dalla tempesta fino a che il temporale non si fosse dissipato. Ma la tempesta port\u00f2 l'iceberg molto vicino al polo sud e, non potendo sciogliersi, mantenne i due in uno stato di prolungata animazione sospesa.\nLa serie ha inizio cento anni pi\u00f9 tardi, con la Nazione del Fuoco a un passo dalla vittoria nella guerra imperialista da essa scatenata: tutti i Nomadi dell'Aria sono stati distrutti; le Trib\u00f9 dell'Acqua sono in grave crisi, perch\u00e9 gli ultimi guerrieri di quella del Sud hanno lasciato le loro terre natie per andare in guerra e sabotare i piani degli invasori, mentre quella del Nord, bench\u00e9 in gran parte intatta, si \u00e8 rifugiata in una citt\u00e0-fortezza rimanendo costantemente sulla difensiva; il vasto Regno della Terra ora \u00e8 l'unico ostacolo che si frappone tra la Nazione del Fuoco e il dominio del mondo, ma poich\u00e9 i loro eserciti continuano ad avanzare e a conquistare intere province e ricche citt\u00e0, le speranze di un'improbabile vittoria si affievoliscono sempre pi\u00f9 a ogni anno che passa. \u00c8 in questo clima di rassegnazione alla tirannia che due giovani fratelli della Trib\u00f9 dell'Acqua del Sud, Katara e Sokka, rispettivamente una dominatrice dell'acqua ed un guerriero della Trib\u00f9, scoprono e liberano Aang e Appa dall'iceberg. Il ragazzo presto apprende con suo orrore che, durante la sua assenza, \u00e8 stata intrapresa una guerra secolare che rischia di incatenare il mondo ai piedi della Nazione del Fuoco. L'anno stesso in cui lui spar\u00ec, infatti, il Signore del Fuoco Sozin approfitt\u00f2 della sua assenza e del passaggio di una cometa mistica in grado di aumentare i poteri dei dominatori del fuoco per dichiarare guerra alle altre nazioni. Inorridito, Aang scopre inoltre come la grande operazione che ha avviato le azioni belliche della Nazione del Fuoco sia consistita nel trucidare tutti i Nomadi dell'Aria: in pochi giorni i Templi dell'Aria erano stati distrutti e saccheggiati e i dominatori dell'aria sterminati; questo genocidio fu architettato nella speranza di uccidere il nuovo giovane Avatar e interrompere il ciclo delle reincarnazioni: Aang quindi \u00e8 l'ultimo dominatore dell'aria al mondo.\nCome Avatar, il dovere di Aang \u00e8 quello di ristabilire l'armonia e la pace tra le quattro nazioni. Con i suoi amici, Katara e Sokka, il suo bisonte volante Appa, il suo lemure volante Momo e successivamente la dominatrice della terra cieca Toph, unitasi al gruppo nel secondo \"libro\", Aang viagger\u00e0 per il mondo cercando di acquistare la completa padronanza di tutti e quattro gli elementi. Durante la sua ricerca per\u00f2 dovr\u00e0 evitare costantemente di essere catturato dal principe esiliato della Nazione del Fuoco Zuko, accompagnato dal saggio zio Iroh, e, successivamente, da sua sorella, la spietata principessa Azula. In genere per acquistare il controllo di una singola arte del dominio occorrono anni di addestramento, ma Aang dovr\u00e0 essere padrone di tutti e quattro gli elementi entro l'inizio dell'estate e sconfiggere il Signore del Fuoco Ozai: \u00e8 infatti previsto proprio per quell'estate il ritorno della cometa di Sozin che dar\u00e0, come in passato, grandi poteri ai dominatori del fuoco, che cos\u00ec avrebbero l'opportunit\u00e0 di vincere la guerra. Se questi eventi dovessero verificarsi neppure l'Avatar avrebbe la capacit\u00e0 di ristabilire l'equilibrio nel mondo. Acquisiti i domini dell'acqua e della terra, ad Aang manca solo quello del fuoco, che gli verr\u00e0 insegnato da Zuko, che grazie all'aiuto dello zio si \u00e8 pentito di avergli dato la caccia. Negli ultimi capitoli del terzo libro, mentre Zuko e Katara sono in lotta contro Azula, che sta per essere nominata nuova Signora del Fuoco, Aang combatte contro Ozai, a cui mancano pochissimi passi per dominare il mondo e diventare cos\u00ec il \"Re Fenice\". Azula viene sconfitta, mentre Aang sconfigge e neutralizza Ozai, il quale verr\u00e0 poi imprigionato dopo essere stato privato del suo dominio. Zuko diventa il Signore del Fuoco mentre Aang e Katara si dichiarano finalmente il loro amore.\nProduzione.\nConcezione e sviluppo.\nLa serie \u00e8 stato co-creata e prodotta da Michael Dante DiMartino e Bryan Konietzko presso Nickelodeon Animation Studios a Burbank, in California. Nel marzo 2002 Konietzko, all'epoca al lavoro per \"Invader Zim\" su Nickelodeon, prese un vecchio schizzo di un uomo calvo e di mezza et\u00e0 e immagin\u00f2 l'uomo da bambino. Disegn\u00f2 il personaggio che cavalcava il bisonte nel cielo e mostr\u00f2 lo schizzo a DiMartino, che stava guardando un documentario sugli esploratori intrappolati al Polo sud. Una delle ispirazioni per la creazione della Trib\u00f9 dell'Acqua del Sud venne dall'interesse di DiMartino per la storia di Ernest Shackleton e i suoi uomini durante la spedizione Endurance. DiMartino e Konietzko inizialmente immaginavano che Aang fosse rimasto intrappolato in un iceberg per cento anni, salvo poi risvegliarsi in un mondo futuristico, in cui avrebbe avuto un robot chiamato Momo e una dozzina di bisonti. I creatori hanno perso interesse per questo tema e lo hanno trasformato in cento anni di animazione sospesa e in un mondo di ispirazione asiatica. Il robot Momo divenne un lemure volante e la mandria di bisonti fu ridotta a uno.\nI due co-creatori hanno lanciato con successo l'idea al vicepresidente e produttore esecutivo Nickelodeon, Eric Coleman, due settimane pi\u00f9 tardi, mostrandogli alcuni bozzetti di Aang, Katara, Sokka e descrivendogli la storia, i personaggi e l'ambientazione. Un episodio pilota della serie \u00e8 stato realizzato nel 2003, due anni prima della messa in onda ufficiale, scritto e diretto da Michael Dante DiMartino e Bryan Konietzko. Mitchel Musso ha doppiato Aang in questo pilot, ma in seguito \u00e8 stato sostituito da Zach Tyler Eisen quando la serie ha iniziato la produzione. Nell'episodio, Sokka e sua sorella Kya (nome con la quale era nota Katara ai tempi del pilot) devono viaggiare per il mondo per trovare maestri per Aang, che \u00e8 l'Avatar; tuttavia, devono sfuggire da un nemico, il principe Zuko della Nazione del Fuoco, che vuole catturare Aang. Il nome originario di Katara, venne respinto da Nickelodeon a causa dell'omonimia con un videogioco. Nonostante ci\u00f2, il nome Kya verr\u00e0 ripreso in seguito per la defunta madre di Katara.\nLa serie \u00e8 stata presentata al pubblico in un teaser trailer al Comic-Con 2004, e ha debuttato il 21 febbraio 2005. In un'intervista, Konietzko ha dichiarato: \"Mike ed io eravamo veramente interessati ad altre epiche propriet\u00e0 di \"Legends &amp; Lore\", come \"Harry Potter\" e \"Il Signore degli Anelli\", ma sapevamo che volevamo adottare un approccio diverso a quel tipo di genere. Il nostro amore per gli anime giapponesi, l'azione di Hong Kong e il cinema kung fu, lo yoga e le filosofie orientali ci hanno portato all'ispirazione iniziale di \"Avatar: The Last Airbender\".\" La serie \u00e8 composta da sessantuno episodi, suddivisi in tre stagioni. Ogni stagione della serie \u00e8 conosciuta come un \"libro\", in cui ogni episodio viene denominato \"capitolo\". Ogni libro prende il nome da uno degli elementi che Aang, il protagonista, deve padroneggiare: acqua, terra e fuoco. Le prime due stagioni dello spettacolo sono ciascuna di venti episodi e la terza stagione ne ha ventuno.\nRegia e sceneggiatura.\nGli episodi della prima stagione sono stati scritti o co-scritti da un gruppo di sceneggiatori, tra cui Nick Malis, John O'Bryan, Matthew Hubbard, James Eagan, Ian Wilcox, Tim Hedrick e Elizabeth Welch Ehasz. Dave Filoni, regista di nove episodi della prima stagione e collaboratore nel processo creativo, ha lasciato \"Avatar\" al termine della prima stagione per lavorare al fianco di George Lucas alla serie \"\". A partire dall'episodio \"I racconti di Ba Sing Se\" della seconda stagione, si \u00e8 unito al team come autore di storyboard Joaquim Dos Santos, mentre come regista per la terza stagione. La maggior parte dei singoli episodi della seconda stagione e della terza stagione sono stati diretti da Ethan Spaulding, Lauren MacMullan e Giancarlo Volpe. Gli episodi sono stati scritti da un team di scrittori, che includeva Aaron Ehasz (co-produttore esecutivo e capo sceneggiatore dello spettacolo), Elizabeth Welch Ehasz, Tim Hedrick, John O'Bryan; insieme ai creatori DiMartino e Konietzko.\nMichael Dante DiMartino e Bryan Konietzko hanno scritto la maggior parte de \"La cometa di Sozin\", finale di serie in quattro parti. DiMartino ha scritto le parti uno, tre e quattro e Konietzko ha assistito con le parti tre e quattro, Aaron Ehasz ha scritto la seconda parte, Ethan Spaulding ha diretto la prima parte, Giancarlo Volpe ha diretto la seconda parte e Joaquim Dos Santos ha diretto le parti tre e quattro. Sebbene \"La cometa di Sozin\" sia stata originariamente scritta come una storia in tre parti, i creatori notarono che la lunghezza era aumentata oltre ci\u00f2 che avevano previsto dalla sceneggiatura iniziale. Per evitare problemi di ritmo, hanno diviso la parte finale in due, aggiungendo diverse scene per riempire il tempo rimanente.\nNell'aprile 2019 Aaron Ehasz ha affermato, sul suo profilo Twitter, che c'erano i presupposti per una quarta stagione de \"La leggenda di Aang\", la quale si sarebbe concentrata sulla redenzione di Azula. Alla fine il progetto non \u00e8 andato in porto poich\u00e9 DiMartino e Konietzko hanno preferito concentrarsi sull'imminente film \"L'ultimo dominatore dell'aria\", nonostante M. Night Shyamalan supportasse l'idea di un'ulteriore stagione della serie.\nInfluenze culturali.\n\"Avatar - La leggenda di Aang\" attinge intensamente dall'arte e dalla mitologia asiatica per creare il proprio universo immaginario. I creatori della serie hanno chiesto aiuto ai consulenti culturali Edwin Zane e calligrafo Siu-Leung Lee per indirizzare la direzione artistica. Escludendo lo stile grafico del cartone, che si ispira esplicitamente alle opere di Hayao Miyazaki e della Gainax, la serie agglomera filosofie, religioni, miti, costumi, tradizioni e arti marziali asiatiche. Le sue influenze culturali pi\u00f9 esplicite riguardano l'arte e la storia della Cina, l'Induismo (l'Avatar \u00e8 un concetto induista), il taoismo, il Buddismo e lo yoga. Jeremy Zuckerman e Benjamin Wynn hanno realizzato la musica e il suono della serie; hanno sperimentato una vasta gamma di strumenti, tra cui il guzheng, il pipa e il duduk, per adattarsi all'ambientazione influenzata dall'Asia.\nLo stile artistico delle location fittizie utilizzate nella serie, si basa su quello dei luoghi reali in Asia. Siti come la Citt\u00e0 Proibita e la Grande muraglia cinese a Pechino sono stati ispiratori della citt\u00e0 di Ba Sing Se del Regno della Terra, e le localit\u00e0 di Trib\u00f9 dell'Acqua erano basate sulle culture Inuit e Sireniki. Secondo lo scrittore Aaron Ehasz, i primi progetti della Nazione del Fuoco erano interamente basati sulla cultura giapponese. Per evitare di fare accidentalmente riferimenti alla politica, hanno ridisegnato molte impostazioni e popoli per essere pi\u00f9 \"ampiamente ispirati\".\nSi pu\u00f2 inoltre notare che ogni popolazione del mondo di \"Avatar\" sia costituita da elementi culturali diversi: la Nazione del Fuoco rispecchia maggiormente quelli cinesi del periodo Tang e giapponesi (non facenti parte di essa sono alcuni dominatori, i Guerrieri del Sole, incontrati nella terza stagione, di influenza nativo americana come Aztechi, Inca, Maya), il Regno della Terra (vasto e variegato al suo interno) quelli cinesi della dinastia Qing, giapponesi del periodo Heian e coreani, i Nomadi dell'Aria quelli tibetani e nepalesi, mentre le Trib\u00f9 dell'Acqua si rifanno al popolo Inuit (con l'eccezione della Trib\u00f9 della Palude Nebbiosa, incontrata nella seconda e terza stagione, di influenza amazzonica). Per i luoghi il lago Laogai, presente nella seconda stagione, \u00e8 ripreso dallo storico Laogai.\nIl t\u00e8 \u00e8 una bevanda popolare nel mondo di \"Avatar\". Si dice che la pratica del bere il t\u00e8 sia iniziata in Cina gi\u00e0 nel 2737 a.C. Fu solo durante la dinastia Tang (618-907 d.C.) che il t\u00e8 venne cementato come bevanda nazionale della Cina, che alla fine si diffuse in Asia e infine nel mondo. Il t\u00e8 rimane una delle bevande pi\u00f9 popolari in Cina e molti dei t\u00e8 citati da Iroh, tra cui gelsomino e ginseng, sono vere bevande.\nAvatar.\nIl termine \"Avatar\" deriva dalla parola sanscrita \"Avat\u0101ra\", (in lingua sanscrita: ), che significa \"disceso\". Nell'Induismo gli dei si manifestano nell'Avatar per ristabilire l'equilibrio sulla terra, di solito durante un periodo di grande caos. I caratteri cinesi che appaiono ai margini dell'immagine di apertura del cartone significano \"il mediatore divino che \u00e8 disceso nel mondo mortale\".\nQuando Aang era un bambino, rivel\u00f2 inconsciamente di essere l'Avatar quando scelse quattro precisi giocattoli fra migliaia di altri, ognuno dei quali era un giocattolo dei precedenti Avatar. Nel Buddismo tibetano c'\u00e8 una prova simile per la reincarnazione dei Tulku. In accordo con il libro \"Magic and Mystery in Tibet\" di Alexandra David-N\u00e9el, \"un numero di oggetti come rosari, suppellettili rituali, libri, tazze da t\u00e8, ecc. vengono riuniti assieme e il bambino deve scegliere quelli che appartenevano al passato \"tulku\", mostrando cos\u00ec di riconoscere quelle cose che erano \"loro\" nelle loro vite passate\". Il sito ufficiale della serie afferma \"ci si aspetta che il successore mostri i segni del legame con il passato Avatar, essendo nato entro una settimana dalla morte di quest'ultimo\".\nElementi.\n\"Avatar\" trae ispirazione dagli elementi classici comuni alle pi\u00f9 antiche filosofie (pi\u00f9 che dai cinque elementi classici cinesi) per le sue arti del dominio: acqua, terra, fuoco e aria. Sebbene ognuno abbia una sua variazione, in qualche modo le pi\u00f9 antiche filosofie si accomunano per questi quattro elementi.\nNella sigla d'apertura, ogni elemento \u00e8 accompagnato da due caratteri: un carattere in Cinese antico sulla sinistra, e uno in Cinese moderno sulla destra:\nMolti dei personaggi ricorrenti della serie hanno ricevuto dei tratti del carattere basati sul rispettivo elemento. Aang \u00e8 spensierato e infantile, come comunemente viene attribuito allo \"stupore\" dell'ignoto, o alla \"libert\u00e0\" del vento e dell'aria. Come spiritualista, pacifista e vegetariano, \u00e8 molto Yin e in particolare femminile, iper-sintonizzato con il mondo degli spiriti, e preferisce alternative non violente alla risoluzione dei problemi. Toph, nonostante sia cieca, \u00e8 estremamente perspicace del mondo che la circonda a causa della sua connessione con la terra. A differenza di Aang, \u00e8 estremamente brusca quando critica gli altri, paragonabile alla durezza della terra.\nStili di combattimento e armi.\nGli stili di combattimento e le armi di lotta della serie derivano dalle arti marziali cinesi, tanto che i creatori della serie hanno assunto come consulente per i combattimenti Sifu Kisu della Harmonious Fist Chinese Athletic Association. Il cinema asiatico ha influenzato pesantemente la presentazione di queste mosse di arti marziali. Ognuna delle arti del dominio corrisponde a un determinato stile del mondo reale:\nPer alcuni personaggi principali sono stati inoltre utilizzati degli stili pi\u00f9 particolareggiati, che si adattavano meglio alle caratteristiche stesse del personaggio:\nPer quel che riguarda le armi, anch'esse di ispirazione cinese, sono diversi i personaggi nella serie che ne fanno uso. Il boomerang di Sokka \u00e8 basato sui \"boomerang di ritorno\", una delle due armi curve usate dagli aborigeni australiani. Altri gruppi tribali in tutto il mondo, compresi i nativi americani e gli asiatici del sud, hanno usato boomerang per cacciare, ma questi boomerang non sarebbero tornati al lanciatore. Il nome \"boomerang\" era usato dal popolo di Turuwal che viveva a sud di Sydney, ed \u00e8 usato solo per riferirsi a boomerang che tornano indietro. Zuko brandisce due dao spesso mentre veste i panni dello Spirito Blu. Nota come una delle quattro principali armi cinesi, il dao \u00e8 noto come \"la pi\u00f9 spericolata e audace di tutte le armi\". A differenza della spada di Sokka, le spade di Zuko sono come il dao tradizionale - a una mano e con un solo taglio. Le armi di Jet sono conosciute anche come spade con gancio tigre o \"Spada celeste e del sole\" (\u4e7e\u5764 \u65e5\u6708 \u5200). Queste armi hanno una lama simile a quella del jian, anche se possibilmente pi\u00f9 spessa o non affilata, con una punta o un uncino simile al bastone di un pastore vicino alla punta. La difesa \u00e8 nello stile delle spade a farfalla, considerevole. Spesso usati a coppie, i ganci delle armi possono essere usati per intrappolare o deviare altre armi. La \"spada spaziale\" di Sokka \u00e8 una jian (\u5251), una spada a doppio taglio cinese. La jian ha una storia di 2.500 anni ed \u00e8 considerato una delle principali armi cinesi. Conosciuto come \"L'arma del gentiluomo\", la jian \u00e8 un'arma multiuso usata per tagliare, spingere, fendere e pugnalare. Uno dei marchi di fabbrica della narrativa cinese wuxia, le spade jian come la \"spada spaziale\" di Sokka sono spesso presenti in primo piano nella storia.\nAnimazione.\nI concept art dei personaggi sono nati dalla matita di uno dei creatori della serie, Bryan Konietzko. Lo schizzo principale raffigurava un monaco di mezza et\u00e0 con una freccia in testa e in seguito includeva un bisonte volante come animale domestico. Il partner di Konietzko, Michael Dante DiMartino, era interessato ai documentari relativi al Polo Sud all'epoca dello sviluppo della serie. Hanno combinato queste idee e creato il concetto di \"ragazzo d'aria\" e \"ragazzi d'acqua\" intrappolati in una landa innevata, con \"ragazzi del fuoco\" che li invadono. Inoltre, gli scrittori hanno basato le diverse abilit\u00e0 di domini dei personaggi su stili distinti di arti marziali. Gran parte dei concept art dei personaggi sono stati realizzati in collaborazione con Angela Mueller.\nL'episodio pilota della serie mai andato in onda, \u00e8 stato animato da Tin House, Inc. Due studi coreani, DR Movie e JM Animation Co., sono stati assunti per fornire supporto alla produzione dell'animazione per la prima stagione della serie. Anche per la seconda stagione, si alternarono i due studi d'animazione coreani. Per la terza ed ultima stagione, lavora alla realizzazione della serie anche Moi Animation, il quale anima dieci episodi su ventuno. Unicamente per il primo episodio della terza stagione, \"Il risveglio\", ad occuparsi dell'animazione \u00e8 stato SEK Studio.\nCasting.\nLa maggior parte dei personaggi principali del programma ha fatto il suo debutto nella maggior parte, se non tutti, nei primi episodi: Zach Tyler Eisen ha prestato la voce di Aang, Mae Whitman ha dato la voce di Katara, Jack De Sena ha doppiato Sokka, Dante Basco nei panni di Zuko, Mako come la voce di Iroh, e Dee Bradley Baker come le voci sia di Appa che di Momo. Altri personaggi secondari includono l'Ammiraglio Zhao, doppiato da Jason Isaacs, e Jet doppiato da Crawford Wilson.\nPer la seconda stagione, la maggior parte dei personaggi principali della prima stagione \u00e8 rimasta invariata. Entrano nel cast nuovi doppiatori: Jessie Flower come doppiatrice di Toph Beifong, Grey DeLisle nei panni di Azula, Cricket Leigh presta la voce a Mai, Olivia Hack e Clancy Brown nei panni rispettivamente di Ty Lee e Long Feng. Mako Iwamatsu, doppiatore di Iroh, muore per cancro alla gola dopo che la produzione \u00e8 stata completata.\nNella terza stagione si aggiunge al cast dei personaggi principali Mark Hamill per dare la voce al Signore del Fuoco Ozai, dopo aver avuto piccole apparizioni nella prima e seconda stagione, mentre Greg Baldwin sostituisce ufficialmente Mako come doppiatore di Iroh anche in \"La leggenda di Korra\". La famosa tennista Serena Williams ha doppiato Ming, un soldato della Nazione del Fuoco, nell'episodio \"Il giorno del Sole nero (prima parte) - L'invasione\" e ha definito \"Avatar\" la sua serie preferita.\nAmbientazione.\n\"Avatar - La leggenda di Aang\" \u00e8 ambientato in un universo immaginario, abitato da esseri umani, animali fantastici (di cui molti sono un misto tra due o pi\u00f9 animali realmente esistenti) e creature soprannaturali. L'umanit\u00e0 \u00e8 divisa in quattro nazioni: le due Trib\u00f9 dell'Acqua, il Regno della Terra, i Nomadi dell'Aria e la Nazione del Fuoco. All'interno di ogni nazione esiste un ordine di uomini e donne chiamati \"dominatori\" che hanno la capacit\u00e0 di padroneggiare uno dei quattro elementi: aria, acqua, terra e fuoco. Queste arti di dominio scaturiscono dall'unione delle arti marziali con il misticismo elementale.\nIn ogni generazione nasce una persona capace di dominare tutti e quattro gli elementi: l'Avatar, lo spirito del pianeta manifestato in forma umana. Quando l'Avatar muore, lui o lei si reincarna in un neonato di una delle quattro nazioni secondo il ciclo dell'Avatar. Il ciclo determina in quale nazione l'Avatar rinascer\u00e0 seguendo (come si scoprir\u00e0 bene ne \"La leggenda di Korra\") l'ordine nel quale il primo Avatar impar\u00f2 il dominio degli elementi, legato al momento dell'anno in cui questo accadde: fuoco (in estate), aria (in autunno), acqua (in inverno) e terra (in primavera). Sempre il ciclo determina in che ordine l'Avatar debba acquistare padronanza degli elementi cominciando da quello natale, cos\u00ec da ottenere la forza di mantenere l'ordine e l'equilibrio tra i vari popoli.\nL'Avatar inoltre possiede un potere unico, lo \"stato dell'Avatar\": una sorta di trance che inizialmente funziona da meccanismo di difesa incrementando vertiginosamente i suoi poteri, sfruttando le abilit\u00e0 e le conoscenze di tutti gli Avatar precedenti. Questo potere si attiva istintivamente nel momento in cui l'Avatar rischia di morire o quando viene sopraffatto da forti emozioni (come quando una persona a lui cara \u00e8 in grave pericolo). Con la meditazione e l'introspezione, l'Avatar pu\u00f2 anche imparare ad attivare volontariamente lo stato dell'Avatar, mantenendo il raziocinio e sfruttando appieno il suo definitivo potere sugli elementi. Quando entra in questo stato, la bocca, gli occhi e (nel caso dei dominatori dell'aria) i tatuaggi cominciano a emettere luce. L'incandescenza \u00e8 la rappresentazione degli spiriti delle incarnazioni precedenti, che \"accendono\" la loro energia attraverso il suo corpo. Se l'Avatar venisse ucciso in questa condizione, tuttavia, il ciclo sarebbe spezzato e cesserebbe di esistere.\nTematiche.\nLa serie ha esplorato molti concetti raramente trattati negli spettacoli televisivi per bambini, comprese le questioni relative alla guerra, al genocidio e all'imperialismo, alla discriminazione di genere e all'emancipazione femminile, alla marginalizzazione e all'oppressione e alle questioni filosofiche che riguardano destino e fato.\nLo spettacolo \u00e8 ambientato in un periodo in cui il mondo intero \u00e8 inghiottito da una guerra imperialista avviata dalla Nazione del Fuoco. Mentre la guerra \u00e8 uno sfondo costante, lo spettacolo descrive questi effetti attraverso gli occhi delle persone comuni - i cittadini oppressi del Regno della Terra e gli scolari della Nazione del Fuoco sottoposti a lavaggio del cervello - per mostrare come la guerra faccia vittime a tutti. E mentre la Nazione del Fuoco viene presentata come l'istigatore della violenza, lo spettacolo descrive anche la disuguaglianza sistemica vissuta dai residenti nella citt\u00e0 del Regno della Terra di Ba Sing Se, nonch\u00e9 le nefande attivit\u00e0 della polizia segreta della citt\u00e0. Queste situazioni mostrano la natura corruttrice del potere e le sfumature del bene e del male. Lo spettacolo introduce gli spettatori al genocidio all'inizio quando il protagonista Aang visita la sua ex casa nel Tempio dell'Aria Meridionale. Arriva a scoprire che il suo popolo \u00e8 stato massacrato e gli permette di mostrare una gamma di emozioni, dalla rabbia alla perdita.\nIl personaggio Zuko e il suo rapporto con suo padre e lo zio Iroh rappresentano l'arco di redenzione principale della serie e rappresentano il messaggio della serie che il destino e il fato non sono vincolanti o stabiliti da altre persone, ma possono essere modificati. Nella prima stagione, si sforza di conformarsi al destino e al percorso determinato da suo padre, ma Iroh lo incita chiedendo: \"chi sei, cosa vuoi?\" Lo spettacolo rappresenta anche un cast variegato di personaggi per affrontare il problema dell'emarginazione. Ad esempio, introducendo un personaggio cieco come Toph e un ragazzo paraplegico come Teo, lo spettacolo ha raffigurato personaggi con vulnerabilit\u00e0 che superano i loro limiti fisici e sociali. Quest'aspetto \u00e8 possibile riscontrarlo anche quando si tratta di personaggi femminili dello spettacolo. Ad esempio, la protagonista femminile Katara affronta il sessismo sistemico quando raggiunge la Trib\u00f9 dell'Acqua del Nord per perfezionare il suo addestramento con l'acqua. In un altro caso, suo fratello, Sokka, inizialmente \u00e8 sprezzante delle guerriere Kyoshi di sesso femminile, ma impara a rispettare e ad apprezzare le loro capacit\u00e0. Secondo Kirk Hamilton di Kotaku, questi temi rappresentano il messaggio della serie, e cio\u00e8 che \u00e8 pi\u00f9 importante essere se stessi che non attenersi al ruolo che la societ\u00e0 si aspetta da te.\"\nColonna sonora.\nLa colonna sonora della serie \u00e8 stata curata dal \"The Track Team\", guidato da Jeremy Zuckerman, e Benjamin Wynn, conosciuti ai produttori poich\u00e9 Zuckerman era il coinquilino di Konietzko. Il \"The Track Team\" ha testato una serie di strumenti, tra cui il guzheng, il pipa e il duduk, per adattarsi all'ambientazione influenzata dall'Asia.\nAnche la musica de \"La cometa di Sozin\", finale della serie in quattro parti, \u00e8 stata realizzata dal \"The Track Team\". A differenza degli episodi precedenti \u00e8 stata utilizzata una traccia musicale prodotta da un'orchestra dal vivo, piuttosto che una in formato MIDI. Secondo Konietzko, una delle scene pi\u00f9 difficili da abbinare musicalmente \u00e8 stata il duello di Agni Kai tra Zuko e Azula. L'abbinamento della scena di musica malinconica con un'intensa azione \u00e8 stata ispirato da \"Ghost in the Shell\", mentre la decisione di silenziare gli effetti sonori per consentire alla musica di impostare il tono \u00e8 basata su \"Blade Runner\".\nNel 2009 Jeremy Zuckerman e il team di montaggio del suono sono stati nominati ai Golden Reel per \"Miglior montaggio sonoro: animazione televisiva\" per il loro lavoro in \"Un mondo nuovo\", ultimo episodio della terza stagione.\nDistribuzione.\nLa prima puntata dell'episodio, della durata di un'ora, \u00e8 andata in onda il 21 febbraio 2005 su Nickelodeon. La serie si \u00e8 conclusa con un film televisivo di due ore (\"La cometa di Sozin\") trasmesso il 19 luglio 2008.\nIn Italia la serie \u00e8 stata trasmessa per la prima volta su Nickelodeon il 24 dicembre 2008 e si \u00e8 conclusa l'8 agosto 2010. In Francia la serie ed \u00e8 stata trasmesso dal 27 agosto 2005 su TF1, dal 16 settembre 2006 su Nickelodeon e da gennaio 2007 su Game One e da luglio 2016 su France 4. In Germania \"Avatar\" \u00e8 stato trasmesso dall'8 gennaio 2006 dal canale NICK, mentre si \u00e8 concluso il 18 novembre 2008.\nNel maggio 2020 la serie completa \u00e8 stata resa disponibile su Netflix negli Stati Uniti, diventando in breve tempo la serie pi\u00f9 vista nella prima settimana. Pochi mesi dopo, l'episodio pilota mai trasmesso viene reso disponibile su Twitch.tv.\nIn America la serie \u00e8 nota come \"Avatar: The Last Airbender\", mentre in alcuni paesi del mondo e in Italia il titolo \u00e8 stato tradotto in \"Avatar - Avatar: La leggenda di Aang\" (\"Avatar: The Legend of Aang\") per motivi non chiari.\nEdizione italiana.\nIl doppiaggio italiano della serie \u00e8 stato curato da Multimedia Network, con Enzo Bruno come direttore del doppiaggio. Corrado Conforti, voce di Sokka nella prima stagione, \u00e8 stato sostituito per motivi sconosciuti da Marco Baroni per la seconda e terza.\nEdizioni home video.\nTra il 31 gennaio e il 19 settembre 2006, sono stati pubblicati cinque set di DVD della prima stagione della serie negli Stati Uniti, ciascuno contenente quattro episodi. Il 12 settembre 2006 Nickelodeon ha pubblicato il \"Complete Book 1 Collection Box Set\", che conteneva tutti gli episodi della stagione e un disco con i contenuti speciali. I dietro le quinte includono commento audio agli ultimi quattro episodi, l'episodio pilota mai trasmesso con commento, featurette sul Kung Fu nella serie, le voci dei doppiatori e dietro le quinte degli studi di animazione. Le versioni originali erano codificate come Regione 1, un tipo di DVD riprodotto solo nei lettori DVD nordamericani. Dal 2007 al 2009, Nickelodeon ha distribuito i DVD della Regione 2, che possono essere riprodotti in Europa.\nNickelodeon inizi\u00f2 a pubblicare DVD per la seconda stagione il 23 gennaio 2007. Le prime quattro versioni home video contengono un disco composto da cinque episodi ciascuno. Il DVD finale della seconda stagione, intitolato \"Complete Book 2 Box Set\", \u00e8 stato pubblicato il 13 settembre 2007 e contiene tutti gli episodi della stagione su quattro dischi, incluso uno dedicato ai contenuti speciali. I bonus includono commenti audio del cast e dei creatori, \"The Essence of Bending\" con Bryan Konietzko e il maestro Sifu Kisu, corti in stile \"chibi\" e una graphic-novel animata intitolata \"Escape From The Spirit World\".\nIl primo DVD della terza stagione \u00e8 stato pubblicato il 30 ottobre 2007 mentre il set completo il 16 settembre 2008. Ciascuno dei singoli DVD della terza stagione \u00e8 inoltre completo di un fumetto esclusivo. Il box set DVD di tutti gli episodi della terza stagione include i seguenti extra: \"Inside Sozin's Comet\": esclusivo commento in quattro parti dei creatori, \"The Women of Avatar: The Last Airbender\", test d'animazione finali sulla terza stagione e \"Into the Fire Nation\" al San Diego Comic-Con. Il cofanetto \u00e8 stato messo sul mercato il 1\u00ba febbraio 2010 nel Regno Unito.\nIl cofanetto DVD della serie, intitolato \"Avatar: The Last Airbender: The Complete Series\" e contenente tutti e tre i libri, \u00e8 stato messo sul mercato in Nord America il 6 ottobre 2015. Il 5 giugno 2018, in occasione del decimo anniversario dal finale della serie, \u00e8 stata pubblicata per la prima volta la versione Blu-ray contenente tutte le stagioni. Il 18 febbraio 2020, per celebrare i quindici anni dal primo episodio di \"Avatar\", \u00e8 uscita un'edizione limitata formato Blu-ray con copertina metallizzata.\nAccoglienza.\nAscolti.\n\"Avatar - La leggenda di Aang\" era la serie televisiva animata pi\u00f9 quotata nella sua fascia demografica al momento della premi\u00e8re, con una media di 3.1 milioni di spettatori per ogni nuovo episodio. Ha totalizzato un massimo di ascolti di 5.6 milioni di telespettatori, venendo molto apprezzato anche nella scaletta Nicktoons, al di l\u00e0 del suo target demografico da 6 a 11 anni. Uno speciale di un'ora, \"The Secret of the Fire Nation\", composto dagli episodi \"Il passo del serpente\" e \"La macchina infernale\", andato in onda il 15 settembre 2006, ha totalizzato 5 milioni di spettatori. Secondo Nielsen Media Research, lo speciale \u00e8 stato il programma televisivo via cavo con maggiori ascolti della settimana. Nel 2007, \"Avatar - La leggenda di Aang\" \u00e8 stato distribuito in pi\u00f9 di 105 paesi ed \u00e8 stato uno dei programmi migliori di Nickelodeon. La serie si \u00e8 classificata al primo posto su Nickelodeon in Germania, Indonesia, Malesia, Paesi Bassi, Belgio e Colombia.\nIl finale in quattro parti della serie, \"La cometa di Sozin\", ha ottenuto gli ascolti pi\u00f9 alti della serie. La sua prima messa in onda ha avuto una media di 5.6 milioni di telespettatori, il 95 percento in pi\u00f9 di quanto abbia fatto Nickelodeon a met\u00e0 luglio 2007. Durante la settimana del 14 luglio, era il programma pi\u00f9 visto dagli under-14. La popolarit\u00e0 del finale si \u00e8 riflessa sui media online; \"Rise of the Phoenix King\", un gioco online di Nick.com basato su \"La cometa di Sozin\", ha avuto quasi 815.000 giocatori in tre giorni.\nCritica.\nLa serie \u00e8 stata lodata dalla critica. \"Avatar - La leggenda di Aang\" \u00e8 definita da molti una delle migliori serie televisive animate di tutti i tempi \u2013 se non la migliore. Sull'aggregatore di recensioni Rotten Tomatoes la serie ha ricevuto il 100% delle recensioni professionali positive, basato su 23 critiche. Nel 2013 TV Guide ha incluso \"Avatar\" tra i 60 pi\u00f9 grandi cartoni di tutti i tempi. IGN l'ha inserita al 35\u00ba posto tra le migliori 100 serie animate di tutti i tempi e al 18\u00ba tra le 25 migliori serie a cartoni per adulti. Max Nicholson di IGN l'ha definita un \"must-watch\" e \"una delle pi\u00f9 grandi serie animate di tutti i tempi\". Nel 2018 \"Vanity Fair\" ha classificato la serie all'undicesimo posto come miglior programma televisivo animato. Nick Hartel di DVD Talk ha definito la serie un \"notevole spettacolo per bambini\" la cui eredit\u00e0 \"dovrebbe durare per anni a venire\". Erik Amaya di Bleeding Cool ha descritto la serie \"impressionante nella sua raffinatezza\" e \"fantastica\". Henry Glasheen di \"SLUG Magazine\" ha definito la serie \"avventurosa ed eccitante\", un \"classico\". Secondo Brittany Lovely di \"Hypable\", racconta storie \"complesse e belle\". Joe Corey di Inside Pulse ha descritto la serie come un ibrido di anime-action. Chris Mitchell di Popzara lo ha definito uno dei migliori spettacoli in onda su Nickelodeon, elogiando la musica di sottofondo e il doppiaggio della serie. D.F. Smith di IGN lo ha raccomandato a spettatori che amano i cartoni animati di azione-avventura.\nRob Keyes di Screen Rant defin\u00ec la serie \"uno dei pi\u00f9 grandi cartoni mai realizzati\". Mike Noyes di Inside Pulse lo ha consigliato agli spettatori che amano l'avventura \"fantastica\". Gord Lacey di TVShowsonDVD.com ha definito la serie \"uno dei migliori spettacoli animati di sempre\". Secondo Todd Douglass, Jr. di DVD Talk, gli adulti apprezzeranno la serie tanto quanto i bambini. Joshua Miller di \"CHUD.com\" lo ha definito \"fenomenale\" e \"uno dei programmi pi\u00f9 ben animati (bambini o adulti) che la TV americana abbia mai avuto\"; secondo Miller, la serie \u00e8 fortemente influenzata dagli anime. Tim Janson di \"Cinefantastique\" lo descrisse come \"uno degli spettacoli animati pi\u00f9 coinvolgenti prodotti\". Dennis Amith di J! ENT ha definito la serie \"una delle migliori serie TV animate mostrate negli Stati Uniti dai creatori americani\". Amith ha elogiato le sue sofisticate trame, nervosismo, umorismo e azione. Franco \"Cricket\" Te of Nerd Society ha descritto \"La leggenda di Aang\" come \"uno dei migliori cartoni animati\" che abbia mai visto, raccomandando la serie per i suoi personaggi e la trama. Scott Thill di \"Wired\" ha definito la serie coinvolgente e ambientata, influenzata dal mondo orientale, \"fantastica\". Kirk Hamilton di \"Kotaku\" ha detto che la serie dovrebbe far parte dell'et\u00e0 d'oro della televisione e raccomandare \"il sofisticato spettacolo per bambini\" agli altri.\nLa sceneggiatura e il tema dello spettacolo sono stati ampiamente elogiati dalla critica. Michael S. Mammano di \"Den of Geek\" ha definito la trama \"scritta in modo intelligente\" e ha elogiato l'animazione. Nicole Clark, scrivendo per Vice News, ha scritto che la profondit\u00e0 narrativa della serie era \"il suo pi\u00f9 grande vantaggio\" e ha elogiato \"l'autenticit\u00e0 emotiva\" della storia e come \"esponeva i giovani spettatori a temi pi\u00f9 oscuri, come il genocidio e l'autoritarismo, dando loro un quadro per la comprensione di queste storie\". A Jenifer Rosenberg di ComicMix \u00e8 piaciuta l'enfasi del programma su famiglia, amici, comunit\u00e0 e istruzione. Secondo Nick Hartel, la serie tocca temi di \"genocidio e insicurezza\" senza spaventare i bambini pi\u00f9 piccoli; i personaggi cattivi sono riscattabili, inviando un importante messaggio che le persone possono cambiare e non sono legate al \"destino\". Chris Mitchell ha definito la trama \"fantastica\". D.F. Smith ha paragonato la trama della serie ai cartoni animati d'azione giapponesi, definendone il tono e il dialogo \"molto americano\" e lodando l'umorismo che ha fatto lievitare un tema drammatico epico adatto a tutte le et\u00e0. Rob Keyes ha anche elogiato l'umorismo della serie e la trama affettiva che, secondo lui, \"catturer\u00e0 i vostri cuori\".\nSecondo Mike Noyes, la serie fonde elementi di \"classici fantasy epici\". Todd Douglass, Jr. ha definito la trama coinvolgente, ben pensata e significativa. Il concetto della serie \u00e8 \"ben realizzato\", con una storia coerente. Douglass ha scritto che i personaggi \"[hanno] un vero senso di progressione\" e hanno elogiato gli scrittori per il loro umorismo, il loro dramma e le loro emozioni. Joshua Miller ha definito la serie sorprendentemente dark nonostante il suo tema \"sciocco\"; la trama \u00e8 pi\u00f9 vivace di quella di \"Lost\" e, analogamente a quest'ultimo spettacolo, enfatizza lo sviluppo del personaggio. Secondo Miller, la sua scrittura era \"veri livelli di storytelling per adulti\". Tim Janson ha descritto la serie come qualcosa di pi\u00f9 della fantasia e del supereroe, vedendo i personaggi come centrali e riconoscibili. \"Cricket\" lod\u00f2 l'uso della serie delle filosofie buddiste e la diversa presentazione dei suoi temi di coraggio e vita. Kirk Hamiltion loda la serie per aver espresso nei confronti del proprio pubblico la propria identit\u00e0 e il suo silenzioso progressismo.\nI critici hanno inoltre elogiato lo sviluppo dei personaggi, l'arte, l'animazione e la coreografia de \"La leggenda di Aang\"; Eric Amaya si \u00e8 goduto l'animazione espressiva che completa la scrittura. Secondo Amaya, gli elementi sono stati influenzati da Hayao Miyazaki. Todd Douglass, Jr. ha definito interessante lo sviluppo dei personaggi, mentre Nicole Clark ha scritto che lo spettacolo \"\u00e8 riuscito a fare quello che cos\u00ec pochi spettacoli hanno ancora oggi: assemblare un cast di personaggi che descrivono il mondo cos\u00ec com'\u00e8, con una gamma di identit\u00e0 ed esperienze. \"Jenifer Rosenburg ha elogiato la serie di ritratti femminili come\" forti, responsabili, [e] intelligenti\". Secondo Joshua Miller, l'uso dei dominatori per le attivit\u00e0 quotidiane porta \"profondit\u00e0 e credibilit\u00e0\" al mondo degli Avatar. Miller ha definito i progetti della serie \"ricchi e coinvolgenti\", con ogni nazione che ha il proprio aspetto dettagliato. Ha elogiato le scene d'azione come \"ben reso\", confrontando lo sviluppo del mondo degli avatar con quello di \"Il Signore degli Anelli\", e la coreografia di combattimento come \"meravigliosa nei suoi dettagli pi\u00f9 piccoli\". D.F. Smith apprezzava gli sfondi faticosi della serie. \"Cricket\" ha elogiato la tavolozza dei colori di ogni episodio e la combinazione di arti marziali e magia della coreografia. Nick Hartel ha criticato l'animazione, sebbene abbia trovato un miglioramento rispetto ai precedenti trasmissioni di Nickelodeon. Chris Mitchell ha chiamato il fluido di animazione. \"Cricket\" concord\u00f2, notando la sua influenza manga. Secondo Brittany Lovely, i personaggi non dominatori in battaglia sono \"oscurati\" dalle loro controparti dominatori. Joe Corey ha definito l'azione e gli ambienti dell'animazione un \"grande risultato\", e Rob Keyes ha elogiato la coreografia di combattimento della serie. Secondo Kirk Hamilton, le sequenze d'azione della serie sono straordinarie pur essendo appropriate ai bambini ed eccitanti.\nEredit\u00e0.\nLa serie ha avuto un grande impatto sul modo in cui le reti hanno visto i programmi animati, con i successivi spettacoli per bambini che reso indistinto il confine tra le serie per bambini e quelle per adulti. In particolare \"Il principe dei draghi\" di Netflix, co-creato e scritto da Aaron Ehasz, \u00e8 fortemente ispirato a \"La leggenda di Aang\" e vede inoltre la partecipazione di Jack De Sena, doppiatore di Sokka, nei panni del protagonista.\nIl 15 maggio 2020, dopo la sua uscita su Netflix, la serie ha registrato una rinnovata popolarit\u00e0; ha raggiunto la prima posizione tra gli show pi\u00f9 visti negli Stati Uniti quattro giorni dopo l'uscita ed \u00e8 stato il film o serie pi\u00f9 popolare per la settimana dal 14 al 21 maggio. \"Avatar\" ha mantenuto un posto tra le prime 10 serie di Netflix per un totale da record di 60 giorni, numero pi\u00f9 alto rispetto a qualsiasi altra serie da quando \u00e8 stata pubblicata la lista delle serie migliori nel febbraio 2020. Sia i fan che i co-creatori Michael Dante DiMartino e Bryan Konietzko hanno attribuito la rinascita di \"Avatar\" alla sua rilevanza per gli eventi contemporanei, tra cui la pandemia di COVID-19 e le proteste razziali negli Stati Uniti d'America, con DiMartino che ha osservato: \"I principali problemi nelle storie: genocidio, totalitarismo, ingiustizia sistemica, abuso - purtroppo, queste sono state questioni pervasive nel corso della storia e continuano ad esserlo. Lo show \u00e8 un riflesso del nostro mondo. Ma ora, ci capita di vivere in un'epoca in cui tutti questi problemi sono stati aggravati.\"\nRiconoscimenti.\nLa serie, durante e dopo la sua messa in onda, ha vinto numerosi premi. Durante i 33\u00b0 Annie Award, \"La leggenda di Aang\" \u00e8 stato nominato per il premio \"Migliore produzione televisiva animata\". Per l'episodio \"L'indovina\" della prima stagione, lo spettacolo \u00e8 stato nominato per il premio \"Scrittura in una produzione televisiva animata\". Per l'episodio \"Il maestro del dominio del fuoco\", la stagione \u00e8 stata candidata e ha vinto il premio \"Storyboard in una produzione televisiva animata\". Durante i Pulcinella Awards del 2005, la stagione ha vinto anche il premio \"Miglior serie TV d'azione e d'avventura\" e il premio generale \"Miglior serie TV\".\nLa seconda stagione ha ricevuto grandi consensi per il suo fascino visivo. Ai 34\u00b0 Annie Award, la serie \u00e8 stata nominata e ha vinto il premio \"Miglior personaggio in una produzione televisiva\", per l'animazione di Jae-Myung Yu in \"La bandita cieca\" e il premio \"Migliore regia in una produzione televisiva animata\", per l'episodio \"Viaggio a Ba Sing Se (seconda parte) - La macchina infernale\". Nel 2007, \"La leggenda di Aang\" \u00e8 stata nominata per \"Eccezionale programma animato\" agli Emmy Awards 2007 per l'episodio \"La citt\u00e0 dei segreti\", sebbene non abbia vinto. Tuttavia, lo spettacolo ha vinto il premio \"Eccezionale successo individuale nell'animazione\" per l'animazione di Sang-Jin Kim nell'episodio \"Il lago Laogai\".\nCos\u00ec come per le prime due stagioni, anche la terza ed ultima ha ricevuto numerosi riconoscimenti. Agli Annie Award 2008, la stagione ha vinto \"Miglior produzione televisiva animata per bambini\". Agli stessi Annie Award, Joaquim Dos Santos ha vinto il premio \"Miglior regia in una produzione televisiva animata\" per la sua regia in \"Dentro l'inferno\". Agli Annecy 2008, Joaquim Dos Santos ha ottenuto una nomination per il suo lavoro con \"Il giorno del Sole nero (seconda parte) - L'eclissi\". Inoltre, l'editore musicale e compositore Jeremy Zuckerman e il team di montaggio del suono sono stati nominati ai Golden Reel per \"Miglior montaggio sonoro: animazione televisiva\" per lavoro svolto in \"Un mondo nuovo\".\nCasi mediatici.\nAnime o cartone?\nIl dibattito sul fatto che \"Avatar\" possa o non possa essere considerato un anime \u00e8 molto controverso; un critico statunitense ha commentato: \u00abAvatar rende confusa la linea di separazione fra i cartoni americani e gli anime giapponesi fino a farla diventare irrilevante\u00bb. I creatori della serie Bryan Konietzko e Michael Dante DiMartino hanno confermato una particolare influenza degli anime in un'intervista:\nSecondo un'intervista con gli artisti di \"Avatar\", il bisonte volante Appa \u00e8 stato disegnato basandosi sul personaggio di Catbus di \"Il mio vicino Totoro\", avendo il peculiare compito di creare un mammifero con sei gambe. \"Avatar\" trae anche ispirazione dagli anime \"Cowboy Bebop\" e \"Samurai Champloo\" di Shinichiro Watanabe e dall'original anime video \"FLCL\" della Gainax. Vi sono inoltre molti riferimenti a diverse altre produzioni di studi di animazione giapponesi come lo Studio Ghibli (in particolare per le opere di Hayao Miyazaki), lo Studio 4\u00b0C e la Production I.G.\nPer molti comunque, bench\u00e9 risulti pesantemente influenzata dagli anime, la serie non pu\u00f2 essere considerata tale poich\u00e9 originaria degli Stati Uniti.\nOpere derivate.\nGraphic novel.\nDiverse storie brevi a fumetti sono state pubblicate su \"Nickelodeon Magazine\" tra il 2005 e il 2007, mentre Dark Horse Comics il 15 giugno 2011 ha pubblicato \"The Lost Adventures\", una raccolta di storie inedite ambientate durante la serie.\nDark Horse Comics ha pubblicato anche una serie di graphic novel, molte delle quali scritte da Gene Yang, che continuano la storia di Aang dopo la guerra dei cent'anni. La prima serie \u00e8 \"The Promise\", pubblicata in tre volumi nel 2012, che esplora il destino delle colonie della Nazione del Fuoco che diventano Citt\u00e0 della Repubblica in \"La leggenda di Korra\". Una seconda serie di tre fumetti, \"The Search\", \u00e8 stata pubblicata nel 2013 e si concentra su Zuko e Azula e sul destino della madre Ursa. Il terzo volume \"The Rift\", pubblicato nel 2014, sposta l'attenzione su Aang, la creazione di Citt\u00e0 della Repubblica e il rapporto di Toph con la sua famiglia. \"The Rift\" \u00e8 stata seguita da \"Smoke and Shadow\", uscita tra il 2015 e 2016, in cui una forza di resistenza agisce nella Nazione del Fuoco contro il Signore del Fuoco Zuko, che alla fine della serie originale ha assunto il trono. La quinta graphic novel \u00e8 \"North and South\", pubblicata tra il 2016 e il 2017 e seguito di \"Smoke and Shadow\", e parla di Katara e Sokka che ritornano alla Trib\u00f9 dell'Acqua per vedere i vari cambiamenti nella loro patria. Tra il dicembre 2018 e l'ottobre 2019 sono state distribuite le tre parti a fumetto di \"Imbalance\". La serie esplora il conflitto emergente tra i dominatori e i bloccanti, che diventa il centro del conflitto nella prima stagione del sequel \"La leggenda di Korra\". A differenza dei precedenti cinque libri, non \u00e8 stato scritto da Gene Yang e disegnato da Gurihiru, bens\u00ec da Faith Erin Hicks e Peter Wartman.\nArtbook.\nDark Horse Comics ha pubblicato un artbook intitolato \"Avatar: The Last Airbender - The Animated Series\" il 2 giugno 2010, con 184 pagine di opere originali della serie. Nell'agosto 2015 \u00e8 stato pubblicato l'artbook \"Avatar: The Last Airbender - The Poster Collection\", libro che raccoglie poster basati sulla serie e realizzati da autori diversi. Un libro da colorare, intitolato \"Avatar: The Last Airbender Coloring Book\", \u00e8 stato pubblicato da Dark Horse nell'ottobre 2016, con disegni di Jed Henry.\nRomanzi.\nUna serie di romanzi per adulti in due parti incentrati sull'Avatar Kyoshi \u00e8 stata scritta da F.C. Yee e pubblicata da Abrams Children's Books. Il primo libro, \"The Rise of Kyoshi\", \u00e8 stato pubblicato negli Stati Uniti nel luglio 2019. La seconda parte, \"The Shadow of Kyoshi\", \u00e8 uscita nel luglio 2020. In Italia entrambi i libri sono inediti.\nVideogiochi.\n\u00c8 stata realizzata una trilogia di videogiochi basata sulla serie. Il videogioco ' \u00e8 stato pubblicato il 10 ottobre 2006, e ' \u00e8 stato pubblicato il 16 ottobre 2007. \"\" \u00e8 stato pubblicato il 13 ottobre 2008. \"Avatar: Legends of the Arena\", un gioco di ruolo online (MMORPG) multiplayer per Microsoft Windows, \u00e8 stato pubblicato il 15 settembre 2008 da Nickelodeon. I giocatori possono creare il proprio personaggio e interagire con altri giocatori in tutto il mondo. \"Avatar: The Last Airbender\" \u00e8 stato il gioco Nickelodeon pi\u00f9 venduto di THQ nel 2006 ed \u00e8 stato uno dei migliori videogiochi di Sony CEA. Nel videogioco \"Smite\" sono presenti le skin di Aang e Zuko rispettivamente per i personaggi di Merlin e di Susano.\nFilm.\nL'8 gennaio 2007 la Paramount Pictures ha annunciato di aver scritturato M. Night Shyamalan per scrivere, dirigere e produrre una trilogia di film d'azione basata sulla serie e che il primo film, \"L'ultimo dominatore dell'aria\", ripercorre i principali avvenimenti del \"Libro primo\" della serie stessa. La pellicola \u00e8 stata distribuita nelle sale americane il 1\u00ba luglio 2010.&lt;ref name=\"/FILM\"&gt;&lt;/ref&gt; L'accoglienza del film da parte della critica e dei fan della serie televisiva \u00e8 stata assolutamente negativa; ha ottenuto un punteggio di approvazione del sei percento su Rotten Tomatoes e ha ricevuto cinque Razzie Award nell'edizione del 2010, incluso il peggior film. Sebbene il film in origine si chiamasse come la serie televisiva, la pellicola \u00e8 stata intitolata \"L'ultimo dominatore dell'aria\" poich\u00e9 i produttori temevano che sarebbe stato confuso con il film \"Avatar\" di James Cameron. Il cast del film vede Noah Ringer nei panni di Aang, Nicola Peltz nel ruolo di Katara, Jackson Rathbone nel ruolo di Sokka, Dev Patel nel ruolo di Zuko e Shaun Toub nel ruolo di Iroh.\nSequel.\nIl 14 aprile 2012 \u00e8 uscito su Nickelodeon \"La leggenda di Korra\", serie sequel di \"Avatar - La leggenda di Aang\". La serie \u00e8 scritta e prodotta da Michael Dante DiMartino e Bryan Konietzko, i creatori e i produttori della serie originale. La serie avrebbe dovuto inizialmente intitolarsi \"Avatar: The Legend of Korra\", poi \"The Last Airbender: Legend of Korra\"; i suoi eventi accadono settant'anni dopo la fine di \"La leggenda di Aang\". Il protagonista della serie \u00e8 Korra, una ragazza di 17 anni della Trib\u00f9 dell'Acqua del Sud, che \u00e8 l'incarnazione dell'Avatar dopo la morte di Aang.\nRemake.\nNetflix ha annunciato nel settembre 2018 che un remake live-action di \"Avatar\" avrebbe dovuto iniziare la produzione nel 2019. I creatori originali della serie, DiMartino e Konietzko, saranno i produttori esecutivi e i responsabili del programma. I creatori di \"Avatar\" hanno detto che intendono adattare la serie \"con un cast culturalmente appropriato, non whitewashing\". Anche uno dei compositori per lo spettacolo originale, Jeremy Zuckerman, torner\u00e0 a realizzare la colonna sonora per il remake. L'uscita, inizialmente prevista per il 2020, \u00e8 stata rimandata al 2022.\nIl 12 agosto 2020 Michael Dante DiMartino e Bryan Konietzko hanno entrambi rivelato, sui loro account social, di aver lasciato la serie a causa di divergenze creative.\nAd agosto 2021 vengono rivelati gli attori che interpreteranno i personaggi principali, rispettivamente Gordon Comier nel ruolo di Aang, Kiawentiio nel ruolo di Katara, Ian Ousley nel ruolo di Sokka e Dallas Liu nel ruolo di Zuko.\n\"Avatar\" Studios.\nIl 24 febbraio 2021 ViacomCBS ha annunciato \"Avatar\" Studios, una nuova divisione di Nickelodeon incentrata sullo sviluppo di serie animate e film ambientati all'interno dell'universo di \"Avatar\", da distribuire tramite le offerte lineari e digitali di Nickelodeon, cos\u00ec come Paramount+, cinema e terze parti. La divisione \u00e8 diretta dai creatori della serie originale DiMartino e Konietzko, che ricoprono anche i ruoli di co-direttori creativi.\nMerchandising.\nNel febbraio 2006 Upper Deck Company ha pubblicato \"Avatar: The Last Airbender Trading Card Game\", un gioco di carte collezionabili basato sulla serie animata. Nell'estate 2006 \"LEGO\" ha fatto messo in commercio, insieme a \"SpongeBob SquarePants\", due set basati sulla prima stagione della serie animata. Il primo, \"Air Temple\", \u00e8 una sezione del Tempio dell'Aria Settentrionale e include cinque minifigure: Aang, Sokka, due soldati della Nazione del Fuoco e Momo; il secondo set, \"Fire Nation Ship\", presenta una grande nave della Nazione del Fuoco e include cinque minifigure: Aang, Katara, Zuko e due soldati della Nazione del Fuoco. Il 14 dicembre 2018 viene annunciato che sar\u00e0 lanciata nel gennaio seguente una linea di Funko Pop! basati sulla serie e raffiguranti i personaggi principali tra cui Aang, Katara, Sokka, Toph, Appa, Iroh, Zuko e Azula."}
{"id": "1220230", "revid": "709565", "url": "https://it.wikipedia.org/wiki?curid=1220230", "title": "Teoria del complotto del Nuovo ordine mondiale", "text": "La teoria del complotto del Nuovo ordine mondiale (indicata pi\u00f9 semplicemente come nuovo ordine mondiale, in latino \"novus ordo mundi\", in inglese anche con la sigla NWO corrispondente a \"new world order\") \u00e8 una delle pi\u00f9 vaste tesi complottiste secondo la quale un presunto gruppo di potere oligarchico e segreto si adopererebbe per prendere il controllo di ogni Paese del mondo in maniera totalitaria al fine di ottenere il dominio della Terra.\nOrigini.\nGli elementi di questa teoria del complotto sono spesso presenti nella cultura popolare, gi\u00e0 a partire dal XIX secolo. Giacinto de' Sivo, alto funzionario del Regno delle Due Sicilie, nelle sue due opere \"Storia delle Due Sicilie\" del 1863 e \"I Napoletani al cospetto delle nazioni civili\" del 1861, in riferimento al concetto parla di alcune organizzazioni segrete, come \"La Setta Mondiale\", massoneria e \"Setta Mondiale\". All'inizio degli anni 1990 il predicatore evangelico televisivo statunitense Pat Robertson sostenne che la locuzione \"Nuovo ordine mondiale\" sia nata all'inizio del XX secolo dall'uomo d'affari Cecil Rhodes, il quale teorizzava che l'Impero britannico e gli Stati Uniti d'America dovessero creare un unico governo federale sulla Terra, per costruire la pace nel mondo. Rhodes cre\u00f2 una confraternita - la Rhodes Scholarship - che nelle sue intenzioni avrebbe dovuto riunire i leader di questo nuovo governo federale.\nLionel Curtis, fedele sostenitore di questa teoria di un governo mondiale, fond\u00f2 vari gruppi, denominati \"della tavola rotonda di Rhodes-Milner\" nel 1909, portando anche alla creazione dell'Istituto Reale per gli Affari Internazionali nel 1919 nel Regno Unito e del Council on Foreign Relations negli Stati Uniti nel 1921. Il concetto si \u00e8 ulteriormente sviluppato in casa di Edward M. House, un consigliere molto vicino a Woodrow Wilson durante le trattative sulla Societ\u00e0 delle Nazioni. Altra importante fonte per questa teoria fu lo scrittore di narrativa d'anticipazione H.G. Wells, uno dei fautori del termine.\nUna delle menzioni iniziali del NWO, secondo l'interpretazione dei sostenitori, sarebbe contenuta nella dichiarazione del 1975 del Presidente statunitense Gerald Ford, registrata poi dallo storico Henry Steele Commager: \u00abDobbiamo unirci per costruire un nuovo ordine mondiale [...] Al meschino concetto di \"sovranit\u00e0 nazionale\" non dev'essere permesso di distoglierci da quest'obiettivo\u00bb. Il testo \u00e8 in realt\u00e0 un rimando all'importanza della sovranazionalit\u00e0 nelle decisioni politiche internazionali e non \u00e8 legato alla presunta organizzazione oggetto della teoria cospirativa.\nNell'ambito delle relazioni internazionali, l'espressione \"nuovo ordine mondiale\" fa invece riferimento a un nuovo periodo a seguito di importanti eventi nella storia; nel XX e XXI secolo lo hanno usato diversi uomini di stato, come Woodrow Wilson, Winston Churchill, Michail Gorba\u010d\u00ebv, George H. W. Bush, Henry Kissinger, e Gordon Brown, per riferirsi a un periodo nuovo della storia cos\u00ec come fu dopo la seconda guerra mondiale o la guerra fredda. Tale uso \u00e8 stato comunque interpretato dai complottisti come presunta prova della volont\u00e0 di imporre un governo totalitario. Tali teorie sono state ulteriormente sviluppate e approfondite dopo il collasso dell'Unione Sovietica e la dichiarazione, riguardante un nuovo ordine mondiale, fatta da George H. W. Bush l'11 settembre 1990. In questo discorso vengono descritti gli obiettivi degli Stati Uniti per la cooperazione con la Russia, usando l'espressione \"Nuovo ordine mondiale\".\nCaratteristiche.\nEsistono numerose ipotesi, teorizzazioni e congetture indimostrate e pi\u00f9 o meno fantasiose, spesso con temi e oggetti assai eterogenei e non correlati tra loro, sostenute da piccoli gruppi complottistici spesso in conflitto interpretativo tra loro. Quella del \"New World Order\" farebbe parte di una teoria del complotto molto vasta ed articolata, che tocca diversi ambiti e contesti, fondantesi su una supposta collusione fra il commercio e la politica, l'economia, un ipotetico \"governo segreto\", insabbiamenti, arrivando sino a teorie pi\u00f9 estreme e spesso ritenute fantascientifiche come quelle di David Icke.\nAnche l'Organizzazione delle Nazioni Unite sarebbe una figura centrale di alcune teorie sul Nuovo ordine mondiale, ma nel XXI secolo sono entrate alcune teorie nell'immaginario collettivo, soprattutto fanta-complottiste. Teorie recenti includono i \"Rettiliani\" o i \"Grigi\" o entrambi, la Commissione Trilaterale, gli Illuminati e altri gruppi pi\u00f9 o meno importanti. Alcuni teorici sostengono che il congresso annuale del Gruppo Bilderberg, sia un ritrovo per tutti i complici del NWO. Addizionando l'escatologia religiosa, caratterizzante spesso l'anticristo, si arriverebbe ad incentrare pi\u00f9 teorie, ognuna accomunata ad un'altra.\nLa simbologia.\nI sostenitori di questa teoria concordano su alcuni segni e costruzioni che rappresentano il \"Nuovo ordine mondiale\"; tra essi, ad esempio, un logo degli Illuminati nel retro del sigillo degli Stati Uniti d'America, con sopra scritto \"Novus Ordo Seclorum\".\nQuello che viene indicato come il logo degli Illuminati \u00e8 anche presente sulle banconote da un dollaro statunitense e, a partire dal 2006, da cinquecento grivnie ucraine (vedere la figura a destra). Altri loghi massonici sarebbero riscontrabili su banconote di altri Paesi: la cosa si presterebbe, secondo i sostenitori di queste ipotesi complottistiche, a confermare l'esistenza di una relazione fra poteri massonici e il cosiddetto signoraggio monetario. Le 6 punte della stella di David, situata sopra la piramide, 5 delle 6 punte (la sesta \u00e8 la \"visione del mondo\") indicano le lettere messe ordinatamente S-M-O-N-A, che potrebbe essere anagrammato assieme come \"mason\" (massonico o, forse derivante da \"omans\", facendo pensare a \"omens\").\nGli aderenti a questa teoria inoltre citano i 13 punti ascendenti alla piramide ed i 72 blocchi visibili nella parte anteriore. Al Great Seal degli Stati Uniti \u00e8 stato attribuito il linguaggio simbolico massonico, molti credono che l'aquila rappresenterebbe la Fenice massonica. L'aquila tiene in un artiglio un ramo verde d'ulivo, recante 13 olive, 13 foglie e 13 frecce nell'altra zampa. La ricorrenza e l'importanza del numero 13 \u00e8 spesso attribuita alla sua importanza nella numerologia, andando poi ai 13 gradi della libera massoneria del Rito di York.\nL'aquila del Great Seal ha 32 piume sull'ala destra e 33 sull'ala sinistra (32 e 33 sono i due pi\u00f9 alti gradi della libera massoneria del \"Rito scozzese antico e accettato\"). Le teorie non complottistiche invece considerano semplicemente i 13 punti come un riferimento alle tredici colonie americane.\nPersonalit\u00e0 e organizzazioni implicate.\nIn questa teoria vengono richiamati a far parte del presunto complotto varie organizzazioni, soprattutto gli Illuminati e la massoneria, ma anche il Quarto Reich, l'ONU e gli Stati Uniti d'America. I sostenitori di questa teoria non riescono tuttavia a concordare su chi veramente farebbe parte di questo presunto complotto. La maggior parte delle famiglie potenti e influenti, quali i Rothschild, i Rockefeller, la JP Morgan, la famiglia Du Pont, la famiglia Bush, il casato Windsor, cos\u00ec come i monarchi europei e il Vaticano, sono secondo alcuni dei membri del NWO. Anche note organizzazioni internazionali quali la Banca Mondiale, l'FMI (Fondo monetario internazionale), l'Unione europea, le Nazioni Unite e la Nato sono spesso elencate come sotto-organizzazioni per lo sviluppo del Nuovo ordine mondiale.\nSecondo i sostenitori, al fine di garantirsi un maggior potere il NWO ha sviluppato e utilizza presunti sistemi di spionaggio di massa avanzati, tra i quali ECHELON. L'organizzazione inoltre sarebbe occulta promotrice di nuove leggi sulla privacy, aventi il fine ultimo di limitarla considerevolmente.\nTematiche.\nQui di seguito un elenco delle varie \"sotto-tematiche\" complottistiche sul Nuovo ordine mondiale, spesso del tutto eterogenee e non correlate l'una con l'altra:\nLa cospirazione benevola.\nL'occultista Alice A. Bailey, proveniente dagli ambienti teosofici, sostenne che, a seguito della vittoria degli Alleati sulle potenze dell'Asse, il \"progresso dell'umanit\u00e0\" col passare del tempo avrebbe portato ad istituire un'organizzazione mondiale, con a capo le nazioni vincitrici della seconda guerra mondiale. Sempre secondo Alice Bailey, l'instaurazione del Nuovo ordine mondiale sarebbe coincisa con l'avvento di una Nuova Era, quella dell'Aquario, che avrebbe portato l'umanit\u00e0 ad un risveglio spirituale, sotto la guida di una cerchia di adepti detta \u00abFratellanza Bianca\u00bb, che risiderebbe in forme non visibili in vari luoghi della Terra, quali Agarthi o Shamballa, da dove guiderebbero sin da tempi remoti i destini del mondo.\nLe antiche tradizioni religiose verrebbero eliminate e sostituite da un unico culto mondiale. Tra i punti pi\u00f9 discussi vi \u00e8 che le \"forme esteriori della pace\" del Nuovo ordine mondiale, secondo l'occultista britannica, verrebbero imposte anche con l'utilizzo \"benefico\" della bomba atomica. D'altra parte secondo Alice Bailey le esplosioni della bomba atomica avrebbero liberato energia psichica positiva, che avrebbe accelerato l'ingresso dell'umanit\u00e0 nella Nuova era.\nIl controllo sulla politica.\nPoich\u00e9 l'influenza sui governi e sulle decisioni dei vari paesi del mondo sarebbe cruciale per la realizzazione delle cospirazioni su scala globale, gli argomenti politici godono di notevole considerazione fra le teorie complottiste. Alcuni studiosi hanno dunque ipotizzato un collegamento tra queste teorie e i modelli geopolitici del nazionalismo, dell'isolazionismo, o viceversa del globalismo e dell'internazionalismo.\nSe alcune teorie del complotto ipotizzano che vi siano degli Stati che aspirano ad avere il dominio sul mondo, altre si spingono a descrivere l'esistenza di singole sette, cio\u00e8 di pochi uomini, se non addirittura di alieni, che ambirebbero a conquistare il potere mondiale.\nTeoria del complotto gesuita.\nTra gli argomenti religiosi vi \u00e8 quella che pone alla guida di un vasto complotto mondiale i Gesuiti, i quali, a partire dalla loro fondazione avvenuta nel 1534, avrebbero infiltrato la Chiesa cattolica Romana fino ad asservirla al suo comandante supremo detto il \u00abpapa nero\u00bb.\nLe accuse di complottismo rivolte ai gesuiti sembrano risalire al XVII secolo, in particolare al 1614, anno in cui venivano pubblicate a Cracovia le \"Monita privata Societatis Jesus\", contenenti presunte direttive segrete impartite ai gesuiti per asservire il mondo alla loro Compagnia, probabile opera dei protestanti per gettare discredito su un organismo cattolico.\nAncora tra Settecento ed Ottocento, nell'et\u00e0 dei lumi i gesuiti furono identificati come il pi\u00f9 pericoloso ostacolo alle politiche riformiste e giurisdizionaliste degli stati europei. Giuseppe Mazzini ad esempio sosteneva che la \u00abpotenza clericale \u00e8 personificata nei gesuiti; l'odiosit\u00e0 di questo nome \u00e8 una potenza pei socialisti!\u00bb.\nUn duro attacco nei confronti dei gesuiti venne dagli ambienti teosofici sorti sul finire dell'Ottocento per iniziativa di Helena Petrovna Blavatsky. Una dei principali esponenti della Societ\u00e0 Teosofica, Annie Besant, cos\u00ec si esprimeva:\nL'esoterista Ren\u00e9 Gu\u00e9non non dava credito a queste accuse, sostenendo che negli ambienti dello spiritualismo la paura dei Gesuiti fosse divenuta un'ossessione come quella per i maghi neri, e rilevando come la Societ\u00e0 Teosofica fosse sorta in realt\u00e0 per servire occultamente gli interessi dell'imperialismo britannico.\nAvversario culturale del gesuitismo fu tra gli altri Rudolf Steiner, il quale, opponendogli un indirizzo spirituale di pensiero che egli chiamava \"goetheanismo\", riferisce come Ignazio di Loyola fosse stato pervaso da uno \u00abspirito di Marte\u00bb che lo avrebbe indotto a insidiare la Chiesa di Roma, apparso a lui in forma di serpente luminoso. Lo stesso Ignazio avrebbe parlato nelle sue memorie di questo serpente che \u00abgli dava molta consolazione poich\u00e9 questa forma era estremamente bella, e aveva molte cose che brillavano come occhi\u00bb. Il gesuitismo \u00e8 contraddistinto, secondo Steiner, da una rigida gerarchia militare che mirerebbe a fare di Ges\u00f9 un dominatore della terra, anzich\u00e9 elevare la terra allo spirito.\nLe ipotesi sulle complicit\u00e0.\nA seconda della teoria e dell'argomento trattato, le personalit\u00e0 che secondo i complottisti sarebbero immischiate e/o artefici del NWO sarebbero molte; qui segue una lista:\nLe manipolazioni storiche.\nAlcuni eventi storici sono ritenuti dai complottisti presunte \"parti attive\" del Nuovo ordine mondiale.\nNella cultura di massa.\nIl tema del Nuovo ordine mondiale \u00e8 presente in numerose fiction, film, album e romanzi contemporanei."}
{"id": "1220237", "revid": "729019", "url": "https://it.wikipedia.org/wiki?curid=1220237", "title": "Aeroporto di Francoforte-Hahn", "text": "L'aeroporto di Francoforte-Hahn (in tedesco: \"Flughafen Frankfurt-Hahn\") \u00e8 un aeroporto civile che si trova a 120\u00a0km da Francoforte ed \u00e8 base di partenza per diversi voli low-cost, in particolare della compagnia Ryanair.\nStoria.\nL'aeroporto di Francoforte-Hahn \u00e8 stato per lungo tempo una base aerea militare della NATO, sede del 50\u00b0 Fighter-Bomber Wing (Stormo caccia-bombardieri) della USAFE. Con il finire della Guerra Fredda, la base aerea venne restituita quasi interamente allo stato tedesco che nel 1993 decise di trasformare l'ex base NATO in un aeroporto civile. Tra i maggiori investitori e promotori del progetto vi fu la societ\u00e0 che gi\u00e0 gestiva l'aeroporto di Francoforte (la Fraport AG).\nUbicazione.\nL'aeroporto \u00e8 situato nel Land Renania-Palatinato, a 10\u00a0km da Kirchberg, 60\u00a0km da Magonza, 85\u00a0da Coblenza e 120\u00a0km da Francoforte.\nAccessibilit\u00e0.\nL'aeroporto \u00e8 decisamente decentrato e poco comodo da raggiungere; anche per questo ha da sempre attuato una politica di prezzi bassi per le compagnie aeree che ne hanno fatto un importante centro dei voli low-cost. Infatti si trova in una zona collinare scarsamente abitata e non raggiunta dall'autostrada.\nOltre che in auto, \u00e8 possibile raggiungere l'aeroporto in autobus. Un autobus parte circa ogni ora dalla stazione dei treni di Francoforte e dopo aver fatto tappa al Terminal 1 dell'Aeroporto di Francoforte, giunge all'Aeroporto di Francoforte-Hahn in 1h45'. Inoltre anche dalla stazione dei treni di Cochem e da quella di Magonza partono autobus diretti all'aeroporto.\nNon \u00e8 invece possibile raggiungere l'aeroporto in treno. L'unica maniera \u00e8 andare in treno fino alla stazione di Magonza che \u00e8 ben collegata a tutte le principali citt\u00e0 della zona e da l\u00ec prendere l'autobus per l'aeroporto, che impiega circa 1h10'.\nDa Lussemburgo e da Metz, \u00e8 possibile raggiungere l'aeroporto con autobus diretti, gestiti dalla societ\u00e0 Flibco."}
{"id": "1220251", "revid": "838137", "url": "https://it.wikipedia.org/wiki?curid=1220251", "title": "Andrea Caron", "text": "Biografia.\nL'8 luglio 1905 fu eletto vescovo coadiutore di Ceneda, titolare di Argo; fu consacrato il 1\u00ba ottobre dello stesso anno. Succedette al vescovo Sigismondo Brandolini Rota l'8 gennaio 1908.\nIl 29 aprile 1912 fu trasferito alla sede arcivescovile di Genova ma non pot\u00e9 prendere possesso della sua nuova sede avendo il governo italiano negato lexequatur\" alla sua nomina.\nEra considerato un rigido antimodernista e, in forza di questa prerogativa, era stato nominato arcivescovo di Genova da papa Pio X.\nAlla nomina si oppose, dietro suggerimento del prefetto di Genova, il ministro guardasigilli del Regno d'Italia, Camillo Finocchiaro Aprile.\nIn realt\u00e0 il papa non dispose l'interdetto nei confronti della citt\u00e0 ma si limit\u00f2 a disporre che nell'Arcidiocesi fossero sospese tutte le funzioni pontificali proprie del Vescovo, provvedimento che fu ritirato in concomitanza con la nomina di Tommaso Pio Boggiani come amministratore apostolico.\nIl nuovo pontefice, il genovese Benedetto XV, si prodig\u00f2 per risolvere la questione fino ad ottenere l'exequatur per monsignor Caron; tuttavia, su richiesta dello stesso prelato che riteneva inopportuno il suo insediamento a Genova, nel dicembre 1914 elesse nuovo arcivescovo di Genova il mite Ludovico Gavotti.\nMonsignor Caron il ricevette il titolo di Calcedonia il 22 gennaio 1915 e si trasfer\u00ec a Roma dove ricopr\u00ec alcuni incarichi curiali prima di ritirarsi a Montecassino dove mor\u00ec il 29 gennaio 1927.\nGenealogia episcopale.\nLa genealogia episcopale \u00e8:"}
{"id": "1220255", "revid": "1060", "url": "https://it.wikipedia.org/wiki?curid=1220255", "title": "Exequatur", "text": ""}
{"id": "1220256", "revid": "486946", "url": "https://it.wikipedia.org/wiki?curid=1220256", "title": "Elledici", "text": ""}
{"id": "1220262", "revid": "223378", "url": "https://it.wikipedia.org/wiki?curid=1220262", "title": "Libreria della Dottrina Cristiana - Elledici", "text": "Libreria della Dottrina Cristiana, abbreviata LDC ed oggi Elledici, \u00e8 la casa editrice dei salesiani italiani. Fu fondata nel 1941 su iniziativa di don Pietro Ricaldone (1870-1951), all'epoca Rettor Maggiore della congregazione salesiana. Ha sede a Torino in Corso Francia 333/3; in passato l'indirizzo postale (non quello geografico) era presso l'ufficio postale del villaggio Leumann a Collegno (TO)."}
{"id": "1220264", "revid": "121052179", "url": "https://it.wikipedia.org/wiki?curid=1220264", "title": "Dave Rodgers", "text": "Ha iniziato la sua carriera nella band Aleph. Da allora, ha collaborato con artisti da tutto il mondo e ha prodotto molti album di platino. Rodgers \u00e8 stato onorato dall'industria musicale giapponese per aver venduto pi\u00f9 di 30 milioni di album come cantante e compositore.\nPossedeva il Rodgers Studio e la A-Beat C Productions. Considerato da molti come il \"padre\" dell'Eurobeat, ha scritto e prodotto canzoni per artisti J-pop come Namie Amuro (Try Me - Watashi o Shinjite), V6 (fra cui la sigla iniziale di Ultraman Tiga, \"Take Me Higher\") e MAX, coi quali ha tentato di avvicinare i fan della musica giapponese allo stile dell'Eurobeat. Alcune canzoni di Dave Rodgers sono diventate importanti hits, come \"Space Boy\" di Dave Rodgers stesso, \"I Wanna Dance\" di Domino, \"Baby Get My Fire Tonite\" di Nuage, \"Go Go Money\" di Neo, \"Original Sin\" di Powerful T. e \"I Believe In You\" di Dave &amp; Domino.\nOltre a \"Dave Rodgers\", in passato utilizza altri pseudonimi, come \"Derrek Simon\", \"Robert Stone\", \"Patrick Hoolley\", \"Mario Ross\", \"Red Skins\", \"RCS\" e \"Thomas &amp; Schubert\".\nNel 2005 ha composto l'inno ufficiale del , \"Forza Mantova!\".\nNel 2006 ha realizzato l'album \"Blow Your Mind\", di genere rock-pop.\nNel 1997 esce Deja Vu che, usata nella serie animata giapponese Initial D, il decennio dopo diventer\u00e0 virale sul web. \nNel 2017 il brano Deja Vu inizia a diventare virale e supera 50 milioni di visualizzazioni sulla rete.\nNel 2018 Deja Vu supera 70 milioni di visualizzazioni e Dave torna in Giappone per un tour.\nNel 2019 fonda la Dave Rodgers Music iniziando a produrre molti artisti come Domino, Nuage, Annerley Gordon, Kaioh, Blue Ice, Powerful T, Ace Warrior, Norma Sheffield, Susan Bell, Mickey B, etc.\nIl 2019 vede alla luce il nuovo Cd Album Deja Vu, mentre le visualizzazione dello stesso brano superano abbondantemente 100 milioni.\nNel 2020 presenta Deja Vu the Gold Collection, doppio vinile che racchiude i suoi maggiori successi\nBiografia.\nCon la probabile eccezione di Domino, Dave Rodgers \u00e8 in assoluto l'artista maschile Eurobeat pi\u00f9 conosciuto fra tutti, e ha contribuito in maniera sostanziosa al suo genere musicale, come dimostra la sua fama.\nHa iniziato nella band Aleph all'inizio degli anni Ottanta, col genere Italo-Disco, quando realizza \"Fly To Me\" (1985), portando successo anche alla Time Records. Port\u00f2 poi la sua carriera a un livello ancora pi\u00f9 alto, quando nel 1990 cre\u00f2 l'etichetta discografica ABeat-C, di cui era proprietario. La sua casa discografica, nota sotto altri nomi, come \"alephStudio\", \"DominoStudio\", \"Rodgers Studio\" e \"ABeat-C\", prosegu\u00ec producendo musica Techno, Rock, Metal e ovviamente Eurobeat.\nPer tutti gli anni Novanta, Dave scrisse e produsse quasi tutte le canzoni Eurobeat che la sua etichetta realizz\u00f2, nonostante potesse avere anche altre opportunit\u00e0. Infatti ebbe l'idea di avvicinare al genere Eurobeat musicisti Rock, tra cui Steve Lukather dei Toto, Stef Burns, Tony Levin, Matt Laug, Jennifer Batten, Mike Garson, Kiko Loureiro, e anche cantanti Rock come Tobias Sammet (Edguy, Avantasia) con lo pseudonimo AceWarrior, Roberto Tiranti (Labyrinth, Vanexa) con lo pseudonimo Powerful T. e Fabio Lione (Labyrinth, Vision Divine, Rhapsody) con lo pseudonimo J.Storm."}
{"id": "1220268", "revid": "320578", "url": "https://it.wikipedia.org/wiki?curid=1220268", "title": "Antinous", "text": ""}
{"id": "1220273", "revid": "287204", "url": "https://it.wikipedia.org/wiki?curid=1220273", "title": "Stazione McMurdo", "text": "La stazione McMurdo (in inglese \"McMurdo Station\") \u00e8 una base antartica permanente statunitense intitolata al tenente Archibald McMurdo della HMS Terror che nel 1841, durante una spedizione al comando dell'esploratore britannico James Ross, cartograf\u00f2 per primo la zona.\nUbicazione.\nLocalizzata a la struttura si affaccia sullo stretto McMurdo, nella zona meridionale dell'isola di Ross (terra della regina Victoria).\nIl primo insediamento nell'area risulta essere quello approntato da Robert Falcon Scott durante la spedizione Discovery quando costru\u00ec nel 1902 il rifugio Discovery su una roccia vulcanica nel luogo pi\u00f9 meridionale del globo accessibile via nave. Dall'area part\u00ec anche la sfortunata spedizione di Scott del 1911.\nStoria.\nGli Stati Uniti aprirono ufficialmente la stazione McMurdo il 16 febbraio 1956 con il nome di \"Naval Air Facility McMurdo\". La base diventa rapidamente il centro scientifico e logistico delle attivit\u00e0 statunitensi in Antartide, compreso l'anno internazionale della geofisica del 1958.\nLa stazione McMurdo ha un'esperienza nucleare quando, il 3 marzo 1962 i tecnici della Army Nuclear Power Program attivano un reattore nucleare per dare energia all'installazione. Progettato in moduli di dimensioni e peso ridotti per essere trasportato in caso di necessit\u00e0 anche da un Hercules LC-130 grazie alla vicina pista Williams, il reattore ha fatto fronte alle necessit\u00e0 energetiche della base sino al 1972 permettendo di risparmiare oltre di carburante al giorno.\nStruttura.\nA oggi la stazione McMurdo (chiamata dai residenti \"Mac-Town\") \u00e8 la pi\u00f9 grande base antartica che unisce le funzioni di base scientifica e snodo logistico, con un porto, 3 piste di atterraggio (di cui 2 stagionali), un eliporto ed oltre 100 edifici incluso l'Albert P. Crary Science and Engineering Center ed un campo da bowling funzionante con un antico meccanismo \"Brunswick\" ad attivazione manuale. Nella base \u00e8 presente anche una campo da disc golf a 9 buche e l'unico bancomat del continente antartico. Il trasporto pubblico \u00e8 gestito con dei mezzi particolari, studiati appositamente per le condizioni climatiche particolari, come il Foremost Terra Bus.\nPopolazione.\nLa stazione ha ospitato un massimo di 1\u00a0258 persone durante la stagione estiva che si riducono solitamente a poco pi\u00f9 di 200 durante l'inverno australe. La maggior parte dei residenti non \u00e8 composta da scienziati, ma da personale di servizio che svolge compiti di supporto alle operazioni, logistica, informatica, costruzione e manutenzione delle strutture. Le informazioni sulla vita sociale della base sono rare, al momento una fonte di notizie ed informazioni sui residenti \u00e8 il sito internet \"Big Dead Place\" che offre commenti satirici ai fatti della cronaca sullo stile di un popolare show televisivo dello statunitense Jon Stewart.\nDalla base ha trasmesso per un periodo anche l'unica rete televisiva dell'Antartide, AFAN-TV, con una programmazione gestita dall'esercito. Pur con i problemi tecnici derivanti dagli sbalzi di tensione del generatore diesel che alimentava le apparecchiature, la stazione venne recensita in una guida tv del 1974. Ad oggi la base riceve quattro canali via satellite da un impianto posto presso isola Black che provvede poi a ritrasmettere il segnale in formato digitale.\nCome le altre stazioni antartiche, la base McMurdo \u00e8 collegata sia in entrata che in uscita alla rete telefonica mondiale, in particolare la stazione funziona come parte del sistema telefonico neozelandese. Il prefisso internazionale per chiamare la base \u00e8 infatti +64 seguito da prefisso di zona 2409 e dalle 8 cifre del numero telefonico vero e proprio.\nLa stazione \u00e8 diventata nota al grande pubblico il 13 febbraio 2003 quando una cinquantina di scienziati e di personale della base ha indetto una manifestazione contro la incombente guerra in Iraq. La base McMurdo \u00e8 stata l'unica installazione antartica dove si \u00e8 svolta una simile protesta.\nAttivit\u00e0.\nGli scienziati della stazione partecipano al Programma Antartico degli Stati Uniti d'America (in inglese \"United States Antarctic Program\", USAP), organizzazione che ha il compito di coordinare le ricerche antartiche che si svolgono nella regione.\nI rifornimenti annuali alla base ammontano a oltre 30 milioni di litri di carburante e 5000 tonnellate di materiale per i residenti costituiti prevalentemente da posta, materiale da costruzione, autocarri, trattori, cibo essiccato o congelato ed apparecchiature scientifiche. Le navi utilizzate appartengono al Military Sealift Command, ma hanno un equipaggio civile e sono spesso scortate, soprattutto durante l'inverno, da rompighiaccio della United States Coast Guard. Il personale ed ulteriori rifornimenti possono raggiungere la stazione anche grazie al campo Williams per via aerea da Christchurch (Nuova Zelanda). La base fornisce anche supporto logistico a tutte le altre stazioni della regione, in particolar modo ogni fornitura verso la stazione Amundsen-Scott passa dalla stazione McMurdo.\nIl 4 ottobre 1991 \u00e8 stato firmato il Protocol on Environmental Protection to the Antarctic Treaty (entrato poi in vigore il 14 gennaio 1998) con lo scopo di proteggere l'ambiente di ridurre al minimo l'impatto umano sul territorio. In base a tali accordi la stazione ha dovuto costruire nel 2003 un sistema di smaltimento di rifiuti.\nRecentemente la base \u00e8 stata al centro di polemiche per il progetto di costruzione della McMurdo-South Pole highway.\nLuoghi di interesse.\nNei pressi della stazione si trovano i seguenti luoghi di interesse:"}
{"id": "1220274", "revid": "146644", "url": "https://it.wikipedia.org/wiki?curid=1220274", "title": "Base McMurdo", "text": ""}
{"id": "1220275", "revid": "339392", "url": "https://it.wikipedia.org/wiki?curid=1220275", "title": "Sat2000", "text": ""}
{"id": "1220304", "revid": "1656773", "url": "https://it.wikipedia.org/wiki?curid=1220304", "title": "Fabrizio I Colonna", "text": "Fu duca di Paliano, marchese di Atessa, conte di Albe, Manoppello e Tagliacozzo, barone di Civitella Roveto, signore di Afragola, Anticoli, Arnara, Avezzano, Capranica, Carsoli, Casamassima, Collepardo, Controguerra, Falvaterra, Genazzano, Giuliano di Roma, Marino, Morolo, Piglio, Pofi, Rocca di Cave, Rocca di Papa, Supino, Turi, Vallecorsa e Vico, vicer\u00e9 degli Abruzzi e gran connestabile del Regno di Napoli.\nBiografia.\nFiglio del duca dei Marsi Odoardo Colonna e di Filippa Conti, nel 1478 abbandon\u00f2 la carriera ecclesiastica, cui era stato avviato, per mettersi al soldo degli Aragonesi e recarsi poi nel 1480 ad Otranto per la battaglia contro i Turchi. Grazie all'alleanza con gli Aragonesi riusc\u00ec a recuperare la contea di Albe a scapito di Gentile Virginio Orsini, cui riuscir\u00e0 a togliere nel 1482 anche quella di Tagliacozzo, che per\u00f2 restituir\u00e0 nel giugno 1484 per volont\u00e0 di papa Sisto IV. Nello stesso mese ed anno difese strenuamente Marino, dove si era arroccato, che accett\u00f2 di cedere alle famiglie rivali Orsini e Riario pur di salvare la vita al fratello Lorenzo Oddone, che verr\u00e0 ugualmente decapitato per ordine di papa Sisto IV, venendo meno ai patti concordati con il Colonna.\nNel 1485, per conto di papa Innocenzo VIII e insieme al cugino Prospero Colonna, venne inviato a sostenere i baroni ribelli che proclamarono la sottomissione di L'Aquila al papa, che li prese sotto la sua protezione contro il re del Regno di Napoli.\nFu fautore dei Francesi durante la loro venuta nel Regno di Napoli con Carlo VIII fino al 1495, quando si rialle\u00f2 con gli Aragonesi e gli Spagnoli, riuscendo a riottenere le contee di Albe e Tagliacozzo. Nel 1499 fu nominato gran connestabile del Regno e per svolgere tale carica andr\u00e0 ad abitare a Napoli in un Palazzo sito in Via Mezzocannone.\nPer aver sostenuto gli Aragonesi nel 1501 ricevette una scomunica da parte di papa Alessandro VI, col quale in precedenza era stato alleato nella lotta contro gli Orsini, che lo port\u00f2 alla conseguente confisca dei beni, che riotterr\u00e0 poi nel 1503, anno di morte del pontefice.\nNel 1502 con il cugino Prospero Colonna si occup\u00f2 di reclutare i cavalieri italiani che combatterono contro i francesi nella Disfida di Barletta, della quale fu uno degli arbitri.\nNell'agosto 1511, per volont\u00e0 di papa Giulio II, fu protagonista con altri capi delle famiglie baronali romane della sottoscrizione dei patti della \"Pax Romana\", con la promessa solenne di adoperarsi per la pace di Roma. Nel 1516 venne confermato nella carica di gran connestabile del Regno, che rimarr\u00e0 ereditaria in famiglia fino al 1861. Fabrizio morir\u00e0 ad Aversa il 20 marzo 1520, venendo sepolto a Paliano.\nDiscendenza.\nFabrizio I Colonna si spos\u00f2 nel 1488 con Agnese di Montefeltro, da cui ebbe sei figli, Vittoria, Federico, Ascanio I, Ferdinando, Camillo, Marcello, Sciarra e Beatrice.\nNella letteratura.\nRitenuto uno dei pi\u00f9 importanti condottieri dell'epoca, \u00e8 il principale interlocutore nell'opera letteraria \"Dell'arte della guerra\" di Niccol\u00f2 Machiavelli. \u00c8 inoltre presente come protagonista nell'opera \"De regnandi peritia\" di Agostino Nifo e come citato nel XIV canto dell\"'Orlando furioso\" di Ludovico Ariosto."}
{"id": "1220308", "revid": "146644", "url": "https://it.wikipedia.org/wiki?curid=1220308", "title": "McMurdo Station", "text": ""}
{"id": "1220309", "revid": "146644", "url": "https://it.wikipedia.org/wiki?curid=1220309", "title": "McMurdo-Station", "text": ""}
{"id": "1220310", "revid": "146644", "url": "https://it.wikipedia.org/wiki?curid=1220310", "title": "McMurdo-station", "text": ""}
{"id": "1220311", "revid": "146644", "url": "https://it.wikipedia.org/wiki?curid=1220311", "title": "McMurdo station", "text": ""}
{"id": "1220312", "revid": "146644", "url": "https://it.wikipedia.org/wiki?curid=1220312", "title": "McMurdo Base", "text": ""}
{"id": "1220313", "revid": "63756", "url": "https://it.wikipedia.org/wiki?curid=1220313", "title": "Giuseppe Ghio", "text": "Biografia.\nDiscendente da una famiglia di tradizioni borboniche (Rosa Baccher, la nonna, era sorella dei borbonici la cui congiura fu denunciata da Luisa Sanfelice), frequent\u00f2 il collegio militare della Nunziatella. Terminati gli studi, intraprese la carriera militare.\nFu nominato capitano dei \"Cacciatori\" il 1\u00ba marzo 1840; nel 1848 fu al comando del corpo di circa 200 cacciatori che uccisero Pietro Mileti nella Valle del Savuto; nel 1850, maggiore, ottenne l'ordine di San Ferdinando e del Merito; nel 1857, da tenente colonnello, fu al comando delle truppe che sconfissero a Padula i \"Trecento\", i rivoluzionari guidati da Pisacane e Nicotera. Da generale guidava l'esercito borbonico che, forte di oltre diecimila uomini e dodici cannoni, il 30 agosto 1860 a Soveria Mannelli si arrese senza combattere ai volontari garibaldini calabresi.\nNel settembre 1860, pochi giorni dopo la resa di Soveria Mannelli, Giuseppe Garibaldi nomin\u00f2 Ghio comandante di Sant'Elmo, la piazza di Napoli. Questa nomina suscit\u00f2 vivaci proteste da parte dei mazziniani a causa del ruolo avuto da Ghio nella fine di Pisacane. In seguito alle polemiche, nel novembre del 1860 Ghio lasci\u00f2 l'esercito piemontese. A causa delle modalit\u00e0 della resa di Soveria Mannelli e del successivo ingresso nell'esercito piemontese, Giuseppe Ghio venne accusato di tradimento dai fautori della monarchia borbonica. Mor\u00ec di morte violenta in localit\u00e0 \"Ponti Rossi\", a Napoli."}
{"id": "1220314", "revid": "146644", "url": "https://it.wikipedia.org/wiki?curid=1220314", "title": "McMurdo base", "text": ""}
{"id": "1220317", "revid": "729019", "url": "https://it.wikipedia.org/wiki?curid=1220317", "title": "Ascanio I Colonna", "text": "Biografia.\nInfanzia e ascesa.\nAscanio Colonna nacque a Napoli nel 1500, figlio terzogenito del Duca Fabrizio I Colonna e di Agnese di Montefeltro. Alla morte del padre ne eredit\u00f2 i titoli e riebbe le cariche da lui ricoperte, compresa quella di Gran Connestabile del Regno di Napoli.\nNel 1521 prese parte alla guerra d'Italia del 1521-1526 contro i francesi.\nAlla morte del Pontefice Leone X il Sacro Collegio convoc\u00f2 i capi delle due fazioni romane, il principe Orsini e appunto don Ascanio. Egli dichiar\u00f2 la sua obbedienza ai cardinali e ricevette nel gennaio del 1522 la carica di Maresciallo di Santa Romana Chiesa.\nNel periodo che intercorse fra l'elezione del papa Adriano VI ed il suo arrivo a Roma, Francesco Maria I Della Rovere recuperava il Ducato di Urbino, sottrattogli dal pontefice, bench\u00e9 egli tentasse di contrastarlo avanzando rivendicazioni sul ducato per eredit\u00e0 materna.\nFu presente all'incoronazione del pontefice il 31 agosto 1522, cos\u00ec come, l'anno dopo, a quella del nuovo papa Clemente VII.\nMatrimonio.\nAscanio Colonna, come gli fu promesso dall\u2019Imperatore Carlo V d'Asburgo, spos\u00f2 nel 1521 la duchessa Giovanna d\u2019Aragona, figlia del duca Ferdinando d\u2019Aragona.\nCarriera militare.\nNel 1524 assieme al cugino Vespasiano Colonna s\u2019oppose all\u2019invasione del Regno di Napoli da parte del duca d'Albany, finch\u00e9 questi, dopo aver avuto notizie della prigionia del sovrano di Francia a seguito della battaglia di Pavia, si ritir\u00f2 in Provenza.\nIl papa Clemente VII il 20 giugno 1525 confer\u00ec al Colonna il Ducato di Urbino, come discendente dei Montefeltro, nel caso per\u00f2 che fosse stato da considerare decaduto Francesco Maria I Della Rovere, il che non avvenne.\nLa politica papale diveniva intanto sempre pi\u00f9 filo-francese, e Ascanio Colonna si univa ai familiari che dall'estate del 1525 si strinsero nell'opposizione al pontefice intorno al cardinale Pompeo Colonna. Quando questi capeggi\u00f2 la spedizione che il 20 settembre 1526, in nome dell'autorit\u00e0 imperiale e in odio al papa, mise a sacco i palazzi vaticani, il duca Ascanio era con lui. Dopo che il papa trov\u00f2 un accordo con l'ambasciatore imperiale, Ugo di Moncada, i Colonna e i loro sodali dovettero ritirarsi, ma il pontefice non mantenne la promessa di perdono. Cos\u00ec Ascanio fu compreso nella scomunica che il papa lanci\u00f2 ai primi di novembre contro i Colonna. Partecip\u00f2 quindi alla guerra che si scaten\u00f2 nella Campagna romana con il Vitelli, incaricato dal papa di distruggere i loro possedimenti. Dopo alterne vicende, perse Gallicano e Zagarolo, ma riusc\u00ec a mantenere Paliano.\nNel frattempo le truppe imperiali del connestabile Carlo III di Borbone-Montpensier entravano a Roma; fra queste, i Lanzichenecchi comandati dal principe Ferrante I Gonzaga il 6 maggio 1527 misero a ferro e fuoco la citt\u00e0: \u00e8 il famoso sacco di Roma. Durante il sacco Ascanio Colonna rientr\u00f2 a Roma con 8.000 fanti ed ottenne a giugno la nomina a governatore di Velletri: in questa veste impose ai cittadini una taglia di 24.000 scudi a titolo di risarcimento per i danni arrecati dagli abitanti a Marino l'anno precedente nel corso degli scontri fra i suoi partigiani e le truppe papaline. Ne ottenne 7.000 subito e due ipoteche su terreni della citt\u00e0 per i restanti, ma dopo due mesi fu sostituito dal marchese Giambattista Castaldo.\nNel 1528 i francesi guidati dal conte di Lautrec posero l'assedio a Napoli, mentre la flotta genovese guidata da Filippino Doria la bloccava sul mare. Il Colonna partecip\u00f2 alla difesa, a supporto del vicer\u00e9 Ugo di Moncada. Durante gli scontri, fece parte del collegio giudicante di Fabrizio Maramaldo, che venne assolto. Poco dopo prese parte alla battaglia navale di Capo d'Orso, in cui gli assedianti distrussero la flotta napoletana e uccisero il vicer\u00e9. Ferito, si arrese a Niccol\u00f2 Lomellini e fu fatto prigioniero, insieme con i capi della difesa sopravvissuti. Durante la prigionia, il Colonna e il compagno di prIgionia don Alfonso d'Avalos, marchese del Vasto intrapresero colloqui col comandante della flotta genovese e uomo forte della repubblica, l'ammiraglio Andrea Doria, in seguito ai quali questi - gi\u00e0 insofferente della difficile alleanza con la Francia - si risolse a passare al servizio dell'imperatore, il che comport\u00f2 per la Francia la disfatta dell'esercito che assediava Napoli senza l'appoggio della flotta e la perdita di Genova, che le si ribell\u00f2 subito.\nL'anno successivo divenne governatore degli Abruzzi, dove si limit\u00f2 a conquistare L'Aquila che si era ribellata.\nContrasti con il Papato e morte.\nQuesta mossa politica lo rese l'elemento di spicco dell'imperatore a Roma.\nPoliticamente assunse una posizione sempre pi\u00f9 critica nei confronti nel nuovo papa, Paolo III Farnese, che arriv\u00f2 addirittura allo scontro armato nel 1541: Il Colonna ebbe la peggio e dovette rifugiarsi nei suoi feudi d'Abruzzo, da cui potr\u00e0 tornare a Roma, recuperando le sue terre nel Lazio, solo dopo l'elezione del papa Giulio III.\nI buoni rapporti proseguirono sotto il brevissimo pontificato di Marcello II, ma con Paolo IV ricominci\u00f2 il conflitto. Deterioratisi i rapporti col figlio Marcantonio, dopo averlo diseredato si rifugi\u00f2 nuovamente in Abruzzo, dove il vicer\u00e9 di Napoli lo fece arrestare e tradurre a Castelnuovo. Qui, ancora in guerra col papa, mor\u00ec il 24 marzo 1557, dopo aver revocato il testamento.\nDiscendenza.\nAscanio Colonna e la duchessa Giovanna d\u2019Aragona ebbero i seguenti figli:"}
{"id": "1220322", "revid": "22995", "url": "https://it.wikipedia.org/wiki?curid=1220322", "title": "Looney tunes", "text": ""}
{"id": "1220330", "revid": "121558234", "url": "https://it.wikipedia.org/wiki?curid=1220330", "title": "Marcantonio III Colonna", "text": "Biografia.\nInfanzia.\nFiglio di Fabrizio Colonna (Roma 1557-Gibilterra 1580) e di Anna Borromeo, nipote perci\u00f2 sia di Marcantonio Colonna sia (anche se di 2\u00ba grado) di Carlo Borromeo.\nMatrimonio.\nSpos\u00f2 nel 1589 Felice Orsina Peretti-Damasceni, nipote di Sisto V.\nAscesa.\nEbbe i titoli di IV Duca di Paliano, Gran Connestabile del Regno di Napoli, II Duca di Tagliacozzo, Principe Assistente al Soglio Pontificio, Marchese di Ceccano, Conte di Cave, Signore di Genazzano, Marino, Anticoli, Castro, Collepardo, Morulo, Piglio, Pofi, Ripi, Rocca di Cave, Rocca di Papa, Supino, Vallecorsa, Vico, e altre terre.\nMorte.\nIl principe Marcantonio mor\u00ec nel 1595, venendo succeduto nei titoli dal figlio Marcantonio IV.\nDiscendenza.\nMarcantonio III Colonna e Felice Orsina Peretti-Damasceni ebbero:"}
{"id": "1220335", "revid": "57905", "url": "https://it.wikipedia.org/wiki?curid=1220335", "title": "Sharka blue", "text": ""}
{"id": "1220336", "revid": "1904508", "url": "https://it.wikipedia.org/wiki?curid=1220336", "title": "Marcantonio IV Colonna", "text": "Biografia.\nInfanzia.\nFu un membro della famiglia principesca romana dei Colonna nel ramo di Paliano.\nFiglio di Marcantonio III Colonna e di Felice Orsina Peretti-Damasceni, era dunque pro-nipote di Sisto V e del Marcantonio Colonna, fu V Duca e Principe di Paliano, III Duca di Tagliacozzo. \nAscesa.\nDal 1608 divenne II Duca di Marino, Gran Connestabile del Regno di Napoli, Marchese di Cave, Conte di Ceccano, e Signore di Genazzano, Anticoli, Castro, Rocca di Papa, Rocca di Cave e altre localit\u00e0.\nMorte.\nIl principe Marcantonio mor\u00ec l'8 maggio 1611."}
{"id": "1220338", "revid": "124789899", "url": "https://it.wikipedia.org/wiki?curid=1220338", "title": "Boy (autobiografia)", "text": "Boy \u00e8 l'autobiografia di Roald Dahl, dai suoi primi anni di vita fino agli ultimi anni delle scuole superiori. Contiene illustrazioni di Quentin Blake. Vi viene narrato il periodo da quando era un bambino fino agli ultimi anni delle scuole superiori, ai quali fan seguito la sua partenza per l'Africa per lavorare per una societ\u00e0 petrolifera e la partecipazione alla Seconda guerra mondiale dopo essersi arruolato nella RAF. Dall'opera si pu\u00f2 capire che l'autore prendeva spesso spunto dalla sua infanzia per scrivere i suoi racconti, per esempio, durante il racconto viene esplicitamente rivelata l'origine dell'idea del suo famoso romanzo \"La fabbrica di cioccolato\".\nTrama.\nIl libro si apre con \"Punto di partenza\" dove Roald inizia raccontando l'origine della propria famiglia: il padre Harald, originario di una cittadina vicina all'attuale Oslo, decise di partire in cerca di fortuna con il fratello Oscar in quei Paesi che avevano pi\u00f9 possibilit\u00e0 di fornir loro motivi di arricchimento. Harald apr\u00ec una societ\u00e0 di forniture navali e con il successo degli affari economici arriv\u00f2 anche la famiglia: Harald spos\u00f2 Marie, una ragazza francese che gli diede due figli, ma che mor\u00ec dopo la nascita del secondo.\nNel 1920 la morte della sorella Astri turb\u00f2 Harald al punto che, quando anch'egli si ammal\u00f2 non si cur\u00f2 di prestare attenzione alla propria malattia e, poco tempo dopo, mor\u00ec anch'egli. Sofie, al tempo incinta, dovette occuparsi dei cinque figli da sola.\nLa prima scuola di Roald fu il giardino d'infanzia \"Villa Olmo\" gestito dalla signora Corfield e dalla signorina Tucker, vicino a Llandaff in Galles.\nA sette anni, Roald lasci\u00f2 Villa Olmo per frequentare la Scuola della Cattedrale di Llandaff, scuola elementare maschile.\nQui \u00e8 complice dei primi scherzi innocui che gli costeranno per\u00f2, severe punizioni corporali da parte del direttore Mr. Coombes. Roald verr\u00e0 spesso punito a colpi di bacchettate: la prima volta dopo aver inserito un topo morto in un vaso di caramelle del negozio di dolci della citt\u00e0, gestito dalla signora Pratchett.\nIn questo periodo per\u00f2, conserver\u00e0 anche i suoi pi\u00f9 bei ricordi, come l'estasi di fronte ad un ragazzo pi\u00f9 grande, scendere da una strada di collina in bicicletta a tutta velocit\u00e0 senza le mani al manubrio, oppure come le annuali vacanze estive passate in Norvegia in visita ai nonni: un anno viene permesso a Roald di partecipare ad una tradizione norvegese, dove alla fine di un grande banchetto, a coloro che sono reputati abbastanza grandi, vengono offerti dei bicchierini di liquore molto forte. Ognuno pronuncia il nome di un commensale, si sorregge lo sguardo del compagno mentre entrambi bevono il liquore. Cos\u00ec per ognuno dei commensali.\nLa Norvegia, inoltre, essendo formata da tantissime piccole isolette era un puro divertimento per la famiglia che, ogni giorno, cambiava spiaggia esplorando le isole dove i ragazzi seppero imparare a nuotare e si sbizzarrirono in ogni tipo di attivit\u00e0, persino la pesca.\nAll'et\u00e0 di 8 anni circa, un dottore norvegese toglie le adenoidi al piccolo Roald senza anestesia.\nA nove anni, Roald vive la prima avventura del collegio al St Peter's School, il pi\u00f9 vicino a casa sua. Tra le cose che lo accompagnarono la pi\u00f9 utile fu certamente la sua cassettina personale: un bauletto in legno con le proprie iniziali dipinte di nero sul coperchio. Ogni studente ne aveva una e coinsisteva nella scorta personale di ognuno, poteva contenere dolci o frutta che veniva spedita puntualmente ogni settimana da casa. Al St Peter's School la domenica mattina era riservata alla corrispondenza con i genitori: gli studenti, in classe, scrivevano delle lettere che sarebbero state spedite a casa; erano minuziosamente controllati dal direttore che teneva conto di ogni errore di ortografia e di ogni cattiva parola che screditava la scuola. Un personaggio di spicco in questo collegio fu la Sorvegliante: una donna bionda e terribile che gestiva l'infermeria. Una volta Roald finse di avere l'appendicite per poter tornare qualche giorno a casa, nostalgico della propria famiglia e, in seguito ad un incidente d'auto, si ritrov\u00f2 a subire un'operazione al naso. Tornato al collegio, dovette affrontare il Capitan Hardcastle, terribile e autoritario insegnante che fece guadagnare a Roald le ennesime bacchettate sul sedere. A tredici anni, Roald cambi\u00f2 scuola e inizi\u00f2 a frequentare il collegio privato Repton School. Le prime cose che gli restarono impresse furono le divise e i Boazer. Questi ultimi erano dei ragazzi pi\u00f9 grandi, prefetti, che avevano diritto di vita e di morte sui pi\u00f9 piccoli: Quando non era il Direttore ad infliggere le punizioni, erano i Boazer. C'\u00e8 da dire per\u00f2, che di tanto in tanto agli studenti veniva recapitato un pacco spedito dalla Grande Fabbrica di Cioccolato di Cadbury. I ragazzini dovevano assaggiare le tavolette che essi gli spedivano e compilare degli appositi moduli con dei voti di preferenza e commenti sulla qualit\u00e0. Pass\u00f2 due anni in quel collegio e ne vide di tutti i colori, come Corkers, un insegnante di matematica che fingeva di insegnare.\nUna volta lasciata la scuola, and\u00f2 subito in cerca di un lavoro e a diciotto anni entr\u00f2 a far parte della Shell Company. Dopo l'inizio della guerra dovette far parte della Royal Air Force ma un incidente gli imped\u00ec di continuare il servizio militare. \nLa vera domanda \u00e8 di chi stiamo parlando della storia o dello scrittore?"}
{"id": "1220343", "revid": "125873007", "url": "https://it.wikipedia.org/wiki?curid=1220343", "title": "Filippo I Colonna", "text": "Biografia.\nInfanzia.\nNacque nel 1578 da Fabrizio Colonna e Anna Borromeo e fu fratello di Marcantonio Colonna III. \nMatrimonio.\nSpos\u00f2 nel 1597 Lucrezia Tomacelli-Cybo (Napoli 1580 circa, Genazzano 1622), figlia di don Giacomo Signore di Galatro e di Ippolita Ruffo dei conti di Sinopoli e duchi di Bagnaia.\nEbbe dieci figli, sette maschi e tre femmine. \nAscesa.\nI suoi titoli furono: VI Duca e Principe di Paliano, IV Duca di Tagliacozzo, III Duca di Marino, Gran Connestabile del Regno di Napoli, Conte di Ceccano, Marchese di Cave, Signore di Genazzano, Anticoli, Castro, Collepardo, Morolo, Piglio, Vico, Rocca di Cave, Rocca di Papa, e altre localit\u00e0.\nMorte.\nIl principe Filippo mor\u00ec l'11 aprile 1639.\nDiscendenza.\nFilippo Colonna e Lucrezia Tomacelli-Cybo ebbero dieci figli:"}
{"id": "1220344", "revid": "3831", "url": "https://it.wikipedia.org/wiki?curid=1220344", "title": "Palazzo Severoli", "text": ""}
{"id": "1220348", "revid": "599013", "url": "https://it.wikipedia.org/wiki?curid=1220348", "title": "Ldc", "text": ""}
{"id": "1220349", "revid": "729019", "url": "https://it.wikipedia.org/wiki?curid=1220349", "title": "1. divisjon 1979", "text": "L'edizione 1979 della 1. divisjon vide la vittoria finale del Viking.\nCapocannoniere del torneo fu Odd Iversen (V\u00e5lerengen), con 16 reti."}
{"id": "1220350", "revid": "729019", "url": "https://it.wikipedia.org/wiki?curid=1220350", "title": "Ammassalik \u00d8", "text": "Ammassalik \u00d8 (o Angmagssalik \u00d8) \u00e8 un'isola della Groenlandia di 772\u00a0km\u00b2. Fino al 2008 apparteneva alla contea della Groenlandia Orientale e al comune di Ammassalik; in seguito alla riforma municipale del 2009 \u00e8 divenuta parte del comune di Sermersooq."}
{"id": "1220351", "revid": "729019", "url": "https://it.wikipedia.org/wiki?curid=1220351", "title": "1. divisjon 1978", "text": "L'edizione 1978 della 1. divisjon vide la vittoria finale del Start.\nCapocannoniere del torneo fu Tom Lund (Lillestr\u00f8m), con 17 reti."}
{"id": "1220352", "revid": "124808", "url": "https://it.wikipedia.org/wiki?curid=1220352", "title": "Il riccio", "text": ""}
{"id": "1220354", "revid": "729019", "url": "https://it.wikipedia.org/wiki?curid=1220354", "title": "Qiianarteq", "text": "Qiianarteq (o Q\u00eeanarteq) \u00e8 un'isola disabitata della Groenlandia di 108\u00a0km\u00b2. Prima della riforma municipale groenlandese apparteneva alla contea della Groenlandia Orientale e al comune di Ammassalik. Oggi fa parte del comune di Sermersooq."}
{"id": "1220355", "revid": "729019", "url": "https://it.wikipedia.org/wiki?curid=1220355", "title": "1. divisjon 1976", "text": "L'edizione 1976 della 1. divisjon vide la vittoria finale del Lillestr\u00f8m.\nCapocannoniere del torneo fu Jan Fuglset (Molde), con 17 reti."}
{"id": "1220356", "revid": "729019", "url": "https://it.wikipedia.org/wiki?curid=1220356", "title": "Timmiarmiit", "text": "Timmiarmiit (o Tingmiarm\u00eet) \u00e8 un'isola disabitata della Groenlandia di 229\u00a0km\u00b2. Prima della riforma municipale groenlandese apparteneva alla contea della Groenlandia Orientale e al comune di Ammassalik. Oggi fa parte del comune di Sermersooq."}
{"id": "1220357", "revid": "9718148", "url": "https://it.wikipedia.org/wiki?curid=1220357", "title": "Gabrielle Bonheur Chanel", "text": ""}
{"id": "1220358", "revid": "729019", "url": "https://it.wikipedia.org/wiki?curid=1220358", "title": "Upernattivik", "text": "Upernattivik (o Upernagtivik) \u00e8 un'isola disabitata della Groenlandia di 149\u00a0km\u00b2 situata nella baia di Umivik. Prima della riforma municipale groenlandese apparteneva alla contea della Groenlandia Orientale e al comune di Ammassalik. Oggi fa parte del comune di Sermersooq."}
{"id": "1220361", "revid": "729019", "url": "https://it.wikipedia.org/wiki?curid=1220361", "title": "1. divisjon 1975", "text": "L'edizione 1975 della 1. divisjon vide la vittoria finale del Viking.\nCapocannoniere del torneo fu Arne Dokken (Str\u00f8msgodset), con 18 reti."}
{"id": "1220365", "revid": "729019", "url": "https://it.wikipedia.org/wiki?curid=1220365", "title": "1. divisjon 1974", "text": "L'edizione 1974 della 1. divisjon vide la vittoria finale del Viking.\nCapocannoniere del torneo fu Odd Berg (Molde), con 13 reti."}
{"id": "1220372", "revid": "729019", "url": "https://it.wikipedia.org/wiki?curid=1220372", "title": "1. divisjon 1973", "text": "L'edizione 1973 della 1. divisjon vide la vittoria finale del Viking.\nCapocannoniere del torneo fu Stein Karlsen (Hamarkameratene), con 17 reti."}
{"id": "1220375", "revid": "33689", "url": "https://it.wikipedia.org/wiki?curid=1220375", "title": "Marco Zanetti", "text": "Biografia.\nFiglio di Erwin Zanetti, pi\u00f9 volte campione italiano in varie categorie, ha iniziato a giocare a biliardo, specializzandosi nella carambola, in giovane et\u00e0. A 15 anni vince il suo primo titolo italiano in un campionato di carambola libera ad Ostia Lido. Nel 2002 ha vinto il campionato del mondo carambola tre sponde ed \u00e8 stato nominato, nello stesso anno, \"giocatore dell'anno\". Nel novembre 2008 ha vinto il suo secondo titolo di campione del mondo a St. Wendel (Germania), battendo in finale lo svedese Blomdahl. Nel 2013, in appena tre mesi, conquista il Trofeo Master di Losanna battendo in finale il belga Caudron, il torneo Agipi a Strasburgo, anche stavolta vincendo la finale con Caudron e il Campionato europeo in Germania; la semifinale di questo europeo, a detta degli specialisti del settore, rimarr\u00e0 nella storia della carambola mondiale in quanto Zanetti, in semifinale con Caudron rimonta uno svantaggio notevole e vanifica la serie massima appena fatta dal belga (28, record del mondo): la media match di Zanetti \u00e8 di 3,333. In finale batte di larga misura il tedesco Rudolph. A Maggio dello stesso anno si riconferma campione italiano a Battipaglia e stabilisce il nuovo record italiano per la media generale (2,137)."}
{"id": "1220376", "revid": "287204", "url": "https://it.wikipedia.org/wiki?curid=1220376", "title": "Clan Ouchi", "text": ""}
{"id": "1220382", "revid": "729019", "url": "https://it.wikipedia.org/wiki?curid=1220382", "title": "1. divisjon 1972", "text": "L'edizione 1972 della 1. divisjon vide la vittoria finale del Viking.\nCapocannoniere del torneo furono Egil Solberg (Mj\u00f8ndalen) e Johannes Vold (Viking), con 16 reti."}
{"id": "1220385", "revid": "729019", "url": "https://it.wikipedia.org/wiki?curid=1220385", "title": "1. divisjon 1971", "text": "L'edizione 1971 della 1. divisjon vide la vittoria finale del Rosenborg.\nCapocannoniere del torneo fu Jan Fuglset (Fredrikstad), con 17 reti."}
{"id": "1220391", "revid": "1305772", "url": "https://it.wikipedia.org/wiki?curid=1220391", "title": "PNA", "text": ""}
{"id": "1220392", "revid": "729019", "url": "https://it.wikipedia.org/wiki?curid=1220392", "title": "1. divisjon 1970", "text": "L'edizione 1970 della 1. divisjon vide la vittoria finale del Str\u00f8msgodset.\nCapocannoniere del torneo fu Steinar Pettersen (Str\u00f8msgodset), con 16 reti."}
{"id": "1220398", "revid": "124951197", "url": "https://it.wikipedia.org/wiki?curid=1220398", "title": "PPP", "text": ""}
{"id": "1220401", "revid": "1654832", "url": "https://it.wikipedia.org/wiki?curid=1220401", "title": "Angelo Trezzini", "text": "Biografia.\nNato a Milano, la sua famiglia era tuttavia originaria di Astano, comune luganese della regione del Malcantone.&lt;br&gt;\nIscritto ai corsi dell'Accademia di Belle Arti di Brera dal 1844 al 1846, svolge il suo apprendistato pittorico nello studio dei fratelli Induno, sotto la guida del cognato Domenico e a stretto contatto con Gerolamo, suo compagno d'armi nelle lotte risorgimentali. Durante la Seconda Guerra d'Indipendenza combatte nella Battaglia di San Fermo sotto il comando di Giuseppe Garibaldi.\nSi dedica all'esecuzione di soggetti militari affermandosi come pittore di battaglie negli anni Sessanta; gi\u00e0 dal decennio successivo sviluppa temi aneddotici di ispirazione patriottica, ma declinati in un'interpretazione domestica e sentimentale derivata dai modelli induneschi, riferimenti costanti di tutta la sua produzione pittorica.\nNominato insegnante presso la Scuola professionale femminile di Milano nel 1876, avvia un'intensa collaborazione con istituti assistenziali per i quali esegue ritratti di benefattori.\nLitografo e illustratore, realizza anche opere satiriche per giornali umoristici. Nel 1875 pubblica un breve libro poetico in milanese, \"La danza delle Muse\", in cui parla ironicamente delle disavventure di un pittore alle prese con un cliente volubile e imprevedibile."}
{"id": "1220402", "revid": "226458", "url": "https://it.wikipedia.org/wiki?curid=1220402", "title": "Perossidazione lipidica", "text": "La perossidazione lipidica \u00e8 un processo dovuto ai cosiddetti \"radicali liberi\" contenenti ossigeno molecolare con carenza di un elettrone (\"perossili\"); in virt\u00f9 di questo, i lipidi contenenti acidi grassi insaturi e i loro esteri vengono direttamente ossidati dall'ossigeno molecolare (il danno \u00e8 in grado di propagarsi mediante una reazione a catena, in quanto i lipidi privati di elettroni tendono a reintegrare la perdita \"rubandoli\" alle molecole contigue, fino a coinvolgere anche le proteine del nucleo centrale ed il DNA).\nDescrizione.\nQuando vi sia un numero limitato di radicali liberi in circolazione nell'organismo, questa azione si esplica soprattutto contro germi e batteri, la cui membrana cellulare viene cos\u00ec erosa. In caso di sovrabbondanza di questi, invece, l'azione coinvolge in modo massiccio le cellule dell'intero organismo, causando il precoce \"invecchiamento\" delle cellule e nell'insorgere di varie patologie pi\u00f9 o meno gravi come, ad esempio, cancro, sclerosi multipla, diabete, artrite reumatoide, enfisema, cataratta, malattia di Parkinson, malattia di Alzheimer, ecc.\nMerceologia.\nLa perossidazione \u00e8 uno dei principali fattori coinvolti nell'irrancidimento dei grassi alimentari, come ad esempio gli olii vegetali, con conseguente perdita della qualit\u00e0 alimentare e delle caratteristiche organolettiche originarie. Per attivare la reazione di ossidazione che porta alla nuova formazione di legami R-O-O-H (legami perossilici) basta la semplice esposizione alla luce o al calore, oltre al prolungato effetto dell'ossigeno."}
{"id": "1220403", "revid": "599013", "url": "https://it.wikipedia.org/wiki?curid=1220403", "title": "Qti", "text": ""}
{"id": "1220410", "revid": "36426", "url": "https://it.wikipedia.org/wiki?curid=1220410", "title": "Madonna con il Bambino e sei angeli (Duccio di Buoninsegna)", "text": ""}
{"id": "1220413", "revid": "1573940", "url": "https://it.wikipedia.org/wiki?curid=1220413", "title": "Br\u00fccke-Museum", "text": "Il Br\u00fccke-Museum \u00e8 un museo di Berlino, sito nel quartiere di Dahlem. Il museo raccoglie una collezione di pittura espressionista tedesca legata al gruppo noto come Die Br\u00fccke.L'edificio che ospita il museo fu costruito secondo il progetto di Werner D\u00fcttmann, fra il 1966 e il 1967. Il risultato fu un elegante edificio funzionalista. Il museo raccoglie una collezione che si basa su 80 opere di Karl Schmidt-Rottluff, che furono donate alla citt\u00e0 nel 1964. Nel corso del tempo la collezione \u00e8 aumentata grazie a donazioni e acquisizioni. Oggi oltre ad esporre opere del Die Br\u00fccke, raccoglie anche dipinti successivi allo scioglimento del movimento."}
{"id": "1220424", "revid": "33689", "url": "https://it.wikipedia.org/wiki?curid=1220424", "title": "MaNGOS", "text": "MaNGOS (Massively Network Game Object Server) era un progetto open source scritto in C++ facendo uso della programmazione orientata agli oggetti, volto a creare un applicativo server per MMORPG. Il progetto \u00e8 sotto licenza GPL, e il codice sorgente delle nuove versioni viene costantemente distribuito nel servizio git di GitHub.\nAttualmente il progetto supporta il protocollo di rete del mmorpg \"World of Warcraft\".\nMaNGOS non \u00e8 considerato un emulatore server di uno specifico mmorpg, bens\u00ec \u00e8 un progetto educativo per la programmazione ad oggetti in C++, a cui tutti gli utenti possono apportare il proprio contributo, aumentando cos\u00ec il patrimonio cognitivo di tutta la community di utenti/sviluppatori. Il progetto \u00e8 stato creato originariamente da un programmatore tedesco, ma ha goduto di contributi da parte di sviluppatori provenienti da tutto il mondo (una buona parte \u00e8 stata di nazionalit\u00e0 russa).\nNell'anno 2012, a causa di una lite interna tra il creatore del progetto e i suoi sviluppatori, il progetto si \u00e8 fermato dividendosi in due progetti differenti: CMaNGOS e getMaNGOS. La maggior parte degli sviluppatori di MaNGOS hanno aderito al progetto di CMaNGOS, nonostante alcuni hanno di fatto aderito solo simbolicamente in quanto gi\u00e0 inattivi da tempo (fra cui spicca la figura di VladimirMangos). Inoltre tutti i progetti satelliti di MaNGOS pi\u00f9 importanti, come ScriptDev2, ACID e UDB, hanno deciso di supportare CMaNGOS. Per questi motivi CMaNGOS viene considerato dal grosso della comunit\u00e0 di MaNGOS come l'erede \"legittimo\" del progetto.\nNonostante il progetto originale si sia fermato e CMaNGOS, il suo principale erede, non gode attualmente di una comunit\u00e0 di sviluppatori attivi molto vasta, MaNGOS \u00e8 di fatto il progetto su cui sono basati attualmente i framework per l'emulazione di server per World of Warcraft pi\u00f9 comuni. Si pensi infatti al fatto che il framework TrinityCore \u00e8 basato su MaNGOS, e rappresenta il framework pi\u00f9 comunemente usato al giorno d'oggi per l'emulazione di World of Warcraft. Contrariamente alla natura originale dei progetti MaNGOS e TrinityCore, nati come progetti educativi ed a scopi puramente didattici, la quasi totalit\u00e0 dei server privati di World of Warcraft attualmente utilizza TrinityCore (o progetti da esso derivati, come SkyFire, AzerothCore, SunwellCore, OregonCore o ArkaniaCORE) per le versioni pari o superiori alla 3.x del client di gioco originale, e CMaNGOS per le versioni 1.x o 2.x del client di gioco originale. Per questo motivo molti sviluppatori MMORPG ritengono MaNGOS il \"padre\" dell'emulazione open source di World of Warcaft.\nUlteriori informazioni.\nTramite il repository ufficiale \u00e8 possibile scaricare il pacchetto di sorgenti del programma, in modo che chiunque possa creare i binaries per il proprio sistema operativo tramite un apposito compilatore C++. Sul sito ufficiale del progetto esiste una sezione apposita in cui gli utenti possono inserire le proprie compilazioni, rendendole disponibili agli altri utenti.\nFunzionamento.\nIl programma principale si occupa fondamentalmente di gestire le connessioni dai client, estrapolare i dati dal database e gestire il mondo del mmorpg in questione.\nIl database su cui si appoggia il progetto MaNGOS \u00e8 di tipo MySQL o PostgreSQL.\nLa struttura del database \u00e8 sviluppata dallo stesso team del progetto; per quanto riguarda i contenuti, esistono diversi team di sviluppo che, nel tempo, distribuiscono versioni sempre pi\u00f9 aggiornate di database per MaNGOS ed i MMORPG da esso supportati.\nUDB.\nIl UDB (o Unified Database) \u00e8 un progetto open source nato per fornire una base dati al progetto MaNGOS. La struttura del database (di tipo MySQL) rimane comunque quella creata dal team di sviluppo di Mangos.\nIl UDB \u00e8 un progetto nato dalla fusione di due team di sviluppo, nel mese di settembre 2007: il SilverDatabase e il MoDB.\nI dati riguardano tutto ci\u00f2 che si pu\u00f2 trovare all'interno del mmorpg per cui \u00e8 predisposto MaNGOS.\nI dati presenti nel database riguardano quindi fondamentalmente i PnG, gli item e le quest che devono essere presenti nel gioco.\nIl progetto \u00e8 costantemente aggiornato grazie alle segnalazioni create dagli utenti stessi, i quali, notando determinate mancanze in fase di test, possono segnalare queste ultime al team (o agli altri utenti), oppure provvedere a sviluppare i dati mancanti.\nSuccessivamente questi dati (o patch) potranno essere sottoposti all'attenzione degli sviluppatori, i quali decideranno se includerli all'interno della prossima release ufficiale. Le patch vengono sviluppate in linguaggio SQL.\nScriptDev2 &amp; ACID.\nScriptDev2 e ACID sono dei progetti open source il cui scopo \u00e8 fornire un'intelligenza artificiale ai ad ogni aspetto del gioco.\nMentre ACID \u00e8 scritto in SQL, quindi aggiunge dei contenuti al database, quando si \u00e8 davanti a qualcosa di troppo complesso si ricorre a ScriptDev2 che \u00e8 scritto in C++.\nPatch.\nAffiancati allo sviluppo principale del programma, esistono diversi progetti di estensione portati avanti da utenti volontari. Queste estensioni (o patch) possono correggere gli aspetti pi\u00f9 disparati del codice nativo del programma. Solitamente, col passare del tempo, se queste patch risultano stabili e affidabili, vengono integrate nel codice nativo di mangos.\nAd esempio, con la \"release\" della Milestone \"Eye of the Storm\", \u00e8 stata integrata la patch \"Vmaps\" o \"LineOfSight\", che permette al programma di gestire correttamente gli ambienti tridimensionali estratti dal client di gioco.\nSolo le patch in stile \"blizzlike\" vengono integrate nel codice ufficiale, altre patch come non vengono integrate nel codice ufficiale del MaNGOS poich\u00e9 non sono nello stile blizzlike, ma vengono comunque rese disponibili nel forum per chi volesse usufruirne.\nMaNGOS Zero.\nMaNGOS Zero \u00e8 un progetto basato sul codice di MaNGOS (pi\u00f9 esattamente si tratta di un downgrade della branch 0.12 di MaNGOS) che mira a realizzare un applicativo game-server compatibile con l'originale client di World of Warcraft classico (versione 1.12.X), privo pertanto di alcuna espansione.\nIl progetto viene considerato \"friendly\" da MaNGOS: il progetto non \u00e8 quindi ufficiale poich\u00e9 il codice di quest'ultimo non \u00e8 incluso nella branch ufficiale di MaNGOS, ma \u00e8 considerato \"amichevole\" poich\u00e9 alcuni sviluppatori del MaNGOS (tra cui VladimirMangos) contribuiscono con lo sviluppo di MaNGOS Zero.\nIl relativo progetto che si occupa di fornire contenuti per il database di MaNGOS Zero \u00e8 ZPDB (ZeroProject Database), i relativi script sono forniti dal progetto scriptdev0 (downgrade di scriptdev2) mentre per quanto riguarda ACID viene periodicamente distribuita ufficialmente (assieme alla normale versione di ACID) anche una versione per MaNGOS Zero.\nPrincipale erede di ManGOS Zero \u00e8 la branch mangos-classic di CMaNGOS, supportata anche dal progetto ClassicDB per i contenuti del database.\nAl 2017 la community di https://www.getmangos.eu/ sta continuando a supportare un progetto didattico, cercando di migliorare la qualit\u00e0 del Core, dei contenuti lato database e correggendo i problemi, interagendo direttamente dai feedback degli utenti della community che testano autonomamente le modifiche.\nRoadmap.\nMaNGOS:\nCMaNGOS:"}
{"id": "1220431", "revid": "43813098", "url": "https://it.wikipedia.org/wiki?curid=1220431", "title": "Praia a mare", "text": ""}
{"id": "1220436", "revid": "116283131", "url": "https://it.wikipedia.org/wiki?curid=1220436", "title": "Museum Berggruen", "text": "Il Museum Berggruen, noto anche come \"Sammlung Berggruen\", \u00e8 un museo di Berlino, sito nel quartiere Charlottenburg.\nIl museo, come anche il vicino Br\u00f6han-Museum, \u00e8 ospitato in un ex caserma per gli ufficiali della guardia reale, costruita fra il 1851 e il 1859 da Friedrich August St\u00fcler, su progetto di Federico Guglielmo IV.\nCollezione.\nIl museo ospita la collezione raccolta da \"Heinz Berggruen\", che alla sua morte don\u00f2 alla citt\u00e0. Fra le varie opere raccoglie dipinti, schizzi e disegni di Pablo Picasso; oltre 20 opere di Paul Klee, sculture di Henri Laurens e Alberto Giacometti."}
{"id": "1220438", "revid": "1165513", "url": "https://it.wikipedia.org/wiki?curid=1220438", "title": "Giallo di cadmio", "text": "Il giallo di cadmio \u00e8 un colore usato come sostitutivo del giallo cromo, siccome quest'ultimo \u00e8 un sale del piombo e perci\u00f2 tossico per l'uomo. Il giallo cadmio \u00e8 un sale inorganico e cio\u00e8 il solfuro di cadmio CdS, solitamente combinato con l'ossido di zinco; in natura si trova sotto forma di un minerale chiamato greenockite.\nLa sua formula chimica \u00e8:"}
{"id": "1220441", "revid": "15756", "url": "https://it.wikipedia.org/wiki?curid=1220441", "title": "Matra-Simca Rancho", "text": "La Matra-Simca Rancho o Ranch \u00e8 un'autovettura prodotta dal 1977 al 1984 dalla Casa automobilistica francese Matra.\nStoria.\nContesto ed origini.\nIntorno alla met\u00e0 degli anni settanta, visto il successo, nonostante la crisi petrolifera del '73, della coup\u00e9 Bagheera, alla Matra si pens\u00f2 di tornare a proporre qualcosa di innovativo e fuori dalle righe, basandosi per\u00f2 su qualche tendenza di mercato che stava inconfutabilmente nascendo in quegli anni, in modo da essere originali e all'avanguardia, ma senza rischiare qualche flop clamoroso come nel caso della M530.\nSi osserv\u00f2 per esempio la crescente tendenza di una fetta di mercato, quella relativa ai fuoristrada. In Inghilterra la Land Rover stava riscuotendo un grande successo con la sua Range Rover, una vettura adatta all'uso fuoristrada, ma in grado di garantire anche una guida confortevole. Era una vettura per uso \"duro\", ma a modo suo anche lussuosa (e il tempo le dar\u00e0 ragione, divenendo nel corso degli anni una vettura di fascia alta, molto pi\u00f9 che nella sua prima generazione).\nTornando alla Matra, resasi conto di tale tendenza di mercato, cominci\u00f2 a lavorare al progetto di una vettura per il tempo libero, diversa per\u00f2 da vetture come la Citro\u00ebn M\u00e9hari, decisamente troppo spartana ed elementare, e pi\u00f9 vicina ad una vettura come le Range Rover, ma pi\u00f9 piccola e molto pi\u00f9 economica. Il progetto, denominato \"P12\" ed avviato nel 1975, racchiudeva in s\u00e9 una sfida: tale sfida stava nel voler proporre una vettura per l'uso fuoristrada, ma senza l'ausilio della trazione integrale, la cui progettazione ex novo ne avrebbe influenzato negativamente i costi di realizzazione. E fu proprio il problema di contenere al massimo i costi di produzione che pose come soluzione quella di attingere dalla banca organi della Simca, con cui la Casa di Romorantin aveva rapporti di collaborazione gi\u00e0 da diversi anni. Come telaio si scelse quello della Simca 1100 VF2, ossia la versione pick-up, opportunamente allungato e rinforzato. A partire da tale base, il disegno del corpo vettura fu affidato al greco Antonis Volanis, gi\u00e0 in forza alla Matra da anni e gi\u00e0 autore delle linee della \"Bagheera\". Il disegno presentato da Volanis il 30 agosto 1975 fu subito approvato senza altri ripensamenti e senza che si discostasse da quello che sarebbe stato il corpo vettura definitivo, se non per piccoli particolari.\nDa qui si pass\u00f2 quindi in breve tempo al modello in scala reale, anch'esso approvato nel giro di poco. Nel frattempo si decise quali parti realizzare ex-novo e cos'altro prendere dalla magazzino ricambi della Simca. Perch\u00e9 se era vero che la base meccanica era gi\u00e0 stata stabilita, era anche vero che non si poteva rimanere fossilizzati esclusivamente su tale base, ma occorreva qualche contenuto tecnico particolare, che distaccasse la nuova vettura in fase di progettazione dalla \"1100\" e dalle sue derivate. Pertanto, si scelse di adottare il gruppo motopropulsore della neonata 1308 GT, mentre la meccanica telaistica, oltre che la parte anteriore della scocca, rimasero di origine \"1100\". Da quest'ultima furono ripresi anche altri particolari, come le serrature porta, il cofano motore, il parabrezza, il tergicristalli, il dispositivo lavavetri e l'impianto di condizionamento. Quanto alle parti inedite, si scelse di riprogettare alcuni rinforzi sotto la scocca e di realizzare alcune parti (parte posteriore della carrozzeria, paraurti, codolini passaruota e fascioni laterali) in poliestere stratificato, secondo la migliore tradizione della Matra, che ormai da anni stava facendo conoscere al mondo le possibili applicazioni della plastica in campo automobilistico. Nuovi anche i cerchi da 14 pollici e gli pneumatici. Contemporaneamente si scelse la denominazione ufficiale per questa vettura, ed anche in questo caso non si dovette discutere molto: la scelta cadde sul nome \"Rancho\", che ricordava vagamente quello di \"Range\", inteso per la \"Range Rover\", un modello che fu in quegli anni la musa ispiratrice della nuova vettura che la Matra di l\u00ec a non molto avrebbe lanciato.\nNel corso del 1976 si svolse tutta una serie di prove, sia su strada che su appositi banchi, allo scopo di testare l'affidabilit\u00e0 della vettura. I test su banco furono condotti presso uno dei tanti stabilimenti di propriet\u00e0 della carrozzeria Chausson, che mise a disposizione i propri macchinari, utilizzati solitamente dagli dipendenti Chausson per i test delle vetture prodotte dalla carrozzeria stessa. Se questi test servivano a valutare l'affidabilit\u00e0 della meccanica telaistica, i test condotti su strada servivano anche a controllare l'affidabilit\u00e0 del gruppo motopropulsore. In totale, la futura \"Rancho\" macin\u00f2 circa 300\u00a0000\u00a0km solo per i test di affidabilit\u00e0, condotti tra l'altro anche in Paesi molto caldi, cos\u00ec come pure in Paesi molto freddi, a vuoto e a pieno carico, su asfalto o su sterrato, su pista o guadando corsi d'acqua. A queste sessioni di prova partecip\u00f2 anche il famoso pilota Matra Jean-Pierre Beltoise. Intanto, si stava procedendo ai necessari investimenti per l'industrializzazione del progetto \"P12\": a tale scopo venne eretto un nuovo stabilimento adiacente a quello gi\u00e0 esistente di Romorantin. Scopo di tale stabilimento fu quello di fabbricare in loco tutte le attrezzature in acciaio o in plastica necessarie per l'assemblaggio della vettura. Contemporaneamente il vecchio stabilimento venne ampliato di 4.000\u00a0m\u00b2. Alla fine, secondo la strategia della Casa francese, sulla stessa linea di montaggio sarebbero uscite sia la \"Bagheera\" che la \"Rancho\", con la differenza che quest'ultima avrebbe richiesto solo quaranta ore di lavoro per ogni esemplare, mentre la sportiva ne richiedeva ben ottantadue. La spiegazione stava nel fatto che la \"Rancho\" non richiedeva di creare nessuna scocca, dal momento che queste giungevano fresche di produzione dallo stabilimento Simca di Poissy.\nDebutto.\nLa nuova vettura fu presentata al Salone di Ginevra del 1977: l'aspetto era quello di un fuoristrada, ma la trazione solamente anteriore ne penalizzava l'uso off-road pi\u00f9 impegnativo. Ci\u00f2 costitu\u00ec un tallone di Achille per la vettura, che d'altro canto and\u00f2 a costituire un'alternativa inattesa sotto molti punti di vista. Prima di tutto per il fatto che la Matra aveva abituato il grande pubblico alle sue vetture sportive dalle caratteristiche non convenzionali, pertanto l'arrivo di una vettura con queste nuove caratteristiche costitu\u00ec una vera sorpresa agli occhi di tutti. In secondo luogo, il pubblico si rese ben presto conto dell'effettiva praticit\u00e0 di una vettura come la \"Rancho\", pur non essendo stato fino a quel momento consapevole di tale necessit\u00e0.\nDesign esterno ed interno.\nDal punto di vista stilistico, la \"Rancho\" tradisce la sua parentela con la \"1100\", specie osservandone il frontale, dove si scorgono con facilit\u00e0 il disegno dei parafanghi anteriori nella zona in cui vanno ad inglobare i tondi proiettori, anch'essi di origine \"1100\". Il frontale mostrava anche la scritta \"Matra-Simca Rancho\" nella parte superiore della mascherina. L'utilizzo della plastica permise di ridisegnare gran parte del corpo vettura, dal cassone posteriore, ora destinato a contenere anche il divanetto posteriore ai codolini passaruota, dai paraurti, ora pi\u00f9 massicci, al portabagagli montato sul tetto. La parte posteriore risulta molto pi\u00f9 voluminosa rispetto alla \"1100 VF2\" che costituiva la base di partenza, ed inoltre era dotata di superfici vetrate assai ampie, che andavano a svilupparsi fin sopra la linea anteriore del tetto. Pur essendo di fatto una station wagon, la \"Rancho\" conserv\u00f2 la soluzione a due sole porte laterali, una soluzione che tradiva anch'essa la parentela con i mezzi commerciali derivati dalla \"1100\", e che di fatto andava a penalizzare l'accesso ai posti posteriori. Il portellone posteriore era ad apertura spezzata, cio\u00e8 la parte superiore si apriva verso l'alto, mentre quella inferiore si apriva verso il basso e si trasformava cos\u00ec in un comodo ripiano su cui poter consumare un veloce pasto.\nL'abitacolo della \"Rancho\" nascondeva alcune caratteristiche peculiari, come ad esempio il divanetto posteriore, che costituiva di per s\u00e9 stesso una caratteristica abbastanza singolare, poich\u00e9 poteva essere abbattuto e trasformarsi in un lettino, una soluzione ideale per chi utilizzava tale vettura per andare in campeggio. Il cruscotto della \"Rancho\" era ripreso da quello della \"1100 GLS\", ma con un volante dalle finiture specifiche, dotato di stemma con la scritta \"Rancho\" sul mozzo.\nStruttura, meccanica e motore.\nDella struttura di base della \"Rancho\" si \u00e8 gi\u00e0 parlato pi\u00f9 di una volta: essa fu derivata da una Simca \"1100 VF2\" pick-up, opportunamente spogliata del superfluo per realizzare, quasi del tutto in materiale composito, le parti caratterizzanti. La struttura \u00e8 quindi piuttosto leggera in quanto un misto di acciaio e plastica. Ciononostante, furono montati rinforzi in acciaio un po' ovunque all'interno della struttura stessa. Il motore, le sospensioni e gli stessi longheroni integrati nella scocca furono debitamente irrobustiti per permettere un utilizzo pi\u00f9 grezzo della vettura nonostante l'assenza della trazione integrale. Lo schema meccanico della \"Rancho\" fu infatti del tipo \"tutto avanti\", con motore anteriore trasversale e trazione anteriore. Il motore utilizzato era l'unit\u00e0 Y2 da 1442 cm\u00b3: derivata da quella montata sotto il cofano della Simca \"1308 GT\", ma leggermente depotenziata per favorire l'apporto di coppia motrice ai bassi regimi, questa unit\u00e0 erogava nella \"Rancho\" una potenza massima di 80 CV a 5600 giri/min, con picco di coppia pari a 118 N\u00b7m a 3000 giri/min. A tale motore era accoppiato un cambio manuale a 4 marce. La \"Rancho\" montava sospensioni a ruote indipendenti sui due assi, con molleggiamento ottenuto grazie all'ausilio di barre di torsione sia davanti che dietro. Posteriormente era presente anche una barra antirollio. Le geometrie e le tarature risultarono particolarmente efficaci per comfort e comportamento stradale. L'impianto frenante, di tipo idraulico, prevedeva dischi all'avantreno con pinza fissa e tamburi al retrotreno, mentre lo sterzo era a cremagliera.\nLa carriera commerciale.\nPoco dopo che il Salone di Ginevra ebbe chiuso i battenti, la stampa fu invitata a provare la vettura ed il responso fu in generale positivo, sia per la praticit\u00e0 della vettura, sia per il coraggio e la carica innovatrice che caratterizz\u00f2 lo sviluppo del progetto.\nLa stessa Matra, dal canto suo, si era mossa unicamente sulla spinta dell'intuito, senza avere la certezza di ottenere riscontri positivi. E invece, la \"Rancho\" riusc\u00ec ad ottenere un buon numero di consensi, sicuramente non esagerato, trattandosi comunque di una vettura di nicchia, ma sufficiente a consacrare la \"Rancho\" come un vero e proprio oggetto di culto. In alcuni Paesi ebbe riscontri sensibilmente inferiori alla media, come ad esempio in Italia, ma l'andamento generale delle vendite fin\u00ec per stupire la stessa Matra. La \"Rancho\" risult\u00f2 alla fine della sua carriera il modello pi\u00f9 prodotto della Matra (Espace a parte). Ci\u00f2 era motivato anche dal fatto che la \"Rancho\" non aveva praticamente rivali: non esisteva infatti un veicolo dalle velleit\u00e0 fuoristradistiche, ma a trazione su un solo asse, quindi economico e spazioso. Il pubblico che voleva quindi un fuoristrada o qualcosa di simile, senza dover spendere troppi soldi, si orient\u00f2 pertanto sulla \"Rancho\". Non solo: la nuova Matra riassumeva concetti di versatilit\u00e0, spazio e avventura che ne fecero l'antesignana dei Crossover SUV, nati ufficialmente almeno 20 anni dopo. La vettura si classific\u00f2 al quarto posto nella graduatoria di Auto dell'anno del 1978.\nAlla fine degli anni settanta accadde che il Gruppo PSA rilev\u00f2 l'intero Gruppo Chrysler-Europe, di cui Simca faceva parte. Matra decise quindi di proseguire l'accordo con il nuovo compratore, accordo che venne rinnovato questa volta con Talbot, marchio riesumato da Peugeot in sostituzione di quello Simca. Ci\u00f2 influ\u00ec sulla produzione Matra in maniera pressoch\u00e9 inesistente, visto che cambiarono solo le placchette d'identificazione dei modelli. Venne modificato il nome del modello da Rancho a Ranch, perch\u00e9 ci si era accorti che il nome \"Rancho\" rievocava le gavette militari e non forniva quindi un'immagine positiva al pubblico. Dal mese di luglio del 1979, la Matra-Simca Ranch divenne Talbot-Matra Ranch. Tale denominazione fu applicata anche frontalmente, dove fino a quel momento era presente la scritta \"Matra-Simca Rancho\".\nDurante la sua produzione, la Rancho (o Ranch) fu proposta in varie versioni e allestimenti, tra i quali:\nLa Ranch/Rancho and\u00f2 avanti vendendo discretamente fino alla fine del 1984, quando fu tolta di produzione. Le vendite continuarono comunque fino all'inizio del 1985."}
{"id": "1220445", "revid": "1543377", "url": "https://it.wikipedia.org/wiki?curid=1220445", "title": "NGC 6231", "text": "NGC 6231 (noto anche come C 76) \u00e8 un brillante ammasso aperto di notevole importanza situato nella costellazione dello Scorpione; esso costituisce il nucleo di una grande e brillante associazione OB nota come Scorpius OB1.\nOsservazione.\nDalle regioni mediterranee \u00e8 osservabile senza difficolt\u00e0 soprattutto nelle aree meridionali; si presenta come un oggetto ben visibile anche ad occhio nudo, essendo di magnitudine 2,6, mezzo grado a nord della coppia di stelle \"Zeta1-2 Scorpii\", in una zona estremamente luminosa della Via Lattea. Essendo tuttavia un oggetto dell'emisfero australe, \u00e8 visibile dall'emisfero nord solo da una fascia relativamente ristretta e solo per pochi mesi all'anno, mentre nelle regioni pi\u00f9 australi dell'emisfero sud, si presenta circumpolare.\nUn binocolo 10x50 gi\u00e0 lo risolve in alcune decine di stelle blu, estremamente vicine fra di loro, mentre un telescopio newtoniano consente di scoprire che molte delle sue componenti sono apparentemente doppie. Lo strumento ideale per la sua osservazione \u00e8 un rifrattore o un riflettore di piccole dimensioni, che consente di inquadrarlo all'interno di un ricchissimo campo stellare.\nCaratteristiche.\nNGC 6231 \u00e8 formato da stelle blu, caldissime e luminose, tutte di tipo spettrale O e B, appartenenti all'associazione stellare Scorpius OB1, del quale quest'oggetto costituisce il centro. Risulta essere collegato ad altri sistemi di ammassi aperti, come Cr 316 e Tr 24, pi\u00f9 ad un complesso di nebulosit\u00e0 diffusa, noto come IC 4628; questa serie di ammassi e nebulose costituiscono uno dei sistemi stellari pi\u00f9 appariscenti del Braccio del Sagittario, in cui essa si trova.\nL'ammasso contiene oltre 100 stelle di grande massa, incluse 15 stelle blu di classe O. La componente pi\u00f9 luminosa \u00e8 HD\u00a0152248, nota anche con la sigla di stella variabile V1007\u00a0Sco; si tratta di una forte sorgente di raggi X, nonch\u00e9 di una binaria spettroscopica e ad eclisse, con componenti entrambe di classe O e una massa di quasi 30\u00a0M\u2299. A questa si aggiungono altre due binarie simili, CPD\u00a0-41\u00b07742 e HD\u00a0152219.\nLe componenti massicce di NGC 6231 si sono rivelate in diversi casi delle binarie spettroscopiche; si pensa che in effetti oltre la met\u00e0 delle stelle di classe O facenti parte della regione siano delle stelle doppie con un periodo molto breve, inferiore ai 10 giorni. Questo fenomeno pu\u00f2 rivelarsi interessante nello studio della formazione delle stelle massicce. Dalla prospettiva terrestre, una decina di queste stelle possiedono un'orbita orientata in modo tale che le due componenti si eclissino a vicenda, generando cos\u00ec un'apparente variabilit\u00e0 del sistema. Una delle componenti originarie di quest'ammasso si sarebbe allontanata a grande velocit\u00e0 dalla regione in direzione dell'ammasso NGC 6281; si tratta della stella fuggitiva HD\u00a0153919, una supergigante blu legata alla forte sorgente di raggi\u00a0X 4U1700-37, che si eclissano a vicenda formando cos\u00ec una stella binaria a raggi X di grande massa. Si pensa che questa compagna, particolarmente compatta, possa essere o una stella di neutroni molto compatta oppure un buco nero."}
{"id": "1220447", "revid": "343716", "url": "https://it.wikipedia.org/wiki?curid=1220447", "title": "Talbot-Matra Ranch", "text": ""}
{"id": "1220450", "revid": "339392", "url": "https://it.wikipedia.org/wiki?curid=1220450", "title": "Conseil National Pour la D\u00e9fense de la D\u00e9mocratie-Forces pour la D\u00e9fense de la D\u00e9mocratie", "text": ""}
{"id": "1220456", "revid": "1086846", "url": "https://it.wikipedia.org/wiki?curid=1220456", "title": "Foot Ball Club Torino 1926-1927", "text": "Questa voce raccoglie le informazioni riguardanti il Foot Ball Club Torino nelle competizioni ufficiali della stagione 1926-1927.\nStagione.\nIl Torino inaugura in questa stagione lo Stadio Filadelfia, che sostituisce il Motovelodromo di Corso Casale, dove pure l'anno prima aveva ottenuto solo vittorie.\nIl club si presenta ai nastri di partenza della stagione 1926-1927 con ambizioni di titolo. La squadra, gi\u00e0 seconda nel proprio girone l'anno prima, viene rinforzata con il portiere Bosia e soprattutto con l'ala Gino Rossetti. Proprio quest'ultimo, giunto in maniera rocambolesca dallo Spezia, si unisce in attacco a Baloncieri e Libonatti, in quello che i tifosi definiranno \"Trio delle Meraviglie\": i tre segneranno 56 gol in campionato su 69 totali della squadra.\nIl Torino chiude cos\u00ec al primo posto il proprio girone e si qualifica per la fase finale, dove non interrompe la propria marcia vincente: la squadra granata si laurea per la prima volta campione d'Italia con un turno di anticipo.\nNel novembre 1927 il titolo sar\u00e0 per\u00f2 revocato dalla FIGC. Il Torino viene accusato di avere corrotto il terzino della Juventus Luigi Allemandi, perch\u00e9 questi agevolasse i granata nel secondo derby del girone finale. Le cronache riportano che per\u00f2 Allemandi fu tra i migliori in campo: da qui la decisione di non versare la seconda rata al giocatore juventino, evento che porter\u00e0 poi alla luce il reato nell'autunno 1927.\nIl caso Allemandi, come fu poi definito, non apparve mai comunque del tutto chiaro: anche per tale motivo il presidente federale, Leandro Arpinati, non assegn\u00f2 il titolo alla seconda classificata, il , ma decise di lasciarlo vacante. Ad oggi esiste una richiesta del Torino perch\u00e9 gli venga reso questo scudetto conquistato sul campo, inoltrata nel 2017 alla Federcalcio dal presidente granata Urbano Cairo."}
{"id": "1220460", "revid": "1005847", "url": "https://it.wikipedia.org/wiki?curid=1220460", "title": "Front de Lib\u00e9ration Nationale (Burundi)", "text": ""}
{"id": "1220461", "revid": "28592", "url": "https://it.wikipedia.org/wiki?curid=1220461", "title": "Gruppo di fuorilegge", "text": ""}
{"id": "1220463", "revid": "23885", "url": "https://it.wikipedia.org/wiki?curid=1220463", "title": "Front pour la D\u00e9mocratie au Burundi", "text": ""}
{"id": "1220469", "revid": "23885", "url": "https://it.wikipedia.org/wiki?curid=1220469", "title": "Parti des travailleurs du Burundi", "text": ""}
{"id": "1220471", "revid": "23885", "url": "https://it.wikipedia.org/wiki?curid=1220471", "title": "Union pour le Progr\u00e8s national", "text": ""}
{"id": "1220480", "revid": "6923", "url": "https://it.wikipedia.org/wiki?curid=1220480", "title": "Romolo Marcellini", "text": "Biografia.\nDopo una laurea in Scienze Economiche, Romolo Marcellini inizi\u00f2 un'attivit\u00e0 di giornalista e cominci\u00f2 a interessarsi di cinema, scrivendo il soggetto di \"Stadio\". Regista di documentari, si rec\u00f2 in Africa dove divent\u00f2 aiuto regia per il film \"Scipione l'Africano\" (1937) e gir\u00f2 \"Sentinelle di bronzo\" (1937), il suo primo film come regista. Dopo la guerra civile in Spagna, dal 1937 al 1942, gir\u00f2 alcuni documentari prodotti dall'Istituto Luce, dal taglio celebrativo, sulle imprese dei volontari fascisti partiti in sostegno dei franchisti contro il governo spagnolo.\nFra il 1937 e il 1969 realizz\u00f2 22 pellicole, fra le quali spicca \"Pastor angelicus\" (1942), ispirato all'appellativo da alcuni attribuito a papa Pio XII gi\u00e0 a partire dal suo pontificato. Il documentario venne realizzato per una distribuzione a livello mondiale, e si propose di mostrare la vita quotidiana del Pontefice e in che modo il cauto e ieratico ex Segretario di Stato vaticano era divenuto il 262\u00b0 pastore della Profezia di Malachia, entrato papa gi\u00e0 in conclave ed insolitamente eletto al terzo scrutinio.\nA questo celebre documentario seguir\u00e0 \"La grande olimpiade\" (1960), sulla XVII Olimpiade del 1960 tenutasi a Roma, col quale vinse il Premio d'Oro al Festival cinematografico di Mosca nel 1961 e candidato al Premio Oscar come miglior documentario nel 1962."}
{"id": "1220484", "revid": "186709", "url": "https://it.wikipedia.org/wiki?curid=1220484", "title": "Fotografia cinematografica", "text": ""}
{"id": "1220492", "revid": "38120", "url": "https://it.wikipedia.org/wiki?curid=1220492", "title": "Bianca e Bernie", "text": ""}
{"id": "1220493", "revid": "486946", "url": "https://it.wikipedia.org/wiki?curid=1220493", "title": "Associazione Sportiva Calcio Potenza", "text": ""}
{"id": "1220495", "revid": "287204", "url": "https://it.wikipedia.org/wiki?curid=1220495", "title": "NGC 6124", "text": "NGC 6124 (noto anche come C 75) \u00e8 un brillante ammasso aperto visibile nel sud della costellazione dello Scorpione.\nOsservazione.\nSi individua con facilit\u00e0 circa 5 gradi a ovest del brillante gruppo stellare concentrato attorno all'ammasso NGC 6231, in un tratto della Via Lattea fortemente oscurato da polveri interstellari; con un binocolo \u00e8 gi\u00e0 ben evidente la sua natura di ammasso stellare, tanto che sono riconoscibili alcune stelle gialle e rossastre di magnitudine 8 e 9. Un piccolo telescopio permette una completa risoluzione in diverse decine di stelle anche a bassi ingrandimenti e mette in evidenza alcune concatenazioni orientate in senso nordovest-sudest.\nA causa della sua declinazione piuttosto meridionale, quest'ammasso pu\u00f2 essere osservato principalmente da osservatori situati nell'emisfero australe della Terra, sebbene sia comunque osservabile discretamente anche fino alle latitudini temperate medie. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nL'ammasso \u00e8 stato osservato per la prima volta da Nicolas Louis de Lacaille nel 1751, durante il periodo in cui si trovava a Citt\u00e0 del Capo; fu in seguito rivisto da William Herschel e da suo figlio John, che lo inser\u00ec nel suo General Catalogue of Nebulae and Clusters.\nCaratteristiche.\nNGC 6124 \u00e8 un ammasso moderatamente ricco e contrastato, situato alla distanza di 512\u00a0parsec (1670 anni luce) sul bordo interno del Braccio di Orione, al di l\u00e0 delle stelle dell'Associazione Scorpius-Centaurus; contiene diverse giganti rosse e stelle evolute, che lasciano intendere un'et\u00e0 leggermente avanzata, stimata in effetti sui 140 milioni di anni. La presenza di banchi di gas oscuro nei dintorni fa s\u00ec che le stelle dell'ammasso appaiano soggette ad arrossamento differenziale.\nEffetti della polarizzazione della luce sono ben evidenti nelle stelle dell'ammasso e sono dovuti anch'essi alla presenza di nubi oscure lungo la linea di vista, in particolare per la presenza della Nube del Lupo; questo fenomeno si \u00e8 rivelato utile per la determinazione delle stelle fisicamente non appartenenti all'ammasso ma visibili nella sua direzione solo per un effetto prospettico."}
{"id": "1220497", "revid": "167080", "url": "https://it.wikipedia.org/wiki?curid=1220497", "title": "Fustigazione dell'Ellesponto", "text": ""}
{"id": "1220499", "revid": "253269", "url": "https://it.wikipedia.org/wiki?curid=1220499", "title": "Gary Busey", "text": "\u00c8 noto soprattutto per i film \"Arma letale\", diretto da Richard Donner nel 1987, \"Un mercoled\u00ec da leoni\", diretto nel 1978 da John Milius, e \"Point Break - Punto di rottura\", film del 1991 diretto da Kathryn Bigelow, ed \u00e8 padre di Jake Busey, anch'egli attore.\nBiografia.\nDopo il diploma superiore conseguito a Tulsa nel 1962, grazie ad una borsa di studio per meriti sportivi ha la possibilit\u00e0 di frequentare prima l'Universit\u00e0 di Pittsburgh e successivamente quella di Stillwater, senza per\u00f2 mai arrivare alla laurea. Durante questo periodo muove i primi passi in una commedia trasmessa dai canali locali; nello stesso tempo fonda la prima delle tante \"band\" che lo vedranno esibirsi come batterista di un certo livello: la \"The Rubber Band\".\nDopo un disco prodotto dalla Epi Records nel 1969 e innumerevoli apparizioni di secondo piano, nel 1978 arriva la fama: la \"nomination\" all'Oscar come miglior attore per \"The Buddy Holly Story\" e la conquista della critica per l'interpretazione del ruolo di Leroy nel film \"Un mercoled\u00ec da leoni\". Successivamente il pubblico italiano lo rivede con frequenza in film d'azione pi\u00f9 o meno importanti e identifica la sua faccia come il classico ragazzo americano molto presuntuoso, ma nello \"star-system\" americano \u00e8 un classico presenzialista dei salotti televisivi, dei \"reality\" e dei pi\u00f9 svariati eventi mondani.\nGary Busey \u00e8 autore della musica e del testo della canzone \"Since You've Gone\", che viene cantata nel film \"Nashville\" (1975) diretto da Robert Altman.\nPersonalit\u00e0 eclettica (si cimenta anche nel conio di aforismi) ha ammesso di aver fatto uso di cocaina in giovent\u00f9 e di essere stato ricoverato in una clinica psichiatrica. Il 4 dicembre 1988, Busey fu gravemente ferito in un incidente motociclistico in cui non indossava il casco. A causa di una frattura alla testa, i medici temevano che avesse subito un danno cerebrale permanente. Dopo questo episodio particolare, annunci\u00f2 il suo riavvicinamento al cristianesimo.\nVita privata.\nNel 1968 ha sposato Judy Helkenberg dalla quale ha avuto un figlio, Jake, anch'egli attore. Nel 1990 i due hanno divorziato. Nel 1994 Busey ha avuto una figlia, Alectra, dalla relazione con l'attrice e \"stuntwoman\" Tracy Hutchinson. Nel 1996 ha sposato l'attrice Tiani Warden; i due si sono separati nel 1998 e hanno divorziato nel 2001. Nel 2010 l'attore \u00e8 diventato padre di Luke, frutto della relazione con Steffanie Sampson. Nell'estate del 2012 \u00e8 nata Rosalia, figlia del figlio Jake. Convinto repubblicano, \u00e8 amico personale di Donald Trump.\nDoppiatori italiani.\nNelle versioni in italiano dei suoi film, Gary Buse \u00e8 stato doppiato da:\nDa doppiatore \u00e8 sostituito da:"}
{"id": "1220502", "revid": "44876", "url": "https://it.wikipedia.org/wiki?curid=1220502", "title": "Stadio Enzo Mazzella", "text": "Lo stadio comunale Enzo Mazzella, \u00e8 il principale e pi\u00f9 grande stadio di calcio di Ischia e ospita le partite casalinghe dell'Ischia Isolaverde.\nPrende il nome dal defunto Vincenzo Mazzella, ex sindaco di Ischia e artefice principale della costruzione dell'impianto.\nStoria.\nFu inaugurato il 24 aprile 1988, in occasione della partita di Serie C1 della neopromossa Ischia Isolaverde, che affrontava la Puteolana (1-0, rete di Salvatore Buoncammino). Nell'ospitare le partite dell'Ischia sostitu\u00ec lo \"stadio Vincenzo Rispoli\", antico impianto inaugurato nel 1938 e intitolato alla memoria di un giovane e valente calciatore ischitano caduto durante la seconda guerra mondiale.\nHa ospitato la fase finale del Campionato Primavera del 1995-1996, vinto dal Perugia che batt\u00e9 in finale (2-1 con una rete di Gennaro Gattuso) il che schierava tra i pali un giovanissimo Gianluigi Buffon.\nCaratteristiche.\n\u00c8 uno stadio polivalente, dotato di pista d'atletica a sei corsie e di impianto di illuminazione artificiale. Il rettangolo di gioco \u00e8 in erba e misura 110\u00a0m in lunghezza e 65\u00a0m in larghezza.\nL'impianto, in cemento armato, \u00e8 composto da una tribuna principale dotata di due livelli e posta a sud-ovest. Il primo livello \u00e8 scoperto ed \u00e8 composto da gradinate, mentre il secondo \u00e8 totalmente coperto con tutti i posti a sedere. Di fronte alla tribuna principale c'\u00e8 il settore distinti, posto a nord-est, dotato di gradinate e privo di copertura. Quest'ultimo viene usato per sistemare le tifoserie ospiti. \u00c8 dotato di un'ampia tribuna stampa, collocata nella parte pi\u00f9 alta del secondo livello della tribuna centrale. Ampia e accogliente anche la sala stampa per le interviste del dopo-gara e per gli incontri con i giornalisti.\nIntorno allo Stadio, ci sono ampi parcheggi per la sistemazione delle auto. L'impianto \u00e8 facilmente raggiungibile con i mezzi pubblici e dista non meno di cinque minuti dal porto d'Ischia.\nCapienza.\nLa capienza \u00e8 di 5.428 spettatori.\nNel 2007, dopo i lavori per la messa a norma dell'impianto, si \u00e8 arrivati ad una capienza di 3.700 posti a sedere.\nNel settembre 2009, dopo una corposa opera di restyling, sono state installate nuove poltroncine sia nel settore centrale che in quello laterale. Ristrutturati i locali spogliatoi, la sala medica e il magazzino. Nuova la recinzione cos\u00ec come l'installazione di un tunnel in plexiglas nel corridoio che dagli spogliatoi conduce fin dentro al terreno di gioco.\nNel settembre 2011 un'altra importante opera di ammodernamento ha riguardato il rifacimento del sistema di drenaggio e del manto erboso del terreno di gioco, a distanza di 23 anni dall'inaugurazione."}
{"id": "1220503", "revid": "1573940", "url": "https://it.wikipedia.org/wiki?curid=1220503", "title": "Teredinidae", "text": "I Teredinidi (Teredinidae ) sono una famiglia di molluschi bivalvi appartenenti all'ordine Myoida.\nDescrizione.\nIl corpo ha sembianze vermiformi ed \u00e8 dotato di una piccola conchiglia che fornisce protezione solo ad una parte del corpo. Raggiunge una lunghezza di quasi 1 m con la sezione corrispondente a circa un dito di uomo.\nTassonomia.\nLa famiglia comprende 15 generi in tre sottofamiglie:\nPericoli.\nIn passato costituivano un notevole pericolo per la funzionalit\u00e0 degli scafi di legno in quanto, essendo animali xilofagi, tale materiale costituisce la loro principale fonte di nutrimento. Tale pericolo \u00e8 oggi facilmente eliminato grazie a vernici protettive e repellenti che proteggendo gli scafi impediscono alle teredini di perforare le opere in legno sommerse."}
{"id": "1220507", "revid": "767487", "url": "https://it.wikipedia.org/wiki?curid=1220507", "title": "Il sommergibile pi\u00f9 pazzo del mondo", "text": "Il sommergibile pi\u00f9 pazzo del mondo \u00e8 un film del 1982 diretto da Mariano Laurenti.\nTrama.\nLa marina americana vuole vendere, alla marina italiana, un vetusto sommergibile. Alle proteste italiane gli americani ammettono che il sommergibile \u00e8 vetusto ma ancora molto efficiente. Da qui nascono le scalcinate avventure di un gruppo di marinai italiani a bordo di una improbabile corvetta, il \"Gabbiano\", impegnati ad individuare il sommergibile con equipaggio americano. Alla fine, l'ingegno e l'arte di arrangiarsi dei marinai italiani avranno la meglio.\nProduzione.\nPer tentare di ricalcare i film americani dell'epoca, fu ideato questo titolo, che si rif\u00e0 esplicitamente a \"L'aereo pi\u00f9 pazzo del mondo\". Fu girato all'isola del Giglio, situata nel Mar Tirreno a 11 miglia dal Promontorio dell'Argentario."}
{"id": "1220511", "revid": "438678", "url": "https://it.wikipedia.org/wiki?curid=1220511", "title": "Il casinista", "text": "Il casinista \u00e8 un film del 1980 diretto da Pier Francesco Pingitore.\nTrama.\nPippo Caciotta \u00e8 un attore in cerca di un ruolo. Il suo impresario vuole rinnovare il suo repertorio. Allora Caciotta, con l'aiuto del cognato Poldo e di una cinepresa, va in giro per la citt\u00e0 per trovare nuove idee. Per\u00f2 le vecchie idee funzionano alla grande, ed il film regala risate proprio da questo. Non per Caciotta, che dopo aver vestito vari panni, fra cui quelli di un pugile e di una ballerina, finisce a fare l'accalappiacani proprio come Poldo."}
{"id": "1220516", "revid": "152625", "url": "https://it.wikipedia.org/wiki?curid=1220516", "title": "Matrjoska", "text": ""}
{"id": "1220518", "revid": "1272592", "url": "https://it.wikipedia.org/wiki?curid=1220518", "title": "Abbazia di San Michele Arcangelo (Montescaglioso)", "text": "Labbazia benedettina di San Michele Arcangelo \u00e8 sita presso Montescaglioso, cittadina in provincia di Matera.\nStoria.\nLa grande e maestosa mole del Cenobio che ancora oggi si impone all'ammirazione per i suoi pregi architettonici, esisteva gi\u00e0 nel 1078, ma non si conosce con precisione l'effettiva data di inizio della costruzione (si ipotizza nel 400).\nSi sa per certo che Umfredo d'Altavilla, figlio di Tancredi d'Altavilla, fece delle donazioni di terre al convento fino al 1095. Alla morte di Umfredo i Monaci, le cui condizioni di vita erano assai misere, chiesero altre donazioni a Rodolfo, figlio di Umfredo nel 1097 e nel 1099.\nLa vedova di Rodolfo, la contessa Emma, col figlio Ruggiero, continu\u00f2 le donazioni elargite dai familiari. In seguito la stessa Emma si impegn\u00f2 per ampliare la chiesa del convento. Allo stesso tempo molte altre donazioni arrivavano da altri benefattori, che seguivano l'esempio di Emma.\nNon manc\u00f2 neanche l'interessamento del papa Alessandro III, che pose sotto la sua protezione i monaci di Montescaglioso.\nSi ebbe cos\u00ec un lungo periodo di fioritura fino al XV secolo quando inizi\u00f2 il declino dell'Abbazia causato dalle continue guerre.\nNel 1484 Baldassare del Balzo ebbe l'incarico da papa Sisto IV di mettere le cose in ordine, ma non ci riusc\u00ec. \nSuccessivamente a tale ardua impresa si ciment\u00f2 poi Pirro del Balzo, conte di Montescaglioso, obbligando i pochi monaci rimasti a lasciare l'Abbazia, poi ripopolata con i monaci della Congregazione di Santa Giustina da Padova.\nIl 5 agosto 1910 agli arcivescovi di Acerenza e Matera fu concesso di aggiungere il titolo di abati di Sant'Angelo di Montescaglioso. Dal 1954 questo titolo sar\u00e0 appannaggio dei soli arcivescovi di Matera.\nInformazioni.\nPropriet\u00e0 fino al 1806\nLibri\nPergamene per atti di propriet\u00e0, donazioni e giurisdizioni false.\nPersonale\nQuadreria\nAnimali\nCitt\u00e0 di provenienza abati:"}
{"id": "1220521", "revid": "125953288", "url": "https://it.wikipedia.org/wiki?curid=1220521", "title": "Acate (mitologia)", "text": "Ac\u00e0te (lat. Ach\u0101tes) \u00e8 nella mitologia greca uno dei pi\u00f9 fedeli compagni di Enea, nonch\u00e9 suo scudiero. L'asteroide 5144 Achates \u00e8 cos\u00ec chiamato in suo onore.\nIl mito.\nDurante la guerra di Troia, Acate sembra apparire in alcune versioni come l'uccisore di Protesilao, il primo eroe greco a morire sulla costa asiatica.\nPi\u00f9 volte citato nell\"Eneide\" di Virgilio sin dal primo libro, viene indicato come uno dei \"fedelissimi\" di Enea, sempre al suo fianco in tutte le sue peripezie, ed \u00e8 il capitano di una delle navi con cui Enea e i suoi lasciano Troia. Viene ad esempio citato nel Libro 1, quando accompagna Enea per i boschi che circondano Cartagine per cercare di scoprire dove si trovassero. Enea \u00e8 tanto sicuro della fedelt\u00e0 di Acate da arrivare ad affidargli le proprie armi.\nNel libro VI Acate \u00e8 ricordato per essere colui che conduce Enea all'antro della Sibilla Cumana.\nDurante la guerra fra Troiani ed Italici, Acate fa da scudiero a Enea aiutandolo soprattutto nel libro X, allorch\u00e9 il capo troiano viene assalito da sette giovani guerrieri latini, tutti figli di tal Forco. In tale circostanza Acate rimane leggermente ferito dall'asta che uno di questi, Numitore, scaglia contro Enea. Nel libro XII egli si rende anche autore di un'uccisione, quella del rutulo Epulone; Acate lo decapita con la spada."}
{"id": "1220522", "revid": "536103", "url": "https://it.wikipedia.org/wiki?curid=1220522", "title": "Nick Kamen", "text": "Biografia.\nFrequent\u00f2 la \"St. Marks RC Comprehensive School\" insieme a due dei suoi sette fratelli, Barry e Chester. \nNei primi anni 80 intraprese la carriera di modello.\nGli anni ottanta e il successo.\nNel 1984 Ray Petri us\u00f2 una foto di Kamen per la copertina della rivista \"The Face\". Lo scatto mostrava Nick con un berretto da sci, un maglione arancione a collo alto e occhiali da sole Ray-Ban: le labbra erano sbiancate con lo zinco e un sopracciglio era ombreggiato di giallo. Ironicamente sopra di lui aleggiava la scritta \"Hot\" (\"Caldo\"), nonostante un gelido inverno londinese. Nick Kamen raggiunse poi la notoriet\u00e0 nel 1985 grazie ad uno spot televisivo della Levi's in cui, dopo essere entrato in una lavanderia, si toglieva i jeans e la maglietta restando tranquillamente in boxer a leggere il giornale in mezzo ad altre persone.\nDa l\u00ec a breve venne notato dalla cantante statunitense Madonna, che ne intu\u00ec le potenzialit\u00e0 sia canore che di immagine e, insieme al produttore Stephen Bray, nel 1986 decise di produrgli un brano scritto da lei stessa, \"Each Time You Break My Heart\". La pubblicazione del singolo dette luogo a un successo di vendite, ponendosi al quinto posto nella classifica britannica e tra le prime dieci posizioni nelle principali classifiche di quasi tutti i paesi europei. Una versione remixata da Shep Pettibone entr\u00f2 anche nelle classifiche di Stati Uniti e Canada.\nNel 1987 vide la luce il suo primo album, intitolato semplicemente \"Nick Kamen\". Il disco era caratterizzato da cover di grandi artisti del soul e del rhythm and blues, tra le quali \"Win Your Love\", brano inciso da Sam Cooke nel 1958, e \"Loving You Is Sweeter Than Ever\", versione aggiornata di una vecchia canzone dei Four Tops, che usc\u00ec come secondo singolo. Kamen fu consacrato quale icona della musica pop di quel periodo. La sua indubbia prestanza fisica e il suo aspetto gradevole contribuirono non poco a creare un'immagine che sembrava fatta apposta per attirare l'attenzione dei teenager, in particolar modo di sesso femminile. Inoltre, in svariate occasioni, Kamen sfoggiava un look anni Cinquanta alla Elvis Presley, e in molte foto promozionali che gli venivano scattate si cercava di evidenziare e accentuare il pi\u00f9 possibile la somiglianza fisica e di atteggiamento con il \"Re del Rock and Roll\". Dall'LP \"Nick Kamen\" furono estratti altri due singoli, il lento \"Come Softly to Me\", rifacimento di un successo dei Fleetwoods, un trio vocale statunitense celebre verso la fine degli anni Cinquanta, e \"Nobody Else.\"\nA meno di un anno dall'album di debutto, nel 1988, usc\u00ec \"Us\", disco prevalentemente registrato negli Stati Uniti come il precedente, che si avvaleva della produzione di Patrick Leonard, gi\u00e0 produttore anche di Madonna, e di Madonna stessa, presente nei cori del singolo \"Tell Me\", che faceva da apripista. Altri singoli degni di nota sono \"Bring Me Your Love\", ad apertura dell'album, e \"Steal Love\", con Anne Dudley degli Art of Noise tra i musicisti.\n\"Us\" ottenne un particolare successo in termini di vendite in Italia, dove peraltro i videoclip di \"Tell Me\" e \"Bring Me Your Love\" vennero passati in continuazione su tutti i canali televisivi e radiofonici per mesi. Kamen era richiestissimo per interviste e apparizioni. Questo fece s\u00ec che a fine 1988 Nick pubblicasse solamente per l'Italia il disco di remix \"Loving You\", contenente l'inedito \"Don't Hold out\" e versioni riarrangiate di alcuni successi dei primi due album.\nNel 1989 Kamen incise la canzone \"Turn It Up\" per la colonna sonora del film della Walt Disney \"Tesoro, mi si sono ristretti i ragazzi\" di Joe Johnston. Negli anni ottanta nei tabloid furono riportate le sue relazioni con le modelle e attrici Talisa Soto e Tatjana Patitz.\nGli anni novanta e il ritiro dalle scene.\nSegu\u00ec un periodo di silenzio che dur\u00f2 fino al 1990, anno in cui Kamen torn\u00f2 con un nuovo look e sonorit\u00e0 molto pi\u00f9 mature delle precedenti, gi\u00e0 udibili in \"I Promised Myself\", il singolo che precedeva l'album \"Move Until We Fly\". L'album si muoveva in una direzione nuova e diversa dai precedenti: a tratti malinconico (lo si nota soprattutto in brani come \"Agony and Ecstasy\" e \"You Are\") e persino liberatorio (come in \"Oh How Happy\"), con una title track di elevato livello. Questo lavoro cominciava a mostrare un altro aspetto dell'interprete, pi\u00f9 profondo, introspettivo e lontano dalle contaminazioni tipiche del pop americaneggiante e spensierato degli anni Ottanta. Gli altri singoli estratti furono \"Oh How Happy\" (in una versione eterogenea), \"Looking Good Diving\" e \"Agony and Ecstasy\". \nIl disco riscosse un buon successo a livello europeo, soprattutto in Italia, in Germania, in Svezia e nei Paesi Bassi. Ancora oggi \"Move Until We Fly\" viene considerato il disco pi\u00f9 completo e maturo della sua discografia. Il singolo \"I Promised Myself\" verr\u00e0 di fatto reinterpretato nel tempo da molti artisti famosi e non, e sar\u00e0 riproposto nelle radio di tutta Europa, divenendo a tutti gli effetti un evergreen.\nDopo un breve tour di concerti dal vivo in Europa fra il 1990 e il 1991, il \"Move Until We Fly Tour\", Nick Kamen fece il suo rientro a Londra prendendosi il giusto tempo per imbastire e registrare un nuovo lavoro, il quarto della sua carriera. Infatti nel 1992 fu il turno di \"Whatever, Whenever\", album dalle sonorit\u00e0 decisamente pi\u00f9 vicine al pop britannico, decisamente meno elettroniche dei precedenti, preceduto dal singolo e dal video \"You're Not the Only One\", seguito dal singolo \"We'll Never Lose What We Have Found\". Nonostante la minuziosa produzione (lo stesso Kamen scrisse, arrangi\u00f2 e produsse gran parte del lavoro), il successo commerciale si rivel\u00f2 modesto e segn\u00f2 a tutti gli effetti la fine della carriera musicale di Kamen, che dal 1993 in avanti fece perdere le proprie tracce, eccezion fatta per qualche fortuito flash da parte dei paparazzi.\nDagli anni novanta agli anni duemiladieci.\nNonostante un discreto seguito da parte di una fanbase, e alcuni primi siti non ufficiali che lo seguivano, il cantante si ritir\u00f2 a vita completamente privata, dedicandosi soprattutto alla pittura, a exhibit e a produzioni audio e video prevalentemente nello scenario indipendente. La stampa torn\u00f2 a parlare di lui fra il 1998 e il 2001 per la sua relazione con l'attrice e presentatrice televisiva Amanda De Cadenet, per la quale si spostava da Londra a Los Angeles.\nRiebbe poi notoriet\u00e0 verso il pubblico nel 2002 quando apparve - nella sua ultima foto ufficiale da indossatore - sulla copertina della rivista di moda \"Vogue\"; nel 2003 la boyband svedese A*Teens pubblic\u00f2 la sua versione di \"I Promised Myself\", riportando il brano al primo posto delle classifiche svedesi. Nello stesso anno l'artista affront\u00f2 il lutto per la morte del suo fratello minore Barry.\nA settembre 2018, attraverso Instagram, una \"fanpage\" del cantante dichiar\u00f2 che Nick Kamen era in cura per un tumore al midollo osseo . L'artista \u00e8 morto per le complicazioni del cancro il 4 maggio 2021, a 59 anni."}
{"id": "1220523", "revid": "110157", "url": "https://it.wikipedia.org/wiki?curid=1220523", "title": "\u00c1rnes", "text": "\u00c1rnes (is. \u00c1rneshreppur) \u00e8 un comune islandese della regione di Vestfir\u00f0ir.\nCon soli 52 abitanti, \u00e8 il comune meno popolato dell'Islanda. \nNote.\n "}
{"id": "1220536", "revid": "919135", "url": "https://it.wikipedia.org/wiki?curid=1220536", "title": "Teorema di rappresentazione di Riesz", "text": "In analisi funzionale, con teorema di rappresentazione di Riesz si identificano diversi teoremi, che prendono il nome dal matematico ungherese Frigyes Riesz.\nNel caso si consideri uno spazio di Hilbert, il teorema stabilisce un collegamento importante tra lo spazio e il suo spazio duale. Se il campo associato allo spazio \u00e8 il campo dei numeri reali, i due spazi sono isometricamente isomorfi, mentre se il campo \u00e8 quello dei numeri complessi i due spazi sono isometricamente anti-isomorfi.\nTeorema di rappresentazione per funzionali lineari su formula_1.\nSia formula_2 uno spazio di Hausdorff localmente compatto e formula_3 un funzionale lineare positivo in formula_4, lo spazio delle funzioni continue a supporto compatto e a valori complessi. Allora esiste una sigma-algebra formula_5 su formula_6 contenente tutti i suoi insiemi di Borel, ed esiste un'unica misura formula_7 su formula_5 tale che:\nper ogni funzione formula_10 di formula_1, e tale che valgano le seguenti propriet\u00e0:\nSi dice che la misura formula_21 \"rappresenta\" il funzionale formula_3.\nGeneralizzazione.\nPoich\u00e9 lo spazio formula_1 \u00e8 un sottoinsieme denso dello spazio di Banach formula_24 delle funzioni continue che si annullano all'infinito, ogni funzionale lineare a supporto compatto pu\u00f2 essere esteso a un funzionale lineare limitato su formula_24. Il teorema pu\u00f2 essere quindi generalizzato affermando che per ogni funzionale limitato formula_26 su formula_24 esiste un'unica misura di Borel regolare formula_7 su formula_5 tale che:\ne tale che:\ndove\n\u00e8 la variazione totale della misura formula_21.\nTeorema di rappresentazione per gli spazi di Hilbert.\nSia formula_34 uno spazio di Hilbert e sia formula_35 il suo spazio duale, costituito di tutti i funzionali lineari continui da formula_34 in formula_37 o in formula_38. Se formula_39 \u00e8 un elemento di formula_34, la funzione formula_41 definita da:\ndove formula_43 indica il prodotto scalare dello spazio di Hilbert, \u00e8 un elemento di formula_35. Allora ogni elemento di formula_35 pu\u00f2 essere scritto unicamente in tale forma.\nCome corollario, segue che data una funzione formula_46 che associa ad ogni coppia di elementi formula_47 e formula_48 lo scalare formula_49 tale che:\nper ogni formula_53 e formula_54. Allora esiste un'unica applicazione lineare limitata formula_55 tale che:\nLa norma di formula_57 \u00e8 inoltre la pi\u00f9 piccola costante formula_58 tale che formula_59.\nDimostrazione.\nSi vuole mostrare che se formula_34 \u00e8 uno spazio di Hilbert allora il suo duale formula_35 \u00e8 dato da:\ndove formula_63 denota l'insieme degli operatori lineari limitati che mappano da formula_34 in un campo di scalari formula_65 (reale o complesso), mentre formula_66 denota il prodotto interno.\nPer mostrare l'implicazione diretta \u00e8 sufficiente notare che la linearit\u00e0 discende dalla linearit\u00e0 del prodotto interno, e la limitatezza segue dalla disuguaglianza di Cauchy-Schwarz.\nPer l'implicazione inversa, sia formula_67. Se formula_68 allora:\nSi supponga formula_70 e siano:\nAllora per il teorema della proiezione negli spazi di Hilbert:\nDato che formula_73 allora formula_74. Sia dunque:\nPer la linearit\u00e0 di formula_76 si ha:\ne quindi:\nDunque:\nSi ha cos\u00ec formula_80 con formula_81, da cui:"}
{"id": "1220539", "revid": "287204", "url": "https://it.wikipedia.org/wiki?curid=1220539", "title": "B\u00e6r", "text": "B\u00e6r (is. Baejarhreppur) era un comune islandese della regione di Vestfir\u00f0ir.\nDal 1 \u00b0 gennaio 2012 B\u00e6r fa parte del comune H\u00fana\u00feing vestra."}
{"id": "1220541", "revid": "125497005", "url": "https://it.wikipedia.org/wiki?curid=1220541", "title": "Dimostrazione della irrazionalit\u00e0 di e", "text": "Il numero \"e\" fu introdotto nel 1683 da Jacob Bernoulli. Pi\u00f9 di mezzo secolo dopo, Eulero, che fu uno studente di Johann Bernoulli (fratello minore di Jacob), dimostr\u00f2 che formula_1 \u00e8 irrazionale; cio\u00e8, non pu\u00f2 essere espresso come rapporto tra due interi.\nDimostrazione di Eulero.\nEulero scrisse la prima dimostrazione dell'irrazionalit\u00e0 di formula_1 nel 1737 (ma il testo venne pubblicato solamente sette anni dopo). Il matematico svizzero calcol\u00f2 la rappresentazione di formula_1 come frazione continua semplice, che \u00e8\nPoich\u00e9 questa frazione continua \u00e8 infinita mentre ogni numero razionale \u00e8 rappresentato da una finita, formula_1 \u00e8 irrazionale. Per una breve dimostrazione della frazione continua di formula_1, vedere \"Cohn (2006)\".\n Poich\u00e9 la frazione continua di formula_1 non \u00e8 periodica, questo dimostra anche che formula_1 non \u00e8 radice di un polinomio di secondo grado a coefficienti razionali; in particolare, formula_9 \u00e8 irrazionale.\nDimostrazione di Fourier.\nLa dimostrazione pi\u00f9 conosciuta \u00e8 quella di Joseph Fourier procedendo per assurdo, che si basa sull'identit\u00e0\nSi supponga che formula_1 sia un numero razionale. Allora esistono formula_12 e formula_13 interi positivi tale che formula_14. Da notare che formula_13 non pu\u00f2 essere uguale a 1 dato che formula_1 non \u00e8 un intero. Si pu\u00f2 dimostrare utilizzando la precedente identit\u00e0 che formula_1 \u00e8 strettamente compreso tra formula_18 e formula_19:\nSi definisca il numero\nSe formula_1 \u00e8 razionale, allora formula_23 \u00e8 un intero, infatti sostituendo formula_14 nella definizione di formula_23 si ottiene\nIl primo termine \u00e8 un intero, e ogni frazione nella somma \u00e8 in effetti anch'essa un intero poich\u00e9 formula_27 per ogni termine. Pertanto, formula_23 \u00e8 un intero.\nSi dimostra ora che formula_29. Prima, per mostrare che formula_23 \u00e8 strettamente positivo, si inserisce la rappresentazione in serie di formula_1 nella definizione di formula_23, da cui si ricava \npoich\u00e9 tutti i termini sono strettamente positivi.\nResta da dimostrare che formula_34. Per tutti i termini con formula_35 si ha la stima superiore\nQuesta disuguaglianza \u00e8 stretta per ogni formula_37. Cambiando l'indice della sommatoria in formula_38 e utilizzando la formula della serie geometrica, si ottiene\nDal momento che non esistono degli interi strettamente compresi tra formula_40 e formula_41, si \u00e8 ottenuta una contraddizione e quindi formula_1 deve essere irrazionale. Q.E.D.\nDimostrazioni alternative.\nSi pu\u00f2 ottenere un'altra dimostrazione da quella precedente notando che\ne questa disuguaglianza \u00e8 equivalente a formula_44. Questo \u00e8 ovviamente impossibile, poich\u00e9 formula_13 e formula_23 sono numeri naturali.\nUn'altra dimostrazione ancora deriva dal fatto che\nSi definisca formula_48 come segue:\nformula_49\nformula_50\nQuesto implica che formula_51 per ogni intero formula_52\nSi nota che formula_53 \u00e8 sempre un intero. Si assuma che formula_54 sia razionale. \nQuindi, formula_55 dove formula_56 sono coprimi e formula_57. \u00c8 possibile scegliere formula_58 propriamente in modo che formula_59 sia un intero, cio\u00e8 prendendo formula_60.\nPerci\u00f2, con questa scelta, la differenza tra formula_59 e formula_53 dovrebbe essere un intero. Ma segue dalla disuguaglianza precedente che \u00e8 impossibile. Quindi, formula_63 \u00e8 irrazionale. Questo significa che formula_1 \u00e8 irrazionale.\nGeneralizzazioni.\nNel 1840, Liouville pubblic\u00f2 una dimostrazione dell'irrazionalit\u00e0 di formula_9 seguita dalla dimostrazione che quest'ultimo non \u00e8 neanche una radice di un polinomio di secondo grado a coefficienti razionali. Questo ultimo risultato implica che formula_66 \u00e8 irrazionale. Le sue dimostrazioni erano simili a quella di Fourier dell'irrazionalit\u00e0 di formula_1. Nel 1891, Hurwitz spieg\u00f2 come \u00e8 possibile dimostrare attraverso la stessa strategia che formula_1 non \u00e8 una radice di un polinomio di terzo grado a coefficienti razionali. In particolare, formula_69 \u00e8 irrazionale.\nPi\u00f9 in generale, formula_70 \u00e8 irrazionale per ogni formula_71 razionale diverso da zero."}
{"id": "1220543", "revid": "1305772", "url": "https://it.wikipedia.org/wiki?curid=1220543", "title": "Baer", "text": ""}
{"id": "1220544", "revid": "767487", "url": "https://it.wikipedia.org/wiki?curid=1220544", "title": "Cheikh Mohand ou-Lhocine", "text": "Fu un poeta e un maestro spirituale. Nacque intorno al 1837 a Ait Ahmed, frazione del villaggio di Taka (Cabilia, Algeria), nella trib\u00f9 degli At Yahia, non lontano da Ain El-Hammam (Michelet). Dalla sua famiglia discende anche Hocine A\u00eft Ahmed, fondatore del partito del FFS.\nLa vita.\nLa data precisa della nascita dello Cheikh Mohand non \u00e8 conosciuta. Quando mor\u00ec, nel 1901, si dice avesse 63 anni (il che porrebbe la nascita nel 1838), ma secondo Mouloud Mammeri \u00e8 probabile che si tratti di un dato manipolato per far coincidere la lunghezza della sua vita con quella di Maometto, mentre diversi elementi fanno ritenere che fosse nato almeno qualche anno prima. Farida A\u00eft Ferrakh (2001: 26) segnala un rapporto di un amministratore francese di Michelet (Pervieux de Laborde) in cui lo cheikh viene detto avere 58 anni nel 1895, il che anticiperebbe di un anno la nascita al 1837.\nIl padre si chiamava Mohand Larbi, della frazione At Belqasem della trib\u00f9 degli At Lhusin; la madre, Lalla Malha, del villaggio di Buzehrir, negli At Frawsen, proveniva da una famiglia marabuttica (non \u00e8 chiaro se fosse marabutto anche il padre). Ebbe tre sorelle di cui una, Fadhma, ebbe anch'essa fama di donna pia, dedita alla religione e dotata delle virt\u00f9 soprannaturali (\"baraka\") del fratello (bench\u00e9 minore di lui, avrebbe prima di lui ricevuto le doti di santit\u00e0 \"tet\u0263ewwet\"; alla sua morte, avvenuta intorno al 14 giugno 1918, il poeta Ali At Nabet compose una poesia in suo onore). Le altre si chiamavano Fatima e Awicha. Ebbe numerose mogli (sette secondo Genevois 1967: I, nove secondo A\u00eft Ferroukh 2001: 43). Tra esse si ricordano Qamir degli At Sa\u00efd, Ouardia Taseklawit, Hlima At Amar di Mghira, Lalla Dehbiyya degli At Yehya negli At Frawsen, Lalla Yamina degli Cherfa di Behlul, sepolta insieme a lui, un'altra degli At Butetchur, e Fatima Takeddacht), ma da esse non ebbe nessun figlio maschio che gli sia sopravvissuto (ben 18 sarebbero stati abortiti o morti al momento del parto, secondo A\u00eft Ferroukh 2001: 128).\nLa sua fama gli deriva da una venerazione mistica che lo circond\u00f2 fin dai suoi primi anni da parte di numerosi discepoli, il che gli valse di divenire \"mokaddem\" della confraternita della Rahmaniya (cio\u00e8 il luogotenente del suo capo supremo, lo cheikh Aheddad di Seddouk), quasi a furor di popolo, pur non avendo un comportamento ligio ai precetti dell'ordine e addirittura essendo quasi analfabeta.\nLa sua formazione.\nInizi\u00f2 precocemente la sua formazione religiosa presso uno zio materno, Sidi Tayeb At Khelifa di Azru negli At Mangellat, un sant'uomo che avrebbe letto nel suo volto, fin da bambino, il segno di un destino spirituale. Alla madre che lo aveva condotto da lui in visita chiese dunque di lasciarlo presso di lui per iniziare ad istruirlo nelle pratiche spirituali.\nOltre allo zio, ebbe numerosi altri maestri, tra cui si ricordano\nDa notare che la sua formazione, ancorch\u00e9 avvenuta presso numerosi maestri, non si svolse mai nelle grandi citt\u00e0 (Algeri, Bugia, ecc.), e non ebbe mai il carattere tipico degli studi religiosi basati sull'apprendimento di testi scritti e sul rilascio di \"diplomi\": essa ebbe invece i tipici caratteri delle scuole mistiche, basate su insegnamenti orali. La tradizione vuole che egli fosse analfabeta. Di sicuro non lasci\u00f2 di s\u00e9 alcun documento scritto.\nI suoi insegnamenti.\nDopo questi primi tempi, durante i quali percorse in lungo e in largo la Cabilia, intorno al 1870 si ritir\u00f2 al suo villaggio natale e da l\u00ec non si mosse pi\u00f9 fino alla morte.\nIl popolo dei suoi fedeli lo venerava come santo, taumaturgo e profeta. La sua personalit\u00e0 era caratterizzata da una religiosit\u00e0 molto forte, ma non attaccata alla lettera della norma, bens\u00ec sempre attenta all'interiorit\u00e0 e con una grande comprensione per la fragilit\u00e0 della natura umana. Ai numerosi visitatori che giungevano al suo villaggio per incontrarlo dispensava massime di saggezza che sovente, espresse in versi, venivano memorizzate e tramandate, cosicch\u00e9 oggi si possiede una massa notevole di testimonianze (messe per iscritto soprattutto da Mouloud Mammeri) riguardanti i detti e i fatti dello Cheikh.\nI suoi insegnamenti, concisi e ricchi di interpretazioni simboliche, possono essere ben esemplificati da questa sua celebre raccomandazione:\nUn aspetto abbastanza caratteristico del pensiero dello Cheikh era una sorta di primato dell'uomo rispetto ai dogmi e alle prescrizioni della religione. Tra gli infiniti episodi che si ricordano in proposito vi sono quelli relativi ad alcuni \"pilastri dell'islam\".\nPer esempio, riguardo al digiuno, si ricorda che una volta egli si oppose alla decisione di un fedele di compiere un digiuno volontario fuori dal mese di Ramadan con queste parole:\nAddirittura rivoluzionario, per certi versi, il responso che egli diede intervenendo in una disputa fra confratelli se fosse preferibile la preghiera o la verit\u00e0:\nE anche riguardo alla pratica del pellegrinaggio, ebbe modo di dire:\nIl figlio Mohand Larbi.\nLa scarsa considerazione del valore del pellegrinaggio da parte dello cheikh, che lo considerava una spesa di nessuna utilit\u00e0 verso il prossimo, viene ricordata anche a proposito di una disputa che egli ebbe proprio su questo argomento con Mohand Larbi, il suo unico figlio maschio giunto in et\u00e0 adulta (ma morto comunque giovane). Quest'ultimo avrebbe espresso il desiderio di recarsi alla Mecca per adempiere al precetto del pellegrinaggio, ma lo Cheikh si oppose a questa decisione con un'espressione rimasta celebre:\nQuesto non \u00e8 l'unico episodio in cui si ricordi una differenza di opinioni tra lo cheikh e suo figlio, il che si spiega non tanto per mancanza di amore nei suoi confronti quanto piuttosto per la preoccupazione, da parte del padre, che il figlio non esagerasse nelle pratiche religiose, come invece quest'ultimo era portato a fare. In particolare, egli cerc\u00f2 di dissuaderlo dall'affrontare senza la dovuta preparazione pratiche ascetiche troppo logoranti. A conferma della preoccupazione paterna, sembra che la morte di Mohand Larbi sia avvenuta al termine di un delirio insorto durante un periodo di duro ritiro spirituale (\"taxelwitt\").\nAll'annuncio della morte del figlio lo cheikh Mohand fu enormemente addolorato. Ma non sment\u00ec i suoi principi, tesi a cercare l'essenziale, al di fuori di ogni formalismo: infatti, quando i confratelli gli comunicarono di essere pronti ad iniziare una lunga preghiera collettiva per il defunto, egli rispose:\nL'incontro con Si Mohand.\nUn episodio della vita dello cheikh \u00e8 stato tramandato con particolare attenzione: quello del suo incontro con il poeta contemporaneo Si Mohand ou-Mhand. Questo personaggio dalla vita sregolata non era certamente un esempio di buon musulmano, e il solo fatto di averlo accolto mostra la larghezza di vedute dello cheikh. Ancor pi\u00f9 stupefacente fu il suo comportamento quando, accorgendosi che l'ospite aveva \"perduto l'ispirazione\" perch\u00e9, per rispetto del luogo, non aveva portato con s\u00e9 la pipa in cui era solito fumare l'hashish, mand\u00f2 un discepolo a recuperare la pipa, e attese che l'ispirazione tornasse con i metodi poco ortodossi che erano consueti. Celebre la poesia con cui diede il benvenuto al poeta:\nNonostante questo inizio improntato a un grande rispetto reciproco e a grande tolleranza da parte dello cheikh, l'incontro tra le due grandi figure della cultura cabila del tempo si concluse in modo amaro: dopo uno scambio di versi sempre meno \"controllati\", il poeta recit\u00f2 un \"asefru\" tuttora ricordato, in cui profetizzava la fine di un mondo e l'arrivo di una nuova generazione. La frase-chiave, che offriva, come spesso avviene, letture a pi\u00f9 livelli (\"tamurt a tbeddel wiyi\u1e0d\" \"su questa terra altri verranno\"), sembrava ricordare allo cheikh (malato e ormai prossimo alla fine) che in assenza di discendenti maschi altri avrebbero ereditato la sua terra. La tensione aument\u00f2 quando Si Mohand si rifiut\u00f2 di ripetere una sua poesia che aveva particolarmente impressionato lo cheikh. Alla fine, questi licenzi\u00f2 l'ospite profetizzandogli una morte in esilio (al che Si Mohand avrebbe risposto con prontezza: \"cos\u00ec sia, purch\u00e9 nel \"Portico della Salvezza\", luogo sacro vicino a Michelet dove effettivamente fin\u00ec i suoi giorni).\nLo cheikh Mohand mor\u00ec l'8 ottobre 1901, un marted\u00ec, intorno al mezzogiorno, a seguito di una malattia. Appena si diffuse la notizia, l'afflusso di devoti che si recarono a Ait Ahmed per l'estremo saluto fu tale che il suo corpo venne lasciato esposto per tre giorni, contrariamente all'uso islamico che prevede una sepoltura quanto pi\u00f9 possibile immediata. Numerose poesie furono composte in suo onore (ad esempio una \"taqsit\" di Lhadj Muhend Achour, in 150 versi), e particolarmente sentite sono quelle che Si Mohand Ou-Mhand compose quando, a Tunisi dove si era recato, seppe della sua morte.\nLe parole e le azioni dello Cheikh lo resero famoso ben oltre la sua vita terrena. Ancora oggi sono numerosi i suoi adepti, che si recano a visitare il suo villaggio e la sua tomba. E molti artisti moderni ne hanno fatto esplicitamente menzione. In particolare, \u00e8 il cantante Lounis A\u00eft Menguellet che ha fatto in molte occasioni riferimento a lui. Ma il ricordo dello cheikh emerge anche dalle opere letterarie di Taos e di Jean Amrouche, che ancorch\u00e9 cattolici, nutrirono sempre grande rispetto e considerazione per la figura di questo santo musulmano, e non mancarono di citarlo nelle loro opere.\nLa famiglia.\nCome si \u00e8 visto, lo cheikh non lasci\u00f2 posterit\u00e0 maschile. La sua eredit\u00e0 spirituale venne ripresa dalla sorella, Fadhma (vissuta fino al 1918), che spos\u00f2 Amokrane At Lamara, di Adni (At Yiraten). Dai due nacque un figlio, Lhadj Mohand Arezki (m. 1906), che a sua volta ebbe un figlio di nome Amokrane (m. 1927). Fu quest'ultimo (padre di nove figli) che cambi\u00f2 il nome di famiglia in A\u00eft Ahmed, assumendo la denominazione della localit\u00e0 in cui si era svolta la vita dello cheikh. I nove figli (avuti con quattro mogli) furono: Mohand Cherif (m. 1932); Mohand Yahia (m. 1958), Mohand Akli, Mohand Taher, Djaafer, Mohand Arezki, Said, Wezzin (m. nel 1944 a Montecassino), e Omar. \u00c8 da Mohand Yahia che \u00e8 nato, nel 1926, Hocine A\u00eft Ahmed, uno dei capi della rivoluzione algerina e poi leader politico e fondatore dell'FFS."}
{"id": "1220547", "revid": "110157", "url": "https://it.wikipedia.org/wiki?curid=1220547", "title": "\u00cdsafjar\u00f0arb\u00e6r", "text": "\u00cdsafjar\u00f0arb\u00e6r \u00e8 un comune islandese della regione di Vestfir\u00f0ir. In questo comune si trova anche la famosa cittadina di \u00cdsafj\u00f6r\u00f0ur."}
{"id": "1220548", "revid": "287204", "url": "https://it.wikipedia.org/wiki?curid=1220548", "title": "Isafjardarbaer", "text": ""}
{"id": "1220553", "revid": "78273", "url": "https://it.wikipedia.org/wiki?curid=1220553", "title": "Teredine", "text": ""}
{"id": "1220554", "revid": "122444040", "url": "https://it.wikipedia.org/wiki?curid=1220554", "title": "Leandro Rinaudo", "text": "Biografia.\nPalermitano del quartiere Kalsa, da ragazzino aiutava il padre gommista in bottega. \u00c8 stato per due anni compagno di classe di Pietro Accardi all\u2019Istituto Alberghiero.\n\u00c8 sposato con una donna campana, conosciuta durante il periodo di Salerno, ed \u00e8 padre di due gemelli: Francesco e Federico.\n\u00c8 stato testimone di nozze di Erjon Bogdani, suo amico ed ex compagno di squadra alla e al . \nCarriera.\nEsordi col Palermo e vari prestiti.\nDopo aver fatto tutta la trafila nel settore giovanile del , il 10 gennaio 2001 riceve la prima convocazione in carriera (per il ritorno degli ottavi di Coppa Italia Serie C perso dai rosanero per 2-1 in trasferta contro il ).\nNella stagione 2002-2003 \u00e8 ceduto al , dove a fine stagione conta 7 presenze.\nLa stagione seguente si afferma vestendo la maglia della e nel campionato di Serie B disputa 24 gare. Il Palermo poi manda nuovamente in prestito il giocatore, precisamente al il 26 agosto 2004, dove vive una buona stagione con 36 presenze ed un gol.\nIl rendimento confermato nella squadra romagnola fa s\u00ec che nella stagione 2005-2006 rimanga per la prima volta a Palermo, dove colleziona solamente 10 presenze in campionato ma esordisce in Coppa UEFA, realizzando anche una doppietta contro il Br\u00f8ndby IF.\nLa stagione successiva viene girato in prestito al dove disputa un campionato da titolare, giocando 27 partite e segnando una rete, proprio contro i rosanero.\nNell'estate del 2007 viene richiamato a Palermo, dove indossa la maglia numero 77, in ricordo della nonna morta a questa et\u00e0.\nNapoli e vari prestiti.\nIl 4 giugno 2008 viene ufficializzato il suo passaggio al Napoli per circa 6 milioni di euro. Il difensore palermitano sottoscrive con i partenopei un contratto quinquennale da 800.000 euro a stagione.\nLe sue prime reti con la maglia azzurra arrivano in Coppa UEFA, realizzando una doppietta contro il il 28 agosto 2008. In campionato colleziona 17 presenze, di cui 13 dal primo minuto. Il 7 marzo 2010, in -Napoli (2-1), segna il primo gol in campionato con la maglia del Napoli.\nIl 31 agosto, nell'ultimo giorno di calciomercato, viene prelevato dalla con la formula del prestito oneroso di 600.000 euro con diritto di riscatto fissato a 5 milioni pagabili in tre rate. Fa il suo esordio con la maglia bianconera il 26 settembre in Juventus-Cagliari (4-2), impiegato come terzino destro; esce poi al 75' per far posto a Nicola Legrottaglie. Resta l'unica presenza della stagione, pesantemente condizionata dai problemi fisici: il 6 ottobre viene sottoposto ad un intervento di erniectomia, quindi, ancora in fase di recupero da questo problema, il 3 marzo 2011 subisce un intervento al tendine di Achille che lo costringe a tre mesi di stop. Finito il prestito, la Juventus non esercita il diritto di riscatto e il giocatore fa ritorno al Napoli.\nMai utilizzato nel corso della stagione, nella sessione invernale di calciomercato, il 10 gennaio 2012, passa in prestito al Novara. Esordisce con la maglia del Novara alla prima partita utile, nella 18\u00aa giornata di campionato disputata il 15 gennaio seguente persa contro il per 3-1 in trasferta, in cui realizza un'autorete e commette un fallo da rigore poi sbagliato da Antonio Candreva. Chiude la stagione con la retrocessione, dopo 5 presenze con la maglia del Novara.\nTornato al , non viene convocato per il ritiro precampionato. Mai utilizzato in partite ufficiali nonostante si allenasse regolarmente, il 30 giugno 2013 rimane svincolato per fine contratto.\nLivorno.\nIl 22 luglio seguente parte per il ritiro a Coverciano dei calciatori svincolati sotto l'egida dell'Associazione Italiana Calciatori; contestualmente segue il corso per allenatori.\nIl 30 agosto 2013 viene ingaggiato dal , neo-promosso in Serie A, con cui gi\u00e0 si allenava in prova, e il 29 settembre seguente segna il gol del momentaneo 1-1 contro l'Hellas Verona, nella partita conclusasi con la vittoria avversaria per 2-1. In campionato colleziona 21 presenze e una rete.\nDopo la retrocessione in Serie B, il club toscano non fa valere l'opzione per il prolungamento del contratto e il giocatore si svincola il 30 giugno successivo.\nLe esperienze in B con Entella, Bari e Vicenza.\nIl 31 luglio 2014 firma un contratto biennale con la Virtus Entella, neopromossa in Serie B. Gioca solo 8 partite finendo ai margini della squadra in seguito alla brutta prestazione in Pro Vercelli-Entella 2-0 del 22 novembre; questa \u00e8 la sua ultima partita in biancoceleste perch\u00e9 esattamente due mesi dopo, il 22 gennaio 2015, passa in prestito al in cambio dei prestiti di Antonio Rozzi e Alessandro Ligi. Qui ritrova Davide Nicola, suo mister al Livorno.\nDebutta due giorni dopo in Perugia-Bari 1-1 sostituendo Galano al 71\u00ba. Il 14 febbraio in Bari-Vicenza 0-1, prima partita da titolare con i galletti, tocca quota 200 presenze nei vari campionati professionistici.\nTornato all'Entella per fine prestito, viene messo fuori rosa e il 20 settembre viene ceduto al con cui firma un contratto annuale. Dopo sole 4 presenze, il 20 gennaio 2016 rescinde il contratto con i biancorossi.\nDopo il ritiro.\nNell'estate 2016 \u00e8 collaboratore e osservatore per il per conto di Giorgio Perinetti, suo dirigente a Siena e Palermo. Nell'estate 2017 lancia la sua nuova immagine online LR83 con il consulente Marco Coco.\nDopo l'addio di Perinetti al club veneto, il 7 ottobre 2017 diventa il nuovo responsabile dell'area tecnica del Venezia. Il 14 giugno 2018 lascia l'incarico, venendo sostituito da Valentino Angeloni.\nNella stessa giornata viene ingaggiato dalla come nuovo direttore sportivo. Il 28 febbraio 2019 viene sollevato dall'incarico.\nIl 3 agosto dello stesso anno viene ufficializzato il suo ritorno a Palermo dove ricoprir\u00e0 il ruolo di direttore tecnico della neonata S.S.D. Palermo.\nA partire dalla stagione 2020/2021 diviene il Responsabile del settore giovanile.\nStatistiche.\nPresenze e reti nei club.\n\"Statistiche aggiornate al 20 gennaio 2016\""}
{"id": "1220555", "revid": "729019", "url": "https://it.wikipedia.org/wiki?curid=1220555", "title": "Stazione di Castellammare di Stabia (Circumvesuviana)", "text": "La stazione di Castellammare di Stabia fa parte della rete Circumvesuviana gestita dall'Ente Autonomo Volturno e sorge sulla linea Napoli-Sorrento. La stazione, oltre al nome principale, porta anche l'indicazione di \"Ville Romane di Stabiae\".\nSituata al centro di Castellammare di Stabia fu progettata da Marcello Canino. Nella stazione si contano tre binari, anche se per il servizio viaggiatori vengono utilizzati i primi due.\nMovimento.\nNella stazione fermano tutti i treni sia per Napoli che per Sorrento.\nLa stazione di Castellammare di Stabia \u00e8 inserita in un progetto denominato \"Metro Stabia\" che prevede di attuarne la ristrutturazione e di costruire un ascensore verticale con le Nuove Terme.\nServizi.\nLa stazione dispone di:\nInterscambi.\nLa stazione integra la stazione a valle della funivia del Faito e permette i seguenti interscambi:\nFra il 1921 e il 1946 la localit\u00e0 era servita da una fermata della tranvia Castellammare di Stabia-Sorrento."}
{"id": "1220556", "revid": "287204", "url": "https://it.wikipedia.org/wiki?curid=1220556", "title": "Kaldrananes", "text": "Kaldrananes (is. Kaldrananeshreppur) \u00e8 un comune islandese della regione di Vestfir\u00f0ir.\nAltri progetti.\n "}
{"id": "1220557", "revid": "1534511", "url": "https://it.wikipedia.org/wiki?curid=1220557", "title": "Residuo (analisi complessa)", "text": "In analisi complessa, il residuo \u00e8 un numero complesso che descrive il comportamento degli integrali di contorno di una funzione olomorfa intorno ad una singolarit\u00e0 isolata. \nI residui vengono calcolati facilmente e sono uno strumento potente dell'analisi complessa, poich\u00e9 permettono di valutare numerosi integrali attraverso il calcolo (generalmente pi\u00f9 semplice) di alcune derivate, tramite il teorema dei residui.\nDefinizione.\nSia formula_1 un aperto del piano complesso formula_2, e formula_3 un punto di formula_1. Sia\nuna funzione olomorfa che in formula_6 ha una singolarit\u00e0 isolata e quindi un unico sviluppo locale in serie di Laurent\nIl residuo di formula_8 in formula_6 \u00e8 l'integrale di formula_10 lungo la circonferenza formula_11 diviso per formula_12:\ndove il raggio formula_14 \u00e8 preso sufficientemente piccolo da non contenere altre singolarit\u00e0 isolate. In modo equivalente, il residuo di formula_10 in formula_6 \u00e8 il coefficiente formula_17 della serie di Laurent, e viene indicato con\nIl valore del residuo non dipende dal raggio del cerchio lungo il quale avviene l'integrazione, ma solo dal comportamento della funzione nel punto di singolarit\u00e0.\nIntegrali di contorno.\nIl residuo \u00e8 importante perch\u00e9 determina l'integrale di formula_10 lungo una curva chiusa che abbia indice di avvolgimento uno intorno alla singolarit\u00e0. Ad esempio, la curva\ndefinita su formula_21, per formula_22 sufficientemente piccolo in modo che il suo supporto sia effettivamente in formula_1. Vale quindi\nInfatti valgono le uguaglianze\nTutti i termini diversi da formula_26 infatti non contribuiscono all'integrale, poich\u00e9 la funzione formula_27 ha una primitiva ben definita per ogni formula_28 maggiore di formula_29, data da formula_30 mentre per ogni formula_28 minore di formula_29 l'integrale su linea chiusa \u00e8 nullo anche se non ben definito per formula_33 L'ultima uguaglianza pu\u00f2 essere calcolata direttamente, traslando in formula_34 per comodit\u00e0:\nCalcolo del residuo.\nIl calcolo del residuo di una funzione formula_36 in un punto formula_3 risulta particolarmente semplice nel caso in cui la singolarit\u00e0 isolata formula_3 sia eliminabile o un polo. Se la singolarit\u00e0 \u00e8 eliminabile allora il residuo \u00e8 automaticamente zero, mentre se formula_3 \u00e8 un polo di ordine \"k\" il residuo \u00e8:\ne in particolare, se formula_3 \u00e8 un polo semplice (cio\u00e8 se \"k\" = 1), allora il residuo \u00e8 semplicemente:\nInfatti la serie di Laurent si scrive come\nove formula_44 \u00e8 l'ordine del polo. Ponendo\nsi ottiene una funzione analitica in formula_6 con sviluppo di Taylor\nConfrontando il coefficiente del termine di grado \"k\"-1 delle due serie per \"g\" (\"z\"), risulta quindi\nResiduo all'infinito.\nUna funzione olomorfa formula_49 \u00e8 definita in un \"intorno dell'infinito\" formula_50 se esiste un formula_51 tale che l'aperto formula_1 contenga tutti gli formula_53 con modulo formula_54. In questo caso, \u00e8 definito il residuo all'infinito di formula_55 come\ndove \n\u00e8 una curva qualsiasi con formula_58 (il risultato non dipende da questa scelta).\nIn particolare, il residuo all'infinito pu\u00f2 essere determinato come\nTale relazione discende da un semplice cambio di variabile (o trasformazione conforme) che manda la variabile \"z\" nella sua inversa formula_60. Segue allora che\nove \nRisulta allora che la funzione ha un punto singolare isolato nella nuova variabile \u03c9 dove essa vale 0. Ad essa si applica allora il teorema dei residui, da cui discende la formula per il residuo all'infinito. Da notare che la rappresentazione sulla sfera di Riemann fornisce una rappresentazione potente della situazione matematica descritta.\nEsempi.\nEsempio 1.\nSia formula_63,\nformula_64.\nPoich\u00e9 formula_8 \u00e8 olomorfa intorno a formula_66, per ogni formula_67, lo sviluppo di Laurent di formula_8 in formula_66 \u00e8 lo sviluppo di Taylor, dunque formula_70 e dunque formula_71 se formula_67.\nLo sviluppo di Laurent di formula_8 in formula_74 \u00e8\nformula_75 \ndunque formula_76 e allora formula_77. Per formula_78, considero la\nformula_79 \ne dunque formula_80.\nEsempio 2.\nSia formula_63,\nformula_82.\nMostrare che formula_83 se formula_84,\nformula_85 e\nformula_86.\nPoich\u00e9 formula_82 \u00e8 olomorfa intorno a formula_6, per ogni formula_84, lo sviluppo di Laurent di formula_8 in formula_6 \u00e8 lo sviluppo di Taylor, dunque formula_70 e dunque formula_83 se formula_84, come nel caso precedente.\nLo sviluppo di Laurent di formula_8 in formula_74 \u00e8\nformula_97 \ndunque formula_98 e allora formula_85. Per formula_78, considero la\nformula_101 \ne dunque formula_86.\nEsempio 3.\nSia formula_103,\nformula_104.\nformula_105\nperch\u00e9 formula_106 ha grado 2 ma i due poli in formula_107 hanno ciascuno molteplicit\u00e0 1."}
{"id": "1220558", "revid": "287204", "url": "https://it.wikipedia.org/wiki?curid=1220558", "title": "Reykh\u00f3lahreppur", "text": "Reykh\u00f3lar (is. Reykh\u00f3lahreppur) \u00e8 un comune islandese della regione di Vestfir\u00f0ir."}
{"id": "1220559", "revid": "115277312", "url": "https://it.wikipedia.org/wiki?curid=1220559", "title": "Riserva naturale Pantaniello", "text": "La riserva naturale Pantaniello \u00e8 un'area naturale protetta situata in Abruzzo, nella provincia dell'Aquila, si estende per un'area di circa due ettari, a tutela di un laghetto noto come \"Lago di Pantaniello\" posto a ben 1.818 m s.l.m., nel territorio del comune di Barrea. \nLa riserva ricade nella zona di protezione esterna del Parco nazionale d'Abruzzo, Lazio e Molise e all'interno della \"Foresta Demaniale di Chiarano Sparvera\".\nDescrizione.\nNella comunit\u00e0 montana Alto Sangro e altopiano delle Cinquemiglia, ricca di aree protette, si trova questo caratteristico lago di origine tettonica, risalente all'era glaciale. Il lago di Pantaniello ha una profondit\u00e0 massima di un metro, ma mediamente \u00e8 di circa 50 cm. Si trova nelle vicinanze del Lago della Montagna Spaccata, e del Lago di Barrea, da cui passano i due sentieri, con i quali \u00e8 possibile arrivare a questa riserva, sentieri percorribili solo a piedi.\nAmbiente.\nFlora.\nNumerosi gli endemismi della riserva: \"Arenaria bertolonii\", \"Viola calcarata\", \"Carum carvifolium\", \"Linaria purpurea\", \"Adenostyles alpina australis\", \"Thlaspi rotundifolium stylosum\" e \"Ranunculus montanus apenninus\".\nIl Lago \u00e8 ricco di alghe epifite, nutrimento di pesci e anfibi. Nel biotopo crescono \"Trifolium thalii\", \"Carex kitaibeliana\", \"Sesleria apennina\", \"Helianthemum alpestre\", \"Pulsatilla alpina\" e \"Saxifraga moschata\".\nNelle praterie che circondano il lago domina il \"Potamogeton\" sp.\nFauna.\nAnfibi e Rettili.\nVera rarit\u00e0 \u00e8 il \"Gammarus lacustris\" un crostaceo relitto dell'era glaciale, oltre alle pi\u00f9 comuni bisce dal collare (\"Natrix natrix\"), ed il tritone crestato (\"Triturus cristatus\"). \nTra i pesci \u00e8 possibile osservare la tinca (\"Tinca tinca\").\nMammiferi.\nSulle sue sponde si possono notare molti dei mammiferi che si trovano nelle aree vicine, che vengono a dissetarsi, come il lupo appenninico (\"Canis lupus italicus\"), l'orso marsicano (\"Ursus arctos marsicanus\"), il cervo (\"Cervus elaphus\"), la lepre (\"Lepus europaeus\"), la volpe (\"vulpes vulpes\"), la martora (\"Martes martes\"), ed il topo selvatico collogiallo (\"Apodemus flavicollis\")."}
{"id": "1220560", "revid": "287204", "url": "https://it.wikipedia.org/wiki?curid=1220560", "title": "Reykholar", "text": ""}
{"id": "1220561", "revid": "34928", "url": "https://it.wikipedia.org/wiki?curid=1220561", "title": "Cheikh Mohand", "text": ""}
{"id": "1220566", "revid": "80648", "url": "https://it.wikipedia.org/wiki?curid=1220566", "title": "San Gabriele (santuario)", "text": ""}
{"id": "1220567", "revid": "287204", "url": "https://it.wikipedia.org/wiki?curid=1220567", "title": "Strandabygg\u00f0", "text": "Strandabygg\u00f0 \u00e8 un comune islandese della regione di Vestfir\u00f0ir."}
{"id": "1220568", "revid": "287204", "url": "https://it.wikipedia.org/wiki?curid=1220568", "title": "Strandabyggd", "text": ""}
{"id": "1220569", "revid": "1305772", "url": "https://it.wikipedia.org/wiki?curid=1220569", "title": "Germanici", "text": ""}
{"id": "1220572", "revid": "15756", "url": "https://it.wikipedia.org/wiki?curid=1220572", "title": "Ben E. King", "text": "Biografia.\nNato a Henderson nella Carolina del Nord, a nove anni Nelson si trasfer\u00ec ad Harlem, New York.\nNel 1958 si un\u00ec ad un gruppo di musica doo wop, i The Five Crowns. Nello stesso anno il manager del gruppo The Drifters licenzi\u00f2 i vecchi membri, e assunse i Five Crowns al loro posto. \nNelson co-scrisse il primo successo della nuova formazione dei Drifters \"There Goes My Baby\" del 1959 che arriv\u00f2 seconda nella Billboard Hot 100. \nCant\u00f2 anche, usando il suo nome di battesimo, le principali parti vocali di \"Save the Last Dance for Me\", un brano scritto da Doc Pomus e Mort Shuman, \"Dance With Me\", prima per tre settimane nella Hot 100 e seconda nel Regno Unito, \"This Magic Moment\", \"I Count the Tears\" e \"Lonely Winds\". King registr\u00f2 solo dieci canzoni con i The Drifters, inclusa \"Temptation\", mai pubblicata come singolo.\nNel 1960 Nelson lasci\u00f2 i Drifters per non avere avuto un aumento di stipendio ed una parte delle royalties del gruppo. A questo punto Nelson assunse il nome d'arte Ben E. King. \nSotto contratto con la Atlantic Records, King ottenne il primo successo con la ballata \"Spanish Harlem\" del 1961. \"Stand by Me\" fu il suo secondo singolo. Scritta dallo stesso King, insieme a Jerry Leiber e Mike Stoller, \"Stand by Me\" fu scelta come una delle \"canzoni del secolo\" dalla RIIA. \"Stand by Me\", \"There Goes My Baby\" e \"Spanish Harlem\" inoltre furono premiate nella prestigiosa Grammy Hall of Fame Award, insieme a \"Save the Last Dance For Me\". \nFra gli altri suoi brani celebri \"Don't Play That Song (You Lied)\" (registrata anche da Aretha Franklin negli anni settanta), \"Amor\", \"Seven Letters\", \"How Can I Forget\", \"On the Horizon\", \"Young Boy Blues\", \"I (Who Have Nothing)\", e molti altri.\nKing continu\u00f2 con buoni piazzamenti nella classifica \"Billboard Hot 100\" fino al 1964, quando sulla scena inglese iniziarono ad imporsi numerose band pop, tuttavia King mantenne i risultati nel R&amp;B.\nNel 1990, King e Bo Diddley featuring Doug Lazy hanno registrato una versione Hip hop del brano dei The Monotones del 1958 \"Book of Love\" per il film \"The Book of Love\". King ha inoltre registrato un album per bambini intitolato \"I Have Songs In My Pocket,\" scritto e prodotto da Bobby Susser nel 1998, che vinse i premi \"Early Childhood News' Directors' Choice Award\" e \"Dr. Toy's/The Institute For Childhood Resources Award\".\nBen E. King fu numero uno in classifica con cinque singoli diversi: \"There Goes My Baby\", \"Save the Last Dance for Me\", \"Stand by Me\", \"Supernatural Thing\" e la ristampa del 1986 di \"Stand by Me\", pubblicata in occasione dell'uscita nei cinema del film \"Stand by Me - Ricordo di un'estate\", tratto da un romanzo di Stephen King. Dal 1956 al 1986 il cantante \u00e8 stato 12 volte nella top ten.\nKing, attivo con la sua fondazione umanitaria \"Stand By Me Foundation\", mor\u00ec il 30 aprile 2015 nella sua casa di Teaneck per cause naturali."}
{"id": "1220573", "revid": "54354", "url": "https://it.wikipedia.org/wiki?curid=1220573", "title": "Benjamin Earl Nelson", "text": ""}
{"id": "1220582", "revid": "1654832", "url": "https://it.wikipedia.org/wiki?curid=1220582", "title": "Dominique Sanda", "text": "Biografia artistica.\nNata a Parigi in una famiglia borghese e cattolica, a 13 anni lascia la scuola per diventare modella e indossatrice, comparendo nel 1968 sulla copertina di \"Vogue\". Viene scoperta da Robert Bresson, che, colpito dalla sua presenza e dal suo timbro di voce, la fa esordire come protagonista tragica e intensa del suo film \"Cos\u00ec bella, cos\u00ec dolce\" (1969).\nNella prima met\u00e0 degli anni settanta, il suo periodo lavorativamente pi\u00f9 interessante, prende parte a una lunga serie di pellicole d'autore, dando vita a personaggi difficili, ambigui e tormentati e oltremodo affascinanti. Lavora con i migliori registi italiani ed europei: Bernardo Bertolucci, con il quale gira \"Il conformista\" (1970) e \"Novecento\" (1976), Vittorio De Sica, per il quale veste i panni dell'intensa Micol in \"Il giardino dei Finzi Contini\" (1970), Luchino Visconti, con cui gira \"Gruppo di famiglia in un interno\" (1974), Marguerite Duras, con \"Le camion\" (1977), e Mauro Bolognini, con \"L'eredit\u00e0 Ferramonti\" (1976), che le vale il premio come migliore attrice al festival di Cannes.\nNello stesso periodo prende parte anche ad alcune produzioni hollywoodiane, diretta da registi come John Huston in \"L'agente speciale Mackintosh\" (1973), John Frankenheimer in \"Questo impossibile oggetto\" (1973) e J. Lee Thompson in \"Caboblanco\" (1980).\nCon \"Al di l\u00e0 del bene e del male\" (1977) di Liliana Cavani, sembra esaurirsi il suo periodo pi\u00f9 intenso e le sue apparizioni si diradano soprattutto in film francesi e in ruoli pi\u00f9 leggeri. Molto legata all'Italia, resta comunque una presenza costante, seppure sporadica, nel cinema italiano anche negli anni successivi, in cui lavora con Lina Wertm\u00fcller in \"In una notte di chiaro di luna\" (1989), Damiano Damiani in \"Il treno di Lenin\" (1988), Gianfranco Mingozzi in \"Le lunghe ombre\" (1987), Dino Risi in \"Tolgo il disturbo\" (1990), sebbene con ruoli di secondo piano; in seguito gira molti film in Argentina. Dopo diversi anni in cui interpreta prevalentemente dei film per la televisione, compare nel thriller di Mathieu Kassovitz \"I fiumi di porpora\" (2000); successivamente si dedica soprattutto al teatro."}
{"id": "1220583", "revid": "287204", "url": "https://it.wikipedia.org/wiki?curid=1220583", "title": "S\u00fa\u00f0av\u00edk", "text": "S\u00fa\u00f0av\u00edk (is. S\u00fa\u00f0av\u00edkurhreppur) \u00e8 un comune islandese della regione di Vestfir\u00f0ir."}
{"id": "1220584", "revid": "287204", "url": "https://it.wikipedia.org/wiki?curid=1220584", "title": "Sudavik", "text": ""}
{"id": "1220588", "revid": "1718925", "url": "https://it.wikipedia.org/wiki?curid=1220588", "title": "Storia del violino", "text": "Le fonti pi\u00f9 antiche riguardanti il violino ci permettono di far risalire la sua nascita all'inizio del XVI secolo.\nI primi esemplari (i cosiddetti \"protoviolini\") erano probabilmente soltanto un'evoluzione di strumenti ad arco preesistenti. Erano costruiti in \"famiglie\" comprendenti 3 taglie diverse di strumenti, approssimativamente corrispondenti alle tessiture di soprano, contralto o tenore, e basso. A Venezia, il maggior centro di produzione di tali strumenti del XVI secolo in Europa (sono ivi annoverati, in questo periodo, circa 140 liuta\u00ee), il violino era comunemente chiamato \"lira\": nel secondo decennio del '500, ovvero negli anni in cui il violino e la lira da braccio andavano codificandosi nella loro forma definitiva, erano presenti in citt\u00e0 contemporaneamente sette \"lireri\", ovvero costruttori di strumenti ad arco. \nNella prima parte del XVI secolo, il soprano ed il contralto di viola da braccio potevano avere solamente tre corde; mentre per il basso si potevano trovare accordature sia a tre sia a quattro corde, secondo i trattati dell'epoca, arrivando talvolta fino a cinque, secondo alcune fonti iconografiche.\nLa gran parte delle ipotesi tradizionali pongono l'apparizione dei primi violini veri e propri, dotati della stessa forma e medesima accordatura usata ancora ai nostri giorni, nell\u2019Italia settentrionale, a Cremona con Andrea Amati, a Brescia con Gasparo da Sal\u00f2, Zanetto e Pellegrino Micheli, ed a Venezia con la famiglia Linarolo. Tuttavia ricerche pi\u00f9 recenti pongono fondati dubbi su quasi tutte le attribuzioni degli strumenti ad arco italiani del XVI secolo oggi sopravvissuti e presenti nei musei.\nPerci\u00f2, non rimane agli studiosi che basarsi sui soli documenti, la cui interpretazione \u00e8 resa pi\u00f9 difficile da problemi terminologici.\nNonostante ci\u00f2, da questi dati si vede chiaramente che la nuova famiglia di strumenti ad arco apparve quasi nello stesso tempo in varie parti d'Europa: oltre che nell\u2019Italia settentrionale, in Francia (a Parigi e Lione), in Germania (dove Martin Agricola segnala nel 1545 la presenza di gruppi di violinisti polacchi), nei Paesi Bassi (specialmente in Bruxelles e in Anversa), a Praga. Si pu\u00f2 quindi supporre che il violino sia nato come strumento di musicisti ambulanti, durante i primi decenni del XVI secolo, da una fusione di strumenti diversi, quali le vielle e le ribeche a tre corde. Tra questi musicisti possiamo collocare sia i violinisti polacchi citati da Agricola, sia i gruppi di polistrumentisti e danzatori di origine ebraica che dalla Lombardia si diffusero fino ai Paesi Bassi ed all'Inghilterra, il cui influsso fu probabilmente ancor pi\u00f9 determinante per lo sviluppo della famiglia delle viole da braccio.\nUna recente ricerca dimostra invece, sulla base di documenti reperiti negli archivi veneziani, come l'origine ebraica di questi musici sia da ridefinire: Ambrogio Lupo ed i Bassano, musici alla corte dei Tudor, avevano origini italiane e vissero e lavorarono a Venezia come sonatori o liutai, prima di trasferirsi in Inghilterra. I \"Violoni\" (gruppi di sonatori itineranti presenti in area padana) avevano tutti pressoch\u00e9 indistintamente origine Italiana. \nIl violino nel XVI secolo era usato principalmente nella musica di danza; tuttavia in Italia assunse molto presto funzioni pi\u00f9 nobili, nelle corti o nelle chiese: nel 1530 a Brescia abbiamo la citazione del termine \"violino\" e circa dieci anni dopo anche a Venezia troviamo violini in varie \"Scuole\" e durante le messe e le processioni.\nIn realt\u00e0, protoviolini erano gi\u00e0 presenti ed usati a Venezia, e probabilmente altrove, fin dai primi anni del '500, ma venivano definiti con i termini \"violette\" o \"lirini\". Le formelle del monumento funebre del Doge Barbarigo (1501 - 1515), oggi custodite presso il Museo Ca' d'oro di Venezia, contengono, a conferma, uno strumento ad arco con tutti i caratteri gi\u00e0 in essere del violino della met\u00e0 del XVI secolo..\nDal XVII secolo ai giorni nostri.\nDalla met\u00e0 del XVII secolo, l'arte della liuteria si irradia in tutta Europa. Sorgono importanti \"scuole\" con caratteri omogenei al loro interno, come alcuni particolari nella forma degli strumenti fabbricati o nella tecnologia costruttiva, oppure un certo colore della vernice impiegata.\nCremona rimane il centro pi\u00f9 importante della liuteria: vi lavorano il figlio di Girolamo Amati, Nicola, vero capostipite della liuteria classica cremonese, ed i suoi discepoli, Antonio Stradivari, Andrea Guarneri, Giovanni Battista Ruggeri e Francesco Rogeri. Ancora tra i maggiori liutai cremonesi si deve ricordare Giuseppe Guarneri, detto anche \u201ddel Ges\u00f9\u201d, e gli allievi di Stradivari, i figli Omobono e Francesco e Carlo Bergonzi.\nSempre in Italia, vera culla della liuteria, abbiamo, a Venezia, Santo Serafino, Domenico Montagnana, Matteo Gofriller, Francesco Gobetti e Pietro Guarneri, a Milano, Giovanni Grancino, altro discepolo di Amati, i Testore, Pietro Landolfi, i Mantegazza, a Bologna i Tononi e i Guidanti, a Firenze i Gabrielli, a Napoli Alessandro Gagliano (uscito dalla scuola di Stradivari) ed i suoi discendenti, a Roma David Tecchler e Michele Plattner, a Torino un altro allievo dello Stradivari, Giovanni Battista Guadagnini ed i suoi discendenti. \nSi svilupp\u00f2 anche una scuola tirolese, piuttosto indipendente dall'influenza cremonese, con Jacob Stainer e la famiglia Klotz, il cui capostipite Mathias I aveva appreso la professione dallo Stainer e dal solito Nicola Amati.\nNel XIX secolo vennero ancora costruiti eccellenti violini, (Giovanni Francesco Pressenda e Joseph Rocca a Torino e Genova, Jean Baptiste Vuillaume de Mirecourt a Parigi), ma raramente paragonabili ai capolavori dei secoli precedenti. Anche oggi, i solisti cercano preferibilmente di esibirsi con strumenti del XVII e XVIII secolo.\nIl XX secolo ha pure visto una ricca fioritura di liuterie in tutto il mondo, con nomi ormai affermati quali: Bisiach (Milano), Garimberti (Milano), Fiorini (Monaco), Poggi (Bologna), Gaggini (Nizza), Sacconi (New York), Carl Becker (Chicago), Peresson (Philadelphia), Bauer (Angers); ed altri, ancora attivi e in via di affermazione: Zygmuntowicz (Brooklyn), Curtin &amp; Alf (Ann Arbor), Regazzi (Bologna), Luiz Bellini (Jackson Heights, New York), Robin (Angers), Roger Graham Hargrave (Meyenburg).\nLa forma esterna del violino non \u00e8 cambiata dal XVII secolo ad oggi, ma almeno fino alla fine del XIX si sono modificate alcune caratteristiche costruttive secondarie in funzione della musica che vi veniva eseguita. Gli strumenti costruiti prima del 1800 sono stati quasi tutti modificati secondo le nuove esigenze, quindi oggi tutti i migliori strumenti antichi sono molto lontani dallo stato originale. Vi \u00e8 tuttavia un movimento di interpretazione della musica del passato secondo la prassi esecutiva dell'epoca che utilizza strumenti costruiti tra il XVI ed il XVIII secolo rimessi nella ipotetica condizione d'origine, o eventualmente copie di strumenti dell'epoca. Il violino che presenta tali caratteristiche \u00e8 comunemente detto violino barocco.\nIl violino nella musica classica.\nA partire dal periodo barocco, il violino \u00e8 stato uno degli strumenti musicali pi\u00f9 importanti nella musica classica, per varie ragioni. Il tono del violino emerge chiaramente al di sopra degli altri strumenti, facendone la voce ideale per portare la melodia o sorreggere il canto. Nelle mani di un buon violinista, si comporta in maniera estremamente agile, potendo eseguire rapidamente delle sequenze di note altrimenti molto difficili da riprodurre con altri mezzi. Inoltre il virtuosismo nel violino \u00e8 di grande effetto (il suo solo rivale da un punto di vista di effetto e di tecnica \u00e8 il pianoforte), e quindi i violinisti pi\u00f9 dotati hanno affascinato il loro pubblico fin dal XVII secolo.\nIl violino \u00e8 anche considerato uno strumento dotato di grande espressivit\u00e0, spesso persino ritenuto capace di avvicinarsi alla voce umana, probabilmente per le grandi possibilit\u00e0 offerte dal \"vibrato\" e per la capacit\u00e0 di intervenire con variazioni anche minime sul tono e sul timbro del suono risultante.\nI violini costituiscono una gran parte di un'orchestra, vengono normalmente suddivisi in due sezioni, dette primi e secondi violini. I compositori spesso assegnano la linea del canto ai violini primi, che spesso sono chiamati a sonare musica con maggiore contenuto tecnico, mentre i violini secondi normalmente suonano l'accompagnamento. Un quartetto d'archi, allo stesso modo, \u00e8 formato da un primo ed un secondo violino, a cui si aggiungono una viola e un violoncello.\nIl violino nella musica popolare.\nAnalogamente a molti altri strumenti utilizzati per la musica classica, il violino discende da lontani parenti, pi\u00f9 rozzi nella forma, che venivano utilizzati con lo scopo di sonare della musica popolare. In seguito ad un periodo di forte sviluppo nell'ultima parte del Rinascimento, principalmente in Italia, il violino miglior\u00f2, sia in termini di volume, sia di tono, sia di agilit\u00e0 nell'esecuzione, fino al punto di diventare uno strumento molto importante nell'espressione musicale, rimanendo al tempo stesso di piacevole utilizzo anche da parte di molti esecutori per la musica popolare."}
{"id": "1220589", "revid": "287204", "url": "https://it.wikipedia.org/wiki?curid=1220589", "title": "T\u00e1lknafj\u00f6r\u00f0ur", "text": "T\u00e1lknafj\u00f6r\u00f0ur (is. T\u00e1lknafjar\u00f0arhreppur) \u00e8 un comune islandese della regione di Vestfir\u00f0ir."}
{"id": "1220591", "revid": "339392", "url": "https://it.wikipedia.org/wiki?curid=1220591", "title": "Elearning", "text": ""}
{"id": "1220593", "revid": "287204", "url": "https://it.wikipedia.org/wiki?curid=1220593", "title": "Talknafjordur", "text": ""}
{"id": "1220601", "revid": "599013", "url": "https://it.wikipedia.org/wiki?curid=1220601", "title": "Wtm", "text": ""}
{"id": "1220604", "revid": "1793900", "url": "https://it.wikipedia.org/wiki?curid=1220604", "title": "Sierra Nevada (stazione sciistica)", "text": "La stazione sciistica della Sierra Nevada \u00e8 situata nel parco nazionale della Sierra Nevada, nel territorio di Monachil, in Spagna. Si trova a 27\u00a0km da Granada e a circa 100 da Motril, la citt\u00e0 costiera pi\u00f9 vicina.\nSi tratta della localit\u00e0 sciistica situata pi\u00f9 a sud del continente europeo oltre ad essere, tra le spagnole, quella situata alla maggior altitudine (tra i 2.100 e i 3.300 metri). Il comprensorio \u00e8 formato da 103 piste, per un totale di circa 95\u00a0km.\nFu scelta, prima volta per una localit\u00e0 spagnola, per ospitare i campionati mondiali di sci alpino del 1995, poi rimandati al 1996 a causa della mancanza di neve. \u00c8 inoltre un centro turistico anche estivo ed ha ospitato i mondiali di mountain bike nel 2000."}
{"id": "1220607", "revid": "110157", "url": "https://it.wikipedia.org/wiki?curid=1220607", "title": "Vesturbygg\u00f0", "text": "Vesturbygg\u00f0 \u00e8 un comune islandese della regione di Vestfir\u00f0ir."}
{"id": "1220608", "revid": "287204", "url": "https://it.wikipedia.org/wiki?curid=1220608", "title": "Vesturbyggd", "text": ""}
{"id": "1220612", "revid": "1543377", "url": "https://it.wikipedia.org/wiki?curid=1220612", "title": "Reality (David Bowie)", "text": "Reality \u00e8 il ventitreesimo album discografico di David Bowie pubblicato nel 2003 dalla Iso Records in collaborazione con la Columbia Records.\nIl disco.\nL'album venne registrato ai Looking Glass Studios di New York City, e co-prodotto da Bowie e Tony Visconti. Consiste principalmente in nuove composizioni originali, ma include anche due reinterpretazioni di brani noti, \"Pablo Picasso\" dei The Modern Lovers e \"Try Some, Buy Some\" di George Harrison. Queste due tracce erano state inizialmente destinate al mai inciso \"Pin Ups 2\" che Bowie avrebbe voluto registrare negli anni settanta.\nBowie inizi\u00f2 la stesura dei brani di \"Reality\" gi\u00e0 quando la produzione del suo precedente album \"Heathen\" era nelle fasi finali. Alcune canzoni furono composte molto velocemente: \"Fall Dog Bombs the Moon\", per esempio, fu scritta in appena 30 minuti. Altri brani, come \"Bring Me the Disco King\", erano canzoni che Bowie aveva gi\u00e0 tentato di registrare negli anni settanta o in occasione delle sessioni del 1993 per \"Black Tie White Noise\" e \"Heathen\" del 2002.\nBowie e Visconti produssero il disco sia in formato stereo che 5.1 mix.\nA proposito del titolo dell'album, Bowie disse:\nPubblicazione.\nIl disco venne pubblicato in diversi formati, tra i quali anche in versione \"Limited DVD Tour Edition\" contenente un DVD del concerto promozionale tenutosi al Riverside Studios, Hammersmith, Londra, l'8 settembre 2003, nel quale tutte le tracce dell'album vengono eseguite dal vivo. Sul CD audio, oltre all'album completo \u00e8 presente anche una bonus track: una cover di \"Waterloo Sunset\" dei Kinks.\nAccoglienza.\nPer quanto riguarda l'accoglienza, \"Reality\" ebbe un buon successo di critica e di pubblico sulla falsariga del precedente album \"Heathen\" (2002). Il \"Guardian\" diede all'album 4 stelle, \"Rolling Stone\" 3 stelle e mezza, ma la recensione forse pi\u00f9 interessante la scrisse la BBC, che lo defin\u00ec molto positivo e lo giudic\u00f2 il migliore album (insieme a \"Earthling\") di Bowie dai tempi di \"Scary Monsters\" (1980). Tuttavia non pochi furono anche i giudizi discordanti (specialmente sulla stampa musicale italiana), che definirono il disco inferiore al suo predecessore, e addirittura banale e di routine, poco ispirato dal punto di vista compositivo e sovraprodotto. Nelle classifiche l'album esord\u00ec al 3\u00ba posto nel Regno Unito, al 2\u00b0 in Francia, al 3\u00b0 in Austria e in Germania, al 4\u00b0 in Italia e al 2\u00b0 in Russia. Nella classifica europea, redatta da \"Billboard\" esord\u00ec pertanto alla prima posizione. L'album and\u00f2 peggio negli Stati Uniti, dove esord\u00ec solo alla posizione numero 29."}
{"id": "1220613", "revid": "287204", "url": "https://it.wikipedia.org/wiki?curid=1220613", "title": "Baffin", "text": ""}
{"id": "1220616", "revid": "46291", "url": "https://it.wikipedia.org/wiki?curid=1220616", "title": "Pyrus castribonensis", "text": "Pyrus castribonensis \u00e8 una specie endemica della Sicilia, presente sulle Madonie. \"P. castribonensis\" rientra nel gruppo del genere \"Pyrus\" con frutti a calice deciduo.\nEtimologia.\nL'epiteto specifico fa riferimento a \"Castrum Bonum\", il nome latino dell'attuale Castelbuono, centro delle Madonie in provincia di Palermo, nel cui territorio ricade il relativo \"locus typicus\".\nDescrizione.\nAlbero di forma pi\u00f9 o meno conica, alto 3\u20138 m. Tronco e branche con corteccia grigiastra; rami giovani spinenscenti, eretto patenti, con lenticelle evidenti, glabri o con pochi peli sparsi.\nFoglie con lamina da ellittica ad ovata (rapporto larghezza/lunghezza = 0,37-0,56).\nCorimbo di 7-10 fiori, con ricettacolo a coppa, ricoperto da peli semplici, biancastri.\nPomo di forma tendenzialmente sferoidale e schiacciato ai poli. Calice da persistente a semipersistente.\nDistribuzione e habitat.\n\"Pyrus castribonensis\" si riscontra ai margini dei sughereti e dei coltivi tradizionali in una vasta area del territorio delle Madonie, tra 100 e 1000 m s.l.m."}
{"id": "1220617", "revid": "287204", "url": "https://it.wikipedia.org/wiki?curid=1220617", "title": "Huron", "text": ""}
{"id": "1220621", "revid": "119335018", "url": "https://it.wikipedia.org/wiki?curid=1220621", "title": "Mani (divinit\u00e0)", "text": "Nella religione romana i Mani (, lett. \"dei benevolenti\") erano le anime dei defunti. Esse talvolta venivano identificate con le divinit\u00e0 dell'oltretomba.\nAgostino di Ippona nella sua opera \"La citt\u00e0 di Dio\", in cui cita Apuleio, riporta che sono le anime dei defunti di incerta collocazione:\nErano oggetto di devozione sia in ambito familiare che cittadino e le offerte che si indirizzavano loro erano prevalentemente di origine alimentare (vino, latte, miele, pane ecc.) segno evidente di una loro matrice prevalentemente agricola.\nDue erano le feste principali nelle quali il loro culto era particolarmente sentito: i \"rosaria\", durante i quali le tombe dei defunti venivano ornate con rose e viole e i \"parentalia\" che si celebravano ogni anno dal 13 al 21 di febbraio quando si sospendevano gli affari, i matrimoni e venivano chiusi i templi.\nI sepolcri e tutto quello che contenevano erano consacrati ai Mani. Sulle urne e sugli oggetti funerari si incideva la sigla: D. M., cio\u00e8 Diis Manibus (lat.): (sacri) agli Dei Mani."}
{"id": "1220622", "revid": "45951", "url": "https://it.wikipedia.org/wiki?curid=1220622", "title": "Coop Voce", "text": ""}
{"id": "1220623", "revid": "287204", "url": "https://it.wikipedia.org/wiki?curid=1220623", "title": "Arkansas State League", "text": "L'Arkansas State League fu una lega minore del baseball USA che ebbe vita fra il 1934 e il 1935.\n1934.\nLa lega viene fondata con squadre a Bentonville, Fayetteville, Rogers e Siloam Springs. Il vincitore dell'andata e quello del ritorno giocarono la finale del campionato a fine anno.\nI Rogers battono Siloam Springs nello spareggio per vincere la prima fase e poi sconfiggono Bentonville 4 partite a 3 nella finale del campionato.\n1935.\nSono formate nuove squadre a Cassville e Huntsville.\nNella serie finale i Rogers battono 4-3 i Siloam Springs.\nTutte le squadre si trasferirono all'Arkansas-Missouri League e l'Arkansas State League fall\u00ec."}
{"id": "1220624", "revid": "767487", "url": "https://it.wikipedia.org/wiki?curid=1220624", "title": "Lorna (film)", "text": "Lorna \u00e8 un film del 1964, diretto da Russ Meyer.\n\u00c8 il primo film del cosiddetto \"periodo del bianco e nero gotico\", che Meyer attravers\u00f2 tra il 1964 e il 1966, dirigendo una serie di film ispirati ai racconti di Erskine Caldwell e di John Steinbeck, ambientati nel profondo Sud statunitense. \"Lorna\" \u00e8 un dramma rurale, girato da Meyer senza le esagerazioni visive e violente che saranno presenti nei suoi successivi film (a partire da \"Vixen\").\nIl film fu influenzato dal neorealismo italiano, e soprattutto da \"Riso amaro\", di Giuseppe De Santis. \"\u00abC'era una scena che mi colp\u00ec molto, cio\u00e8 quella in cui si vede Silvana Mangano con i pantaloncini succinti in un campo di riso. Ho pensato di raccontare una storia simile, arricchendola con una morale di stampo biblico\u00bb\" dichiar\u00f2 il regista, che in un'altra intervista aggiunse: \"\u00abL'unica ragione per cui ho girato in bianco e nero \u00e8 che mancavano i soldi per girare a colori\u00bb\".\nTrama.\nUn predicatore immobile in mezzo a una strada si rivolge agli spettatori rievocando le vicende di Sodoma e Gomorra. Luther e Jonah, due squallidi individui, incontrano per caso Ruthie, la seguono fino a casa, dove Luther vi s'introduce aggredendola, mentre Jonah osserva dalla finestra. Lorna \u00e8 una ragazza sessualmente insoddisfatta, sposata da un anno con Jim, ragazzo gentile che la tratta con un'adorazione fredda e incolore. I due abitano in un misero posto di provincia. Rimasta sola in casa, mentre il marito \u00e8 al lavoro come operaio (i suoi compagni di lavoro sono Luther e Jonah), Lorna esce a bagnarsi sulla riva del fiume.\nUn rapinatore omicida evade dal carcere e assale Lorna, facendole scoprire l'appagamento sessuale. Tornata a casa, la donna ospita l'evaso ed esce a comprargli del cibo. Al lavoro Luther e Jonah, discutendo con Jim, gli insinuano il dubbio che Lorna lo tradisca, rimanendo sempre sola, ma Jim non crede loro, anzi, s'azzuffa con Luther. Riaccompagnato Jim a casa, Luther confessa a Lorna d'essersi comportato slealmente col marito, per gelosia e invidia. Ma mentre Jim sta per entrare in casa, l'evaso esce e l'assale brandendo un'ascia: nella lotta che segue, Lorna muore insieme all'amante, dopo che la Morte \u00e8 apparsa su una collina.\nProduzione.\nIl budget del film fu di 60.000 dollari. Il film fu girato con una troupe ristretta, sotto il completo controllo di Meyer, che oltre alla regia si occup\u00f2 anche della fotografia, del montaggio, della produzione e della distribuzione. Negli anni successivi il regista manterr\u00e0 questo completo controllo in quasi tutte le sue opere.\nRiprese.\nIl film fu girato in California, in soli 10 giorni, nel settembre 1963.\nCast.\nLorna \u00e8 interpretata da Lorna Maitland, all'epoca ventenne. Fu una delle 132 donne che si presentarono al provino, dopo aver letto un annuncio sul \"Daily Variety\". La Maitland era incinta di tre mesi. Meyer la scelse durante il provino, rimanendo colpito dai suoi seni prosperosi. \"\u00abQuando ho visto che non rispondevano alla forza di gravit\u00e0 e rimanevano su, immediatamente ho pensato: \"Incassi!\"\u00bb\" disse il regista.\nIl predicatore presente nel prologo del film \u00e8 James Griffith, che scrisse il film in quattro giorni.\nAccoglienza.\n\"Lorna\" ebbe un discreto successo di pubblico, e anche di critica. Un critico affibbi\u00f2 al regista il soprannome di \"Truffaut del Tennessee\", cosa che lo divertiva molto.\nStile.\n\"Lorna\" rappresent\u00f2 una novit\u00e0 assoluta per Meyer, che introdusse nel film elementi che ricorreranno nella sua successiva filmografia:"}
{"id": "1220627", "revid": "180559", "url": "https://it.wikipedia.org/wiki?curid=1220627", "title": "Serie A 1975-1976 (pallacanestro femminile)", "text": "Il campionato di Serie A di pallacanestro femminile 1975-1976 \u00e8 stato il quarantacinquesimo organizzato in Italia.\nLe dodici societ\u00e0 della massima serie si affrontano in partite di andata e ritorno; la prima classificata vince lo scudetto mentre non ci sono retrocessioni per la ristrutturazione dei campionati.. La Geas Sesto San Giovanni vince il suo sesto titolo (terzo consecutivo), classificandosi davanti a Standa Milano e Pagnossin Treviso."}
{"id": "1220628", "revid": "125665933", "url": "https://it.wikipedia.org/wiki?curid=1220628", "title": "MTV (Regno Unito e Irlanda)", "text": "MTV \u00e8 un canale televisivo a pagamento britannico prodotto da ViacomCBS Networks International.\nStoria.\nNascita.\nMTV viene lanciata il 1\u00ba luglio 1997 a seguito di una strategia di marketing della Viacom per lanciare le versioni regionali del canale musicale. I primi programmi ad essere trasmessi nella versione inglese e irlandese sono per lo pi\u00f9 tutti show prodotti da Viacom International Media Networks, come Euro Top 20, MTV Select, MTV News, MTV News Weekend Edition, Non-Stop Hits, US Top 20 Hitlist UK, Stylissimo, The Big Picture, Up 4 It e The Lick.\nNel 1999, Viacom annuncia l'intenzione di fa partire nuovi canali tematici a pagamento sulla piattaforma satellitare Sky, lanciando cos\u00ec MTV Extra e MTV Base.\nAnni 2000.\nDal 2002, MTV comincia a trasmettere molte delle produzioni americane di MTV, cos\u00ec come tutti gli altri canali in Europa. MTV decise quindi di chiudere molti dei programmi prodotti in patria, a favore della trasmissione di quelli americani. Questi show includono Jackass, Date My Mom e Dismissed. Nonostante la tematica principale del canale fosse quella della musica, MTV gi\u00e0 da questo periodo cominci\u00f2 a trasmettere sempre meno video musicali nei programmi di rotazione di videoclip. Questa \"moda\" \u00e8 stata infine adottata anche da molti altri canali europei targati MTV, eccetto MTV Adria, che \u00e8 l'unico canale che dedica molto tempo della sua programmazione nella trasmissione di videoclip e documentari sul mondo della musica.\nNel luglio 2007, MTV nel Regno Unito venne rinominata in 'MTV One' e venne cambiato ad esso anche tutte le sue grafiche. MTV2 venne ovviamente rinominato in 'MTV Two' per seguire lo stesso processo di tutti i canali inglesi. Le pubblicit\u00e0 riguardanti questa nuova mossa commerciale cominciarono il 1\u00ba luglio 2007 con lo slogan \"MTV New 22.07.07\". Nel 2009, MTV One torn\u00f2 ad esser chiamato semplicemente come MTV e il servizio di differita venne rinominato da MTV One +1 a MTV +1.\nPer gran parte del 2008, le nuove fonti per la trasmissione di video musicali rimasero MTV Two, MTV Hits, MTV Dance, MTV Base e TMF. A partire dal 2009 gli unici programmi a trattare musica sono \"MTV Push\", \"MTV World Stage\" e \"MTV Iggy\". Questi programmi vengono prodotti da Viacom International Media Networks e vengono trasmessi da tutte le MTV globali.\nDal 1\u00ba luglio 2009 MTV ha adottato delle nuove grafiche a livello internazionale. 64 canali di MTV attualmente possiedono le stesse identiche grafiche della versione inglese di MTV e trasmettono anche la stessa programmazione, basata su 50% di reality show e serie televisive e 50% su videoclip in rotazione e programmi musicali.\nDal 2010 MTV comincia a trasmettere sempre pi\u00f9 programmi musicali, tornando al suo target originale, trasmettendo nuovi programmi televisivi musicali. I principali programmi di questa ulteriore mossa sono MTV World Stage e Friday Night Music.\nDiffusione.\nFin dalla sua nascita, la versione britannica di MTV trasmette nel Regno Unito e in Irlanda. Solo per un breve periodo, tra il luglio 1997 e giugno 1998, la rete era anche disponibile gratuitamente in Nuova Zelanda tramite un contratto speciale tra TVNZ e Viacom International Media Networks. Il canale inizialmente era visibile in analogico con il satellite Astra 1A, in seguito nell'aprile 2001, il canale \u00e8 trasmesso solo in via digitale. Dal 2010 MTV, nel Regno Unito, \u00e8 disponibile con le piattaforme Virgin Media e Sky, mentre nella Repubblica d'Irlanda, MTV \u00e8 disponibile attraverso le seguenti compagnie, Sky Ireland, UPC Ireland, Magnet Networks e Smartvision."}
{"id": "1220629", "revid": "486946", "url": "https://it.wikipedia.org/wiki?curid=1220629", "title": "Cademartori Vicenza", "text": ""}
{"id": "1220632", "revid": "287204", "url": "https://it.wikipedia.org/wiki?curid=1220632", "title": "Franco Purini", "text": "Biografia.\nHa studiato architettura a Roma con Ludovico Quaroni laureandosi nel 1971 e frequentando assiduamente gli ambienti degli artisti Franco Libertucci, Achille Perilli e Lorenzo Taiuti. \nDopo un primo periodo di lavoro con Maurizio Sacripanti e Vittorio Gregotti, dal 1969, principalmente presso le universit\u00e0 di Firenze e di Cosenza, Purini ha partecipato al laboratorio di progettazione \"Belice '80\" e, dopo un breve periodo di insegnamento a Reggio Calabria e a Roma, \u00e8 diventato docente presso l'Istituto Universitario di Architettura di Venezia. Dal 2003 insegna presso la Facolt\u00e0 di Architettura della Sapienza di Roma. Per i meriti conseguiti nell'ambito della sua attivit\u00e0 professionale e teorica, \u00e8 stato eletto Accademico Corrispondente dall'Accademia delle arti del disegno di Firenze.\nData al 1966 l'inizio di una lunga collaborazione a Roma con la moglie Laura Thermes, con cui parteciper\u00e0 sia alla Biennale di Venezia che alla Triennale di Milano. Nel 1980 \u00e8 infatti uno degli architetti chiamati da Paolo Portoghesi alla Biennale di Venezia per partecipare all'installazione \"Strada Novissima\", che diverr\u00e0 manifesto dell'Architettura postmoderna.\nI suoi progetti sono densi di linee, rimandi, campiture, e le sue strutture riecheggiano di razionalismo e tradizione classica, con chiare citazioni di Maurizio Sacripanti e Giovan Battista Piranesi, che rimandano a suggestioni di carattere metafisico.\nArchivio.\nL'archivio dell'architetto Franco Purini, comprendente la documentazione relativa ai progetti realizzati in gran parte in collaborazione con Laura Thermes, dichiarato di notevole interesse storico dalla Soprintendenza Archivistica per il Lazio il 26 marzo 2003, \u00e8 conservato presso il produttore.\nProgetti.\nProgetto Eurosky.\nIl progetto Eurosky, in corso di realizzazione, prevede la costruzione di un insieme articolato di edifici ad uso abitativo, commerciale e pubblico, organizzato in due tipologie morfologiche differenti: la torri e la piastra urbana. L'intero complesso verr\u00e0 realizzata nel contesto dell'Europarco Castellaccio, al margine meridionale dell'EUR, nel quadrante sud della capitale, e sar\u00e0 una delle diciotto nuove \"centralit\u00e0 metropolitane\" previste nel Piano Regolatore Generale di Roma vigente dal 14 marzo 2008.\nA Franco Purini \u00e8 stato affidato il masterplan dell'intera area pi\u00f9 il progetto di una delle due torri previste (Eurosky), mentre lo studio \"Transit\" ha realizzato il progetto dell'altra torre (Torre Europarco).\nLa piastra \u00e8 costituita da un centro commerciale Euroma 2 (il centro commerciale pi\u00f9 grande d'Europa) ed edifici privati e pubblici per uffici (Ministero della Salute, Procter &amp; Gamble).\nSia l'edificio di Purini che quello dello studio Transit costituiranno una sfida \"tipologica\" per la citt\u00e0 di Roma, che da sempre si misura con uno sviluppo a macchia di leopardo sul territorio costituito quasi esclusivamente da intensivi o palazzine che raramente superano i 40 metri di altezza, tuttavia Eurosky costituir\u00e0 un'esperienza importante dal punto di vista culturale come ulteriore prodotto di un esponente di primo piano della scuola romana (e quindi della scuola italiana) che ha visto le sue evoluzioni teoriche dapprima nel primo dopoguerra con l'affermarsi del razionalismo, nell'esperienza del Fascismo e soprattutto dell'E42 (ambiente nel quale \"nasce\" Eurosky), passando per il \"neorealismo\" architettonico degli anni cinquanta, culminando nelle esperienze del movimento moderno tra gli anni sessanta e la fine degli anni settanta, e terminando nel postmoderno degli anni ottanta.\nNello specifico, la torre Eurosky ideata da Purini si ispira alle torri d'avvistamento medioevali che punteggiano la periferia della capitale. Raggiunger\u00e0 i 155 metri di altezza (grazie ad un'antenna installata sul tetto, che \u00e8 invece posto a circa 120\u00a0m), diventando il grattacielo pi\u00f9 alto di Roma e l'edificio residenziale pi\u00f9 alto d'Italia. Nei suoi 28 piani comprender\u00e0 appartamenti, uffici, negozi, ristoranti, bar, sale espositive e cinque livelli destinati a locali tecnici; sorger\u00e0 di fronte ad una grande piazza. La torre sar\u00e0 articolata in due prismi verticali di calcestruzzo e acciaio e rivestiti in granito, collegati da ponti aerei. \nIn cima all'edificio troveranno posto una pista d'atterraggio per elicotteri, che si proietter\u00e0 a sbalzo nel vuoto, e una grande parete fotovoltaica.\nLa Torre Europarco raggiunger\u00e0 i 120\u00a0m di altezza, sar\u00e0 articolata in un unico prisma con rivestimento in cristallo e sar\u00e0 interamente destinata ad ospitare uffici.\nL'intero complesso ad oggi vede la realizzazione del centro commerciale EUROMA 2, gran parte degli uffici privati e degli uffici ministeriali. Entrambe le torri sono in avanzata fase di realizzazione. Il loro completamento \u00e8 pertanto previsto per il 2011."}
{"id": "1220636", "revid": "640277", "url": "https://it.wikipedia.org/wiki?curid=1220636", "title": "The Dreamers", "text": ""}
{"id": "1220638", "revid": "547034", "url": "https://it.wikipedia.org/wiki?curid=1220638", "title": "New York-Pennsylvania League", "text": "La New York-Pennsylvania League fu una lega minore del baseball USA che oper\u00f2 fra il 1923 e il 1937.\nFu il precursore della moderna Eastern League (classe AA); inizi\u00f2 come parte del circuito Classe B e vi rimase fino al 1932 quando sal\u00ec a Classe A per le ultime cinque stagioni della sua esistenza.\nQuesta fu la seconda delle tre leghe esistite a portare questo nome. L'originale NY-P League gioc\u00f2 per una stagione nel 1891. Nel 1957 la PONY League cambi\u00f2 il suo nome in New York - Penn League e da allora opera sotto quel nome, salendo negli anni dalla Classe D ad essere oggi una Short Season A.\nLe franchigie con vita pi\u00f9 lunga nel periodo 1923-37 furono quelle di Binghamton, un'affiliata dei New York Yankees, Elmira, Scranton, Wilkes-Barre e Williamsport, che parteciparono per tutti e 15 gli anni della NY-PL. Quando Hartford entr\u00f2 nel giro nel 1938, la NYPL adott\u00f2 il nome Eastern League, che esiste tuttora. "}
{"id": "1220639", "revid": "1935652", "url": "https://it.wikipedia.org/wiki?curid=1220639", "title": "Francesco Lambiasi", "text": "Biografia.\nNasce a Bassiano, in provincia di Latina e diocesi di Latina-Terracina-Sezze-Priverno, il 6 settembre 1947.\nFormazione e ministero sacerdotale.\nCompie gli studi nel seminario minore di Sezze e poi nel Pontificio Collegio Leoniano di Anagni. Consegue la laurea in teologia con specializzazione in Teologia fondamentale presso la Pontificia Universit\u00e0 Gregoriana di Roma.\nIl 25 settembre 1971 \u00e8 ordinato presbitero per la diocesi di Latina-Terracina-Sezze-Priverno.\nDopo l'ordinazione \u00e8 docente di teologia al seminario minore di Sezze fino al 1975. Dal 1975 al 1984 \u00e8 viceparroco presso la parrocchia Santa Maria Goretti di Latina. Successivamente svolge l'incarico di responsabile dell'Ufficio Pastorale nonch\u00e9 dell'Istituto di Scienze Religiose \"Paolo VI\" presso la curia diocesana di Latina. \u00c8 rettore del Pontificio Collegio Leoniano di Anagni dal 1993 al 1999.\nMinistero episcopale.\nIl 6 marzo 1999 papa Giovanni Paolo II lo nomina vescovo di Anagni-Alatri; succede a Luigi Belloli, dimessosi per raggiunti limiti di et\u00e0. Il 23 maggio successivo riceve l'ordinazione episcopale, nella cattedrale di Anagni, dal cardinale Camillo Ruini, coconsacranti i vescovi Luigi Belloli, Giuseppe Petrocchi e Domenico Pecile. Durante la stessa celebrazione prende possesso della diocesi.\nIl 15 febbraio 2001 lo stesso pontefice lo nomina assistente ecclesiastico generale dell'Azione Cattolica Italiana; succede ad Agostino Superbo, precedentemente nominato arcivescovo metropolita di Potenza-Muro Lucano-Marsico Nuovo. Il 28 giugno 2002 rinuncia al governo pastorale della diocesi di Anagni-Alatri; gli succede Lorenzo Loppa, del clero di Velletri-Segni. Insieme ai presidenti che si sono succeduti nel sessennio, Paola Bignardi e Luigi Alici, d\u00e0 un vigoroso impulso all'Azione Cattolica.\nIl 3 luglio 2007 papa Benedetto XVI lo nomina vescovo di Rimini; succede a Mariano De Nicol\u00f2, dimessosi per raggiunti limiti di et\u00e0. Il 15 settembre successivo prende possesso della diocesi, nella cattedrale di Santa Colomba.\n\u00c8 delegato per il clero e il diaconato permanente, i seminari e la vita consacrata della Conferenza episcopale dell'Emilia-Romagna.\nConosce e parla inglese, francese e tedesco.\nGenealogia episcopale.\nLa genealogia episcopale \u00e8:"}
{"id": "1220642", "revid": "436907", "url": "https://it.wikipedia.org/wiki?curid=1220642", "title": "PalaRuffini", "text": "Il Palazzetto dello Sport Gianni Asti, fino al 2019 noto come PalaRuffini, \u00e8 un'arena coperta polifunzionale situata nel quartiere di Pozzo Strada, a Torino, all'interno del parco Ruffini.\nL'impianto \u00e8 stato intitolato il 9 dicembre 2019 allo storico allenatore torinese Gianni Asti, scomparso l'anno precedente.\nStruttura.\nProgettato dall'architetto Annibale Vitellozzi nel quadro delle celebrazioni dell'Expo 1961 a Torino, ricorda il palazzetto dello sport di Roma progettato dallo stesso Vitellozzi insieme all'ingegnere Pierluigi Nervi.\nLa struttura \u00e8 stata per l'intero dopoguerra l'impianto polivalente di riferimento della citt\u00e0 di Torino, fino alla realizzazione prima del PalaStampa nel 1994 e poi del Palasport Olimpico e del Palazzo a Vela nel 2006, decisamente pi\u00f9 capienti.\nL'impianto \u00e8 poi stato ristrutturato e inaugurato nuovamente nel 2004.La capienza \u00e8 di 3 971 posti a sedere (266 della Curva Guerrieri, 707 della Tribuna Gialla, 2 983 della Tribuna Blu e 15 riservati ai disabili), esclusi i parterre mobili che possono aumentare la capienza di altri 475 posti (243 del Parterre Rosso e 232 del Parterre Nero) per un totale di 4 446 posti.\nLa struttura \u00e8 dotata di una sala anti-doping, due palestre per il pre-riscaldamento, una palestra per attrezzistica, due punti di primo soccorso, un'infermeria, un locale bar, una sala conferenze, una sala stampa, una sala vip e cinque spogliatoi tutti predisposti per atleti portatori di handicap.\nIl palasport \u00e8 inserito armoniosamente nel Parco Ruffini di Torino e, insieme allo stadio Primo Nebiolo, costituisce un importante punto di riferimento per l'impiantistica sportiva della citt\u00e0 di Torino.\nTra gli altri eventi, la struttura ha ospitato numerosi concerti e le squadre torinesi di pallacanestro dell'Auxilium Torino e di pallavolo del CUS Torino.\nIl 2 dicembre 1972 ha ospitato anche un incontro mondiale di boxe per la categoria pesi superleggeri tra il detentore Bruno Arcari e lo sfidante brasiliano Costa Azevedo.\nAttualmente il PalaRuffini ospita la societ\u00e0 di pallacanestro femminile e maschile del Basket Torino.\nEventi sportivi.\nIl PalaRuffini ha avuto un ruolo fondamentale sia per la pallavolo, sia per la pallacanestro torinese ospitando, oltre alle principali squadre cittadine, anche importanti eventi:\nConcerti.\nIl PalaRuffini \u00e8 stato, a partire dai primi anni settanta, sede di molti \"Tour\" e concerti di musica leggera, Rock e Jazz."}
{"id": "1220643", "revid": "106356", "url": "https://it.wikipedia.org/wiki?curid=1220643", "title": "The Dreamers \u2013 I sognatori", "text": ""}
{"id": "1220650", "revid": "9721324", "url": "https://it.wikipedia.org/wiki?curid=1220650", "title": "Marchio DE.C.O.", "text": ""}
{"id": "1220651", "revid": "666668", "url": "https://it.wikipedia.org/wiki?curid=1220651", "title": "Associa\u00e7\u00e3o Desportiva do Fund\u00e3o", "text": "La Associa\u00e7\u00e3o Desportiva do Fund\u00e3o \u00e8 una squadra portoghese di calcio a 5 che gioca a Fund\u00e3o. Nella stagione 2006/2007 ha disputato Campeonato Nacional de Futsal."}
{"id": "1220653", "revid": "834", "url": "https://it.wikipedia.org/wiki?curid=1220653", "title": "Dominic Devine", "text": ""}
{"id": "1220654", "revid": "834", "url": "https://it.wikipedia.org/wiki?curid=1220654", "title": "David Macdonald Devine", "text": ""}
{"id": "1220655", "revid": "714843", "url": "https://it.wikipedia.org/wiki?curid=1220655", "title": "Maccheroni dolci", "text": ""}
{"id": "1220661", "revid": "666668", "url": "https://it.wikipedia.org/wiki?curid=1220661", "title": "Associa\u00e7\u00e3o Recreativa Cultural e Desportiva Junqueira Futebol Clube", "text": "La Associa\u00e7\u00e3o Recreativa Cultural Desportiva Junqueira \u00e8 una squadra portoghese di calcio a 5 che gioca a Santa Cruz do Bispo. Nella stagione 2006/2007 ha disputato Campeonato Nacional de Futsal, dopo essere stata promossa l'anno precedente dalla seconda divisione."}
{"id": "1220662", "revid": "287204", "url": "https://it.wikipedia.org/wiki?curid=1220662", "title": "Janos Bolyai", "text": ""}
{"id": "1220665", "revid": "666668", "url": "https://it.wikipedia.org/wiki?curid=1220665", "title": "Modicus", "text": ""}
{"id": "1220669", "revid": "666668", "url": "https://it.wikipedia.org/wiki?curid=1220669", "title": "Associa\u00e7\u00e3o Desportiva Modicus", "text": "L'Associa\u00e7\u00e3o Desportiva Movimento Din\u00e2mico e Cultural de Sandim, meglio nota con l'acronimo Modicus, \u00e8 una squadra portoghese di calcio a 5 con sede a Sandim, nel comune di Vila Nova de Gaia."}
{"id": "1220673", "revid": "729019", "url": "https://it.wikipedia.org/wiki?curid=1220673", "title": "Fabrizio Castagnetti", "text": "Biografia.\nConseguita la maturit\u00e0 scientifica nel 1964, ha frequentato l'Accademia Militare di Modena diventando tenente nel 1968. \u00c8 laureato in scienze strategiche e possiede il master di secondo livello in scienze strategiche.\nTra il 1977 e il 1979 ha lavorato come osservatore militare nell'ONU e come addetto militare negli Stati Uniti dal 1995 al 1998, a Washington.\nDal 1992 al 1993 \u00e8 stato comandante del Distretto militare di Roma, poi fino al 1995 \u00e8 stato capo ufficio coordinamento logistico dello Stato Maggiore dell'Esercito, e poi comandante della brigata corazzata Pinerolo.\n\u00c8 stato anche vice comandante del Corpo di Reazione Rapida (ACE Rapid Reaction Corps, ARRC) in Germania.\nIl 19 marzo 2002 ha assunto l'incarico di comandante del corpo d'armata di reazione rapida \"(NATO Rapid Deployable Corps\") a Solbiate Olona, incarico che deterr\u00e0 fino al 2004.\nDal 1\u00ba marzo 2004 all'11 luglio 2005 ha svolto l'incarico di sottocapo di stato maggiore della Difesa e dal luglio 2005 ha assunto il comando del Comando Operativo di vertice Interforze (COI).\nLa sua educazione comprende: il corso basico di fanteria, il corso di lingua inglese e tedesca presso la Scuola lingue estere dell'Esercito, il corso di stato maggiore, il corso superiore di stato maggiore, la Scuola di guerra tedesca e Scuola di guerra degli Stati Uniti d'America.\nIl generale Castagnetti, in un'intervista al \"Corriere della Sera\", commentando la partenza del nostro contingente per l'operazione ONU in Libano, aveva sollevato dei dubbi circa la capacit\u00e0 di relazionarsi e di approvare e attivare in maniera rapida le decisioni dei comandanti da parte dei contingenti militari in zona di guerra. Nella sede delle Nazioni Unite aveva in merito proposto la creazione di una \"Cellula di direzione strategica\" presso il Dipartimento per le operazioni di mantenimento della pace dell'ONU, che venne dunque costituita.\nAl comando della nuova struttura viene candidata una rosa di tre nominativi, tra cui compare lo stesso Castagnetti. Ma per le sue polemiche riguardo alla NATO, Kofi Annan boccia la sua candidatura, nominando invece il generale Giovanni Ridin\u00f2.\nCastagnetti \u00e8 diventato capo di stato maggiore dell'Esercito Italiano il 14 settembre 2007. \u00c8 subentrato a Filiberto Cecchi, che ha lasciato l'incarico per raggiunti limiti di et\u00e0.\nIl 16 aprile 2008 \u00e8 entrato nella U.S. Army War College International Fellows Hall of Fame. Nell\u2019agosto 2009 l\u2019Amministrazione comunale di Lugagnano Val d\u2019Arda guidata dal Sindaco Jonathan Papamarenghi lo nomina Cittadino Onorario. Il 17 settembre 2009 ha ceduto l'incarico di capo di stato maggiore dell'Esercito Italiano al generale di corpo d'armata Giuseppe Valotto. Ritiratosi a vita privata, ma sempre presente nella considerazione del personale militare, muore per un improvviso malore il 13 gennaio 2018; alle esequie partecipano i pi\u00f9 alti vertici militari delle Forze Armate. \nIl 30 settembre 2018 la piazza di Velleia, importante sito archeologico di Lugagnano Val d'Arda e luogo di nascita e morte del Generale, viene intitolata Piazza Generale Fabrizio Castagnetti."}
{"id": "1220674", "revid": "767487", "url": "https://it.wikipedia.org/wiki?curid=1220674", "title": "Odivelas Futebol Clube", "text": "L'Odivelas Futebol Clube \u00e8 una societ\u00e0 polisportiva portoghese con sede a Odivelas. \nCalcio a 5.\nTra le sezioni della polisportiva, quella che ha raggiunto i migliori risultati \u00e8 la squadra di calcio a 5 che ha disputato alcune stagioni in 1\u00aa Divis\u00e3o, massimo campionato nazionale."}
{"id": "1220677", "revid": "131358", "url": "https://it.wikipedia.org/wiki?curid=1220677", "title": "F.C. Nantes-Atlantique", "text": ""}
{"id": "1220679", "revid": "28592", "url": "https://it.wikipedia.org/wiki?curid=1220679", "title": "Praterie", "text": ""}
{"id": "1220680", "revid": "28592", "url": "https://it.wikipedia.org/wiki?curid=1220680", "title": "Metri cubi", "text": ""}
{"id": "1220683", "revid": "144796", "url": "https://it.wikipedia.org/wiki?curid=1220683", "title": "Monarchia ereditaria", "text": "La monarchia ereditaria \u00e8 la forma pi\u00f9 comune di monarchia usata dalla maggior parte delle monarchie attualmente regnanti nel mondo.\nNella monarchia ereditaria tutti i monarchi provengono dalla stessa famiglia, ed il potere \u00e8 trasferito da un membro ad un altro della famiglia. Questo sistema ha il vantaggio di portare stabilit\u00e0 e continuit\u00e0 nell'opera del regnante, tanto quanto sono stabili i legami interni della famiglia.\nPer esempio, quando il re o la regina muore o abdica, la corona passa alla generazione successiva, ovvero ai figli, e dopo di loro ai nipoti, o in assenza, a fratelli, zii, cugini o altri parenti. L'ordine di successione \u00e8 definito dalla legge, quello pi\u00f9 frequente \u00e8 basato sulla primogenitura, ma esistono anche altri metodi.\nStoricamente, ci sono state delle differenze nei sistemi di successione, la maggior parte delle quali intorno al dubbio se la successione sia solo limitata agli eredi maschi o se, invece, anche le femmine sono ammissibili al trono. La successione agnatizia si riferisce al sistema nel quale dove alle eredi femmine non \u00e8 permesso n\u00e9 di regnare, n\u00e9 di trasmettere il diritto a succedere al proprio discendente maschio (cfr. la Legge Salica). Un \"agnato\" \u00e8 un congiunto con cui si ha un ascendente comune in linea immediata maschile. Con successione cognatizia, anticamente, ci si riferiva ad un tipo di successione al trono od in un altro tipo di eredit\u00e0, la quale permetta sia ai masch\u00ee sia alle femmine di essere eredi; questo sebbene, nell'uso moderno, il termine si riferisca ad una eguale successione basata sull'anzianit\u00e0, senza riguardo per il sesso.\nUna monarchia elettiva pu\u00f2, in pratica, funzionare come una monarchia ereditaria, per esempio nel caso in cui l'eleggibilit\u00e0 sia limitata ai soli membri di una famiglia (o, a maggior ragione, se l'elezione \u00e8 sottoposta alle regole di precedenza del maggiorasco). Ci\u00f2 \u00e8 accaduto, nella storia, di solito, lentamente, in molte monarchie elettive del passato. Secondo questo metodo, il Re, all'avvicinarsi della propria morte, ma quando ancora poteva esercitare la propria influenza per dirigere l'elezione al risultato voluto, avrebbe sottoposto al voto il proprio prescelto, cosicch\u00e9 egli risultasse eletto.\nMolte nazioni europee tardomedievali erano, ufficialmente, monarchie elettive, ma la medesima famiglia, spesso, aveva gi\u00e0 mantenuto il trono per secoli. Questa situazione ibrida, descritta come \"monarchia pseudoelettiva\" o \"virtualmente ereditaria\", era dovuta al fatto che il sistema della successione era in lenta transizione.\nMolte di queste monarchie ibride sono diventate ufficialmente ereditarie agli albori dell'era moderna."}
{"id": "1220685", "revid": "666668", "url": "https://it.wikipedia.org/wiki?curid=1220685", "title": "Sport Lisboa e Olivais", "text": "Lo Sport Lisboa e Olivais, noto semplicemente come Olivais, \u00e8 una societ\u00e0 polisportiva portoghese con sede a Lisbona, espressione dell'omonima freguesia. \u00c8 una filiale dello Sport Lisboa e Benfica.\nStoria.\nSi tratta di una delle poche formazioni portoghesi amatoriali ad aver vinto uno dei massimi trofei nazionali; la sezione di calcio a 5 ha infatti vinto la Ta\u00e7a de Portugal nella stagione 2003-04."}
{"id": "1220693", "revid": "287204", "url": "https://it.wikipedia.org/wiki?curid=1220693", "title": "Nebulosa Cono", "text": "NGC 2264 indica un brillante ammasso aperto circondato da un grande sistema di nebulosit\u00e0 diffuse, all'interno della costellazione dell'Unicorno.\nIn effetti, la prima caratteristica che colpisce esplorando quest'area di cielo con un binocolo \u00e8 proprio un gruppo di circa venti stelline di colore blu, dominato dalla stella S Monocerotis, di magnitudine compresa fra la quinta e la nona, disposte a triangolo, con il vertice puntato verso sud, caratteristica che nell'emisfero australe (dove la cima appare rivolta verso l'alto) lo rende simile ad un Albero di Natale (quest'ultimo \u00e8 il nome proprio dell'ammasso).\nNel vertice meridionale dell'ammasso, se si osserva con un telescopio newtoniano con l'ausilio di un filtro, diventa evidente una nebulosa, nel cui bordo \u00e8 presente una toppa scura a forma di cono con la punta rivolta verso il vertice dell'albero di Natale; questa struttura ha reso famosa la nube con il nome proprio di Nebulosa Cono.\nA nord-ovest dell'ammasso si estende inoltre una vasta nebulosit\u00e0 pi\u00f9 debole, ben visibile nelle foto a lunga esposizione."}
{"id": "1220694", "revid": "1573940", "url": "https://it.wikipedia.org/wiki?curid=1220694", "title": "Eastern League", "text": "L'Eastern League \u00e8 una lega minore del baseball americano (livello: AA), che opera principalmente nel nord-est degli Stati Uniti, nonostante una formazione provenga dall'Ohio. \nL'associazione nasce dalle ceneri della New York-Pennsylvania League. Nel 1936 la prima formazione fuori dai due stati originari fu creata quando la squadra di York si spost\u00f2 a Trenton (New Jersey). Quando nel 1938 la formazione di Scranton si trasfer\u00ec ad Hartford la lega assunse il nome attuale.\nDal 1923 ci sono state squadre nella NYPL e nella EL da 51 diverse citt\u00e0 e 12 stati pi\u00f9 due province canadesi. Dal 1994 le squadre passarono da 8 a 10, per poi allargarsi a 12 a partire dal 1999, divise in \"Eastern\" e \"Western\" Division. La stagione regolare va da aprile a settembre, le prime due di ogni division si scontrano per i playoff.\nLa squadra detentrice a fine stagione 2016 \u00e8 gli Akron RubberDucks affiliata ai Cleveland Indians."}
{"id": "1220695", "revid": "767487", "url": "https://it.wikipedia.org/wiki?curid=1220695", "title": "Sporting Clube de Braga (calcio a 5)", "text": "Lo Sporting Clube de Braga - Associa\u00e7\u00e3o Acad\u00e9mica da Universidade do Minho \u00e8 una societ\u00e0 di calcio a 5 con sede a Braga. Si tratta della sezione di calcio a 5 della omonima societ\u00e0 polisportiva portoghese.\nStoria.\nLo Sporting Braga ha come migliore risultato nella sua storia la finale delle Campionato di Portogallo raggiunta nella stagione 2016/2017. Nel 2007 la societ\u00e0 ha dato vita a una sinergia con l'Associa\u00e7\u00e3o Acad\u00e9mica da Universidade do Minho, dando vita all'attuale assetto."}
{"id": "1220698", "revid": "132266", "url": "https://it.wikipedia.org/wiki?curid=1220698", "title": "Constitutum Constantini", "text": ""}
{"id": "1220700", "revid": "33751", "url": "https://it.wikipedia.org/wiki?curid=1220700", "title": "Cienciano del Cuzco", "text": ""}
{"id": "1220704", "revid": "986213", "url": "https://it.wikipedia.org/wiki?curid=1220704", "title": "Milutin Borisavljevi\u0107", "text": " \nNato nel 1889 a Kragujevac, in Serbia, l'architetto giunse a Parigi a 28 anni per svolgere alcune ricerche in campo estetico sotto la direzione di Victor Basch alla Sorbona: inizi\u00f2 cos\u00ec una prolifica carriera di saggista, con la pubblicazione della sua tesi \"Le teorie dell'architettura\", per l'editore \"Payot\", che sistematizzava in un brillante prodotto i risultati di questa ricerca. Il saggio affronta le teorie estetiche dall'antichit\u00e0 al XIX secolo, da una prospettiva angolata rispetto alle basi della sua progettazione, fortemente ottico-fisiologiche: all'analisi estetica si sottende infatti un metodo scientifico, la psicologia sperimentale, in ferma opposizione ad altri metodi, considerati aleatori o confusionari, utilizzati in passato (\"i.e.:\" il metodo filosofico, quello geometrico, quello aritmetico ecc.)"}
{"id": "1220707", "revid": "767487", "url": "https://it.wikipedia.org/wiki?curid=1220707", "title": "Instituto D. Jo\u00e3o V", "text": "Lo Instituto D. Jo\u00e3o V, a volte abbreviato in IDJV, \u00e8 una squadra portoghese di calcio a 5 che gioca a Pombal. Nella stagione 2006/2007 ha disputato Campeonato Nacional de Futsal.\nCon questa denominazione la squadra si \u00e8 aggiudicata la Ta\u00e7a de Portugal de Futsal nella stagione 1998/1999, giungendo alla finale anche due stagioni dopo. Per un breve periodo, nei primi anni 2000, la societ\u00e0 ha avuto come denominazione Sporting Clube de Pombal."}
{"id": "1220708", "revid": "28592", "url": "https://it.wikipedia.org/wiki?curid=1220708", "title": "Autocratico", "text": ""}
{"id": "1220709", "revid": "309289", "url": "https://it.wikipedia.org/wiki?curid=1220709", "title": "Siberia occidentale", "text": ""}
{"id": "1220710", "revid": "309289", "url": "https://it.wikipedia.org/wiki?curid=1220710", "title": "Siberia orientale", "text": ""}
{"id": "1220712", "revid": "486946", "url": "https://it.wikipedia.org/wiki?curid=1220712", "title": "Penisola dei Chukchi", "text": ""}
{"id": "1220714", "revid": "28592", "url": "https://it.wikipedia.org/wiki?curid=1220714", "title": "Gorno-Altaysk", "text": ""}
{"id": "1220715", "revid": "599013", "url": "https://it.wikipedia.org/wiki?curid=1220715", "title": "Paolo Guerrero", "text": "Caratteristiche tecniche.\n\u00c8 un centravanti dotato di fiuto del gol, bravo nel gioco aereo e dalla spiccata personalit\u00e0. \u00c8 abile anche nel tirare le punizioni.\nCarriera.\nClub.\nAlianza Lima.\nCresciuto nel settore giovanile dell'Allianza Lima, a cui si unisce nel 1991, Guerrero entra in prima squadra all'et\u00e0 di 17 anni, nel luglio 2001, grazie al tecnico Jaime Duarte, insieme al compagno di squadra Jefferson Farf\u00e1n. Esordisce in prima squadra il 10 marzo 2002 contro il . Tre giorni dopo esordisce anche in Coppa Libertadores, nella sconfitta per 2-0 patita in casa del . Decisivo per la sua formazione \u00e8 Constantino Carvallo Rey, scomparso nel 2008, ex direttore del collegio \"Los Reyes Rojos\" ed ex collaboratore dell'Alianza Lima, figura chiave anche per la carriera di Farf\u00e1n.\nBayern Monaco.\nIl 6 settembre 2002 arriva in Germania, tesserato dal Bayern Monaco. Inserito nei ranghi del Bayern Monaco II, in Regionalliga S\u00fcd, la terza divisione tedesca, vince questo campionato il 30 maggio 2004. Nell'estate del 2004, dopo tre stagioni nelle giovanili (53 presenze e 36 reti nella Regionalliga S\u00fcd), viene aggregato alla prima squadra (in cui trova come compagno di reparto il connazionale Claudio Pizarro). Debutta con la prima squadra dei bavaresi il 23 ottobre 2004, in Bundesliga, contro l', mentre il primo gol in Bundesliga lo segna contro l'. In quattro stagioni a Monaco di Baviera, di cui le ultime due in prima squadra, realizza 6 gol in 13 presenze in Bundesliga e 2 in UEFA Champions League. Nella stagione 2005-2006 si divide tra Bayern Monaco (4 reti in 14 presenze) e Bayern Monaco II (9 gol in 13 presenze).\nAmburgo.\nNel giugno 2006 passa all'Amburgo per 2,5 milioni di euro, firmando un contratto quadriennale. Nel suo primo campionato con gli \"Anseatici\", frenato da un infortunio, segna soltanto 5 gol in 20 presenze. Nella stagione 2007-2008 s'impone come titolare e contribuisce alla conquista del quarto posto in Bundesliga con 9 gol e 4 assist in 29 partite, ai quali si aggiungono 5 gol in Coppa Uefa. L'anno seguente, con Martin Jol in panchina, si conferma un pilastro della squadra, che raggiunge la semifinale di Coppa Uefa.\nIl 10 settembre 2009, in un impegno con la propria nazionale, subisce la rottura del legamento crociato del ginocchio sinistro: \u00e8 quindi costretto a saltare gran parte della stagione. Il 4 aprile 2010, al termine dello 0-0 casalingo contro l'Hannover, ha colpito con una bottiglietta d'acqua il volto di un tifoso dell'Amburgo, reo di avergli urlato contro la frase \u00abTornatene in Per\u00f9\u00bb. Il gesto \u00e8 costato al giocatore una multa di oltre 50.000 euro da parte del club, pi\u00f9 20.000 euro di multa e cinque giornate di squalifica da parte della federazione tedesca. Chiude la stagione con sole 6 presenze, mettendo a segno 4 gol.\nIl 25 maggio 2010 l'Amburgo gli rinnova il contratto fino al 30 giugno 2014 garantendogli un ingaggio da circa 3 milioni di euro l'anno (il giocatore, precedentemente, ne aveva chiesti 4).. Nella stagione 2011-12 della Bundesliga si \u00e8 reso noto suo malgrado per una squalifica della durata di ben 8 giornate, a causa di un pericolosissimo e volontario intervento sul portiere dello Stoccarda nella partita persa dall'Amburgo per 0-3.\nCorinthians.\nL'11 luglio 2012 l'Amburgo annuncia la cessione del giocatore ai brasiliani del Corinthians. Il 14 dicembre, nella semifinale del mondiale per club contro l'Al-Ahli, segna il gol dell'1-0 che permette alla sua squadra di raggiungere la finale. Il 16 dicembre, nella finale di Yokohama contro il Chelsea, realizza il suo secondo gol nella competizione, grazie al quale il Corinthians si laurea campione del mondo. Il 27 maggio 2015 decide di non rinnovare il suo contratto in scadenza con il \"Tim\u00e3o\" e rimane quindi svincolato.\nFlamengo.\nIl 29 maggio 2015 firma con il Flamengo. Debutta contro l' con un gol e un assist. Nel 2016 disputa in cinque mesi due finali regionali, quelle della Ta\u00e7a Guanabara e del Campionato Carioca, andando in gol in ambedue le partite, perdendo la prima ai tiri di rigore e vincendo la seconda. Al titolo Carioca accompagna quello di capocannoniere del Campionato Carioca, con 10 gol in 11 partite, oltre a essere eletto miglior giocatore del torneo. Nel 2017 perde con il Flamengo la finale della Coppa del Brasile.\nDopo la sospensione per la positivit\u00e0 ad un controllo antidoping rimediata dopo una partita con la nazionale, torna il 7 maggio 2018 contro l'Internacional, nella partita vinta per 2-0. Il 14 maggio, per\u00f2, la sua sospensione \u00e8 prolungata dal TAS. Torna in campo il 18 luglio contro il .\nInternacional.\nDopo tre anni trascorsi al Flamengo, il 12 agosto 2018 passa all' firmando un contratto triennale. Debutta il 6 aprile contro un club di quarta divisione, il Caxias, nelle semifinali del Campionato Ga\u00facho, partita in cui va in rete. Esordisce con gol anche nella Coppa Libertadores 2018, il 9 aprile contro il , dando con due reti all'Internacional in anticipo la qualificazione agli ottavi di finale. \u00c8 decisivo anche per la qualificazione ai quarti della coppa, segnando sia all'andata che al ritorno degli ottavi contro il . Sar\u00e0 la sua ex squadra, il Flamengo, a eliminare l'Internacional dal torneo. Segna anche contro il agli ottavi di finale della Coppa del Brasile, sia all'andata che al ritorno; contro il , ai quarti, trasforma in rete uno dei tiri di rigore finali con cui la squadra di Porto Alegre elimina gli avversari, avanzando in semifinale. Con due gol nella semifinale di ritorno contro il , Guerrero consegna all'Internacional la qualificazione alla finale, dove arriva una sconfitta contro l'. Guerrero \u00e8 capocannoniere della manifestazione, di cui viene eletto miglior giocatore per quella stagione.\nNell'ottobre 2019, con due gol contro il , diviene il secondo miglior marcatore straniero dell'Internacional e del campionato brasiliano, superando il colombiano Victor Hugo Aristiz\u00e1bal. Conclude il campionato con 10 gol e la stagione con 20 gol in 41 partite.\nIl 26 ottobre 2021, in accordo con la societ\u00e0, risolve il contratto in essere, ponendo fine alla sua esperienza con la squadra di Porto Alegre.\nNazionale.\nHa giocato nelle selezioni peruviane Under-17 e Under-20, per poi debuttare nella nazionale maggiore nel 2005. Ha partecipato alla Coppa America 2007. Nella Coppa America 2011 va a segno nella fase a gironi sia contro l'Uruguay (1-1) sia contro il Messico (1-0). Nella finale per il terzo posto realizza una tripletta nella partita vinta per 4-1 contro il Venezuela, che risulta la vittoria pi\u00f9 larga ottenuta dal Per\u00f9 nella storia Coppa America, della cui edizione del 2011 Guerrero vince il titolo di capocannoniere. Con le reti realizzate in Coppa America, al 2020 risulta anche il maggiore realizzatore in attivit\u00e0 della nazionale peruviana, avendo superato Claudio Pizarro e Jefferson Farf\u00e1n.\nNella Coppa America 2015 Guerrero mette a segno una tripletta ai quarti di finale contro la Bolivia (battuta per 3-1) e una rete contro il Paraguay nella finale per il terzo posto, vinta dal Per\u00f9 per 2-0. Con questi 4 centri si laurea, a pari merito con il cileno Eduardo Vargas, capocannoniere della manifestazione: \u00e8 il primo giocatore della storia ad aggiudicarsi per due edizioni consecutive della \"Copa\" il titolo di miglior marcatore. Nel 2016 viene convocato per la Coppa America Centenario negli Stati Uniti, manifestazione in cui durante la prima partita, contro Haiti, mette a segno il gol della vittoria.\nDopo la partita del 5 ottobre 2017 contro l', Guerrero non supera un controllo antidoping, risultando positivo alla benzoilecgonina, un metabolita della cocaina. Inizialmente la FIFA lo squalifica per un anno, ma a dicembre riduce lo stop a sei mesi dopo che Guerrero riesce a dimostrare la presenza della sostanza in un t\u00e8 contaminato. Il 14 maggio 2018, per\u00f2, il TAS (Tribunale Arbitrale dello Sport) di Losanna, su intervento dell'Agenzia mondiale antidoping (WADA), gli infligge una squalifica di 14 mesi. Il 1\u00ba giugno 2018 il Tribunale federale svizzero (la Corte suprema, la pi\u00f9 alta autorit\u00e0 giuridica elvetica) accetta di \"congelare\" lo stop imposto dal TAS fino alla fine del campionato del mondo 2018.\nGuerrero partecipa quindi al campionato del mondo di Russia, al quale il Per\u00f9 si \u00e8 qualificato battendo la Nuova Zelanda allo spareggio nel novembre 2017 (tornando in tale competizione dopo 36 anni di assenza). Gioca tutte e 3 le partite del Per\u00f9, che viene eliminato ai gironi a vantaggio di Danimarca e Francia. Nella terza partita del gruppo segna il gol (inutile ai fini della qualificazione) del definitivo 2-0 nella vittoria contro l'Australia, diventando il terzo calciatore sudamericano pi\u00f9 anziano a segnare in un campionato del mondo dopo Obdulio Jacinto Varela e Mart\u00edn Palermo.\nDopo aver scontato la squalifica, torna in nazionale nel giugno 2019. Nello stesso mese partecipa alla Coppa America 2019, guidando il Per\u00f9 fino alla finale persa per 1-3 contro i padroni di casa del Brasile. Con 3 reti si laurea capocannoniere del torneo a pari merito con il brasiliano Everton.\nIl 12 ottobre 2019 raggiunge quota 100 presenze in nazionale nella sconfitta per 1-0 contro l'.\nStatistiche.\nPresenze e reti nei club.\n\"Statistiche aggiornate al 3 ottobre 2021\""}
{"id": "1220716", "revid": "599013", "url": "https://it.wikipedia.org/wiki?curid=1220716", "title": "Marco Muggiani", "text": "\u00c8 considerato un pioniere della pallacanestro italiana, della quale fu in assoluto il primo a ricoprire il ruolo di commissario tecnico della Nazionale maschile.\nEra fratello minore di Giorgio (1887, fondatore dell') e Arrigo (1889).\nCarriera.\nIl 21 dicembre 1921, presso la Birreria Colombo di Milano, \u00e8 stato eletto segretario della neonata Federazione Italiana Basketball. A casa sua era anche ospitata la prima sede della FIB, in via Disciplini 15. In quel periodo gi\u00e0 era tesserato per l'Internazionale Milano. Ha mantenuto questa carica fino al 1926.\nNel 1923 vinse lo scudetto con i nerazzurri. Nel 1926 ha diretto la nazionale italiana nelle sue prime due uscite: Italia-Francia 23-17 e Francia-Italia 18-22.\nRiposa al Cimitero Monumentale di Milano."}
{"id": "1220717", "revid": "44638", "url": "https://it.wikipedia.org/wiki?curid=1220717", "title": "Federazione Italiana Basketball", "text": ""}
{"id": "1220720", "revid": "767487", "url": "https://it.wikipedia.org/wiki?curid=1220720", "title": "Robert Michael Ballantyne", "text": "Ha scritto numerosi romanzi a tema avventuroso, il pi\u00f9 importante dei quali, per l'influenza che ebbe su Robert Louis Stevenson, \u00e8 \"L'Isola di Corallo\" (\"Coral Island\") del 1858. Altri romanzi di rilievo sono \"La Scialuppa\" (\"The Lifeboat\") del 1864 e \"Il Faro\" (\"The lighthouse\"), 1865. \nQueste opere sono tutte caratterizzate dal fatto che l'autore si document\u00f2 in maniera autoptica, ossia esplorando personalmente le zone di ambientazione, da cui trasse una precisa e zelante documentazione topografica. Pur intessendo romanzi d'azione, Ballantyne eccede spesso in un rigido moralismo che alla fine va ad intaccare l'azione stessa.\n\u00c8 sepolto nel cimitero acattolico di Roma."}
{"id": "1220725", "revid": "2071655", "url": "https://it.wikipedia.org/wiki?curid=1220725", "title": "All About Us (singolo)", "text": "All About Us (\"Tutto parla di noi\") \u00e8 un singolo del duo russo t.A.T.u., pubblicato il 1\u00ba settembre 2005 come primo estratto dal secondo album in lingua inglese \"Dangerous and Moving\". \nDivent\u00f2 presto un successo internazionale, arrivando a segnare la top 10 delle classifiche di molti paesi, come Austria, Francia, Germania, Italia, Svezia e Regno Unito.\nDescrizione.\nScritta dalle Veronicas assieme a Billy Steinberg e Josh Alexander, e prodotta da Martin Kierszenbaum e Robert Orton, \"All About Us\" \u00e8 il singolo d'apertura del secondo album in lingua inglese delle t.A.T.u. \"Dangerous and Moving\", di cui costituisce la seconda traccia. Il singolo fu anche incluso nella versione russa dell'album, \"Ljudi invalidy\", e apparve nuovamente nella raccolta dei maggiori successi del duo \"The Best\", uscita nel 2006. \nIl brano sancisce l'abbandono dell'immagine da lolita delle cantanti del gruppo in favore di quella pi\u00f9 trasgressiva e matura, e cerca di mettere a tacere il clamore dei media e le voci riguardanti la loro sessualit\u00e0 e le polemiche che hanno seguito le cantanti dopo il loro emergere, facendo sapere al mondo che sono ancora insieme e forti come agli esordi.\nAccoglienza.\n\"All About Us\" ha avuto successo in tutto il mondo, venendo accolta con recensioni positive da parte della critica musicale. Alcuni critici hanno tuttavia riscontrato una correlazione con i precedenti singoli del duo \"All the Things She Said\" e \"Not Gonna Get Us\".\nVideo musicale.\nIl videoclip fu girato a Los Angeles e prodotto dal regista James Cox. Esistono due versioni del video, una censurata e l'altra non tagliata (anche conosciuta come \"versione esplicita\"). La prima fu pubblicata nel sito ufficiale il 18 agosto, mentre la versione senza censura soltanto pi\u00f9 tardi. Il video divent\u00f2 popolare in Europa e fu ritirato al \"TRL\" polacco dopo aver passato 50 giorni di countdown. \nOltre ad essere premiato \"miglior video\" agli MTV Russia Music Awards 2006, vinse nella medesima categoria ai Muz-TV Awards dello stesso anno.\nRiassunto.\nIl video inizia con Lena e Julia che parcheggiano, mentre nella radio dell'auto viene trasmessa \"All the Things She Said\". Le due entrano in un ristorante, mentre appaiono sullo schermo alcuni titoli di giornale riguardanti voci di corridoio circa la loro relazione. Si siedono al tavolo, bevono della vodka, vengono fotografate e cominciano a litigare, e Julia infuriata esce dal locale. Le intestazioni dei giornali continuano ad apparire e Julia cammina per il lato del ristorante e Lena la perde di vista. Mentre cammina sul ciglio di una strada, vestita in modo piuttosto provocante, Julia accetta un passaggio in macchina da un uomo. Lena prova a chiamare Julia sul cellulare ma lei non risponde perch\u00e9 \u00e8 al telefono con un'altra persona. Julia ed il ragazzo infine arrivano a casa, dove cominciano a baciarsi e a spogliarsi. Tuttavia, tutto ci\u00f2 si tramuta in tentato stupro, non appena l'uomo obbliga Julia a copulare. Julia si libera, gli fa il dito medio e telefona Lena. L'uomo per\u00f2 assale fisicamente Julia, gettandola su un tavolino di cristallo. Cos\u00ec, il cellulare le cade di mano e Lena, intuendo la gravit\u00e0 della situazione, si mette alla guida della sua auto e va a cercarla nella notte. Julia riesce a scappare dalle mani del violentatore e trova in una scatola una pistola e dei proiettili. Quando il ragazzo si volta per attaccare Julia di nuovo, lei gli spara in testa. Quindi scavalca una finestra e scende dalle scale d'emergenza, giusto in tempo per incontrare Lena che \u00e8 appena arrivata con l'auto.\nLa versione censurata del video musicale \u00e8 stata pesantemente modificata per la visione in TV. \u00c8 stata omessa la scena in cui Julia alza il dito il medio al ragazzo, lei che viene gettata sul tavolino di cristallo, la scoperta delle pallottole e lo schizzo di sangue sul muro. I fan si sono indignati davanti ad una tale censura, e secondo alcuni il video ora fa sembrare che Julia spari all'uomo senza motivo.\nEsiste inoltre un'altra versione censurata del video, mandata in onda esclusivamente in Francia, in cui la scena dell'aggressione e dell'omicidio viene completamente omessa, facendo sembrare che Julia lasci la casa dell'uomo dopo aver chiamato Lena per farsi venire a prendere.\nSuccesso commerciale.\nDal punto di vista commerciale, \"All About Us\" ha ottenuto ottimi risultati nelle classifiche. Nei mercati europei la canzone si \u00e8 distinta per aver raggiunto la top 10 in molti paesi, come Austria, Belgio, Finlandia, Francia, Germania, Italia, Svezia e Svizzera. Il brano ha avuto successo anche in Oceania, dove ha raggiunto il picco al 39\u00ba posto nelle classifiche australiane ARIA Charts.\nNegli Stati Uniti la canzone ha avuto un buon successo, piazzandosi alla posizione numero 13 nella classifica Hot Dance Club Songs. Il brano \u00e8 stato poi un successo in classifica nel Regno Unito, arrivando alla posizione numero 8 nella top 10 della UK Singles Chart."}
{"id": "1220728", "revid": "339392", "url": "https://it.wikipedia.org/wiki?curid=1220728", "title": "Inter Ulbra Porto Alegre", "text": ""}
{"id": "1220730", "revid": "1005847", "url": "https://it.wikipedia.org/wiki?curid=1220730", "title": "Residuo", "text": ""}
{"id": "1220732", "revid": "1714743", "url": "https://it.wikipedia.org/wiki?curid=1220732", "title": "Giovanni III di Baviera-Straubing", "text": "Origine.\nGiovanni, secondo il continuatie IV della \"Chronologia Johannes de Beke\" era il figlio minore (il maschio terzogenito) del duca di Baviera, conte d'Olanda e Zelanda e conte d'Hainaut, Alberto I e della moglie, Margherita di Brieg, figlia di Ludovico I il Giusto e di sua moglie Agnese di Sagan (sia il matrimonio che la paternit\u00e0 sono confermati dal \"Scriptores rerum silesiacarum: oder, Sammlung schlesischer ..., Volume 1\").&lt;br&gt;Alberto I era il figlio maschio terzogenito della contessa di Hainaut e contessa d'Olanda e di Zelanda, Margherita e del marito, il duca di Baviera, re di Germania e imperatore, Ludovico IV di Wittelsbach, detto il Bavaro: infatti secondo il continuatie III della \"Chronologia Johannes de Beke\" era fratello del conte, Guglielmo V, che, secondo il capitolo n\u00b0 81a della \"Chronologia Johannes de Beke\" Guglielmo era figlio della contessa di Hainaut e contessa d'Olanda e di Zelanda, Margherita e del marito, il duca di Baviera, re di Germania e imperatore, Ludovico IV di Wittelsbach, detto il Bavaro, figlio, secondo la \"Not\u00e6 Fuerstenfeldenses de Ducibus Bavari\u00e6\", del duca dell'Alta Baviera Ludovico II (il Severo) e di Matilde d'Asburgo.&lt;br&gt;Ancora secondo il capitolo n\u00b0 81a della \"Chronologia Johannes de Beke\" Margherita era la figlia femmina primogenita del conte di Hainaut e conte d'Olanda e di Zelanda, Guglielmo e della moglie Giovanna di Valois (1294-6 aprile 1342), la figlia terzogenita di Carlo di Valois e di Margherita d'Angi\u00f2, e come ci ricorda la \"Chronologia Johannes de Beke\", era sorella del futuro re di Francia (1328) Filippo VI.&lt;br&gt;Tra i suoi fratelli e sorelle si ricordano Guglielmo VI, conte d'Olanda, Giovanna, regina di Boemia e di Germania, Giovanna Sofia, duchessa d'Austria e Margherita, contessa di Nevers, poi duchessa di Borgogna, contessa di Borgogna (Franca Contea), Artois e Fiandre.\nBiografia.\nNel 1357, suo zio, il duca di Baviera, conte d'Olanda e Zelanda e conte d'Hainaut, Guglielmo, inizi\u00f2 a mostrare i primi segni di squilibrio mentale, per tale ragione, suo padre, Alberto, allora ventiduenne, assunse la reggenza (reggente, o \"ruwaard\" in olandese) dell'Olanda e dell'Hainaut, come ci viene confermato dal continuatie III della \"Chronologia Johannes de Beke\". \nAlla morte di suo zio, Guglielmo, senza eredi legittimi, come conte d'Olanda, Zelanda e Hainaut e come duca di Baviera-Straubing, gli succedette suo padre Alberto I, come ci viene confermato dal continuatie III della \"Chronologia Johannes de Beke\".\nGiovanni, nel 1390, era diventato vescovo di Liegi\nAlla morte del padre, Alberto, nel 1404, suo fratello il maschio primogenito, Guglielmo gli succedette in tutti i suoi titoli.\nNel 1408 le armate borgognone guidate dal cognato, il duca di Borgogna, Giovanni senza Paura (marito di Margherita) vennero in aiuto di Giovanni III nella sua battaglia contro i cittadini di Liegi, che erano in aperta rivolta. Nella battaglia di Oth\u00e9e, il 23 settembre 1408, la popolazione di Liegi venne decisamente sconfitta, e l'influenza borgognona si stabil\u00ec anche nella citt\u00e0 di Liegi. Le successive esecuzioni dei rivoltosi fecero guadagnare a Giovanni l'appellativo di \"spietato\".\nSuo fratello, Guglielmo fece testamento in favore della figlia Giacomina, prima della propria morte, che lo colse nel castello di Bouchain, il 30 maggio 1417 e fu sepolto a Valenciennes; la morte di Guglielmo (\"domini ducis Willelmi Bavarie et Hanonie comitis\") ci viene confermata dal \"Ex Necrologio Sanct\u00e6 Waldetrudis\" il 31 di maggio (\"pridie kal. Iuni\").\nGiovanni III, che gi\u00e0 in precedenza aveva rinunciato alla carriera ecclesiastica, abbandon\u00f2 il vescovato quando sua nipote Jacqueline divenne contessa d'Olanda e Hainaut e duchessa di Baviera-Straubing nel 1417. Con l'aiuto del principe elettore di Brandeburgo, re d'Ungheria, re di Croazia, rex Romanorum e futuro re di Boemia e imperatore del Sacro Romano Impero, Sigismondo di Lussemburgo (lo zio della moglie di Giovanni III, Elisabetta di Lussemburgo, sposata nel 1418), Giovanni III inizi\u00f2 subito una guerra civile contro Jacqueline ed il suo giovane marito, il duca Giovanni IV di Brabante, figliastro di Elisabetta di Lussemburgo e nipote di Giovanni di Borgogna.\nGiovanni III venne inoltre supportato dalla citt\u00e0 di Dordrecht e dal duca Filippo il Buono di Borgogna, che nel 1419 era succeduto al padre, Giovanni senza Paura. L'assedio di Dordrecht del 1419 non ebbe successo, perci\u00f2 Giovanni IV di Brabante si accord\u00f2 per una pace con Giovanni III. Giovanni IV di Brabante a nome di Jacqueline stessa, alla fine rinunci\u00f2 all'Olanda ed all'Hainaut e lasci\u00f2 il governo a Giovanni III di Baviera, che venne per\u00f2 avvelenato nel 1425; secondo la \"Histoire eccl\u00e9siastique et civile du duch\u00e9 de Luxembourg et comt\u00e9 ..., Volume 7\", Giovanni III fu avvelenato il 6 gennaio 1424, durante un'operazione militare e fu sepolto a L'Aia.\nSua nipote Jacqueline, che era fuggita in Inghilterra nel 1420 ed aveva sposato fratello del re d'Inghilterra, Humphrey di Lancaster, duca di Gloucester, non pot\u00e9 ereditare tali territori a lungo, e gran parte dei suoi domini vennero divisi tra i ducati bavaresi.\nGiovanni di Baviera venne ricordato per la ricchezza della sua corte e tra gli artisti a cui commission\u00f2 splendide opere si ricorda Jan van Eyck.\nMatrimonio e discendenza.\nNel 1418, Giovanni III spos\u00f2 Elisabetta di Lussemburgo (1390 - 1451), che, secondo la \"Histoire eccl\u00e9siastique et civile du duch\u00e9 de Luxembourg et comt\u00e9 ..., Volume 7\", era l'unica figlia del duca di G\u00f6rlitz, Giovanni, e della moglie, Riccarda Caterina di Meclemburgo, figlia del re di Svezia e duca di Meclemburgo-Schwerin, Alberto di Meclemburgo e di Riccarda di Schwerin; Elisabetta era la vedova di Antonio di Borgogna, a cui aveva dato due figli (uno morto di pochi mesi ed il secondo nato morto).&lt;br&gt;Giovanni da Elisabetta non ebbe figli.\nGiovanni da alcune amanti di cui non conosciamo n\u00e9 il nome n\u00e9 gli ascendenti ebbe quattro figli illegittimi"}
{"id": "1220733", "revid": "93682313", "url": "https://it.wikipedia.org/wiki?curid=1220733", "title": "Radio Adige", "text": "Radio Adige \u00e8 stata una emittente radiofonica privata di Verona. Ha trasmesso dall'ottobre del 1976 a Verona e Mantova. Il segnale radiofonico, attraverso 4 frequenze, raggiungeva la totalit\u00e0 del territorio del Comune di Verona e Provincia, del comune di Mantova e Provincia e parte delle province di Brescia, Vicenza, Rovigo, Modena e Reggio Emilia.\nFin dall'inizio il palinsesto di Radio Adige si \u00e8 caratterizzato sia per i suoi programmi, interamente autoprodotti e legati alla realt\u00e0 locale, che per la colonna musicale priva di commento. Oggi la programmazione prevede 13 giornali radio, 4 notiziari dedicati alla provincia, programmi dedicati alla cultura, allo spettacolo ed allo sport locale con interviste con personaggi del mondo della politica, della cultura e dello sport.\nNel corso del 2007 Radio Adige vanta l'ascolto di 96.000 ascoltatori nel giorno medio e di 288.000 nei sette giorni (fonte Audiradio).\nDal 1 luglio 2017 Radio Adige chiude dopo aver venduto le frequenze a Radiofreccia."}
{"id": "1220734", "revid": "124606366", "url": "https://it.wikipedia.org/wiki?curid=1220734", "title": "Shigeru Ban", "text": "Biografia.\nShigeru Ban consegue la laurea in architettura nel 1984, dopo aver studiato al \"Southern California Institute of Architecture\" dal 1977 al 1980 e alla \"Cooper Union School of Architecture\".\nFu apprendista di Arata Isozaki dal 1982 al 1983, prima di aprire un proprio studio a Tokyo, nel 1985. Durante gli anni novanta ha insegnato in varie istituzioni universitarie giapponesi e nel 1996 viene premiato in varie competizioni di architettura. Nel 2014 ottiene il Premio Pritzker per l'architettura.\nNel giugno 2020, insieme ad altri architetti, chef, premi Nobel per l'economia e leader di organizzazioni internazionali, ha firmato l'appello per un'economia viola (\u00abPer un rinascimento culturale dell'economia\u00bb) pubblicato sul \"Corriere della Sera\", \"El Pa\u00eds\" e \"Le Monde\".\nOpere.\nShigeru Ban \u00e8 famoso soprattutto per le sue ricerche nel campo delle tensostrutture, specialmente nella loro realizzazione attraverso materiali economici come il cartone o il bamboo. Ad esempio, a seguito del terremoto di Kobe del 1995, numerosi sfollati vennero alloggiati all'interno di tende, ma Shigeru Ban ide\u00f2 una soluzione alternativa. Progett\u00f2 delle abitazioni di 16 metri quadrati, con pareti fatte da tubi di cartone e fondazioni costituite da cassette per bottiglie di birra, riempite con sabbia.\nTecniche simili furono usate anche per ricostruire temporaneamente una chiesa di Takatori e per il padiglione giapponese presentato all'Expo 2000 di Hannover.\nShigeru Ban ha inoltre progettato particolari edifici residenziali, costruiti con metodi e materiali tradizionali, ma con alcune caratteristiche originali.\nNel 2009 ha presentato un avveniristico progetto per la sede del Conservatorio Alfredo Casella dell'Aquila, dopo le distruzioni causate dal terremoto abruzzese del 2009. Il progetto si \u00e8 poi convertito in una sala da concerto da 230 posti, L'Aquila Temporary Concert Hall, completata ed inaugurata nel 2011.\nNel 2010 \u00e8 stato inaugurato il Centre Pompidou-Metz, da lui progettato in collaborazione con Jean de Gastines."}
{"id": "1220736", "revid": "1573940", "url": "https://it.wikipedia.org/wiki?curid=1220736", "title": "Pteridophora alberti", "text": "L'uccello del paradiso del re di Sassonia (Pteridophora alberti ) \u00e8 un uccello passeriforme appartenente alla famiglia Paradisaeidae. \u00c8 l'unica specie del genere Pteridophora .\nDescrizione.\nDimensioni.\nMisura circa 20-22 cm di lunghezza, per un peso di 68-95 g: a parit\u00e0 d'et\u00e0, i maschi sono leggermente pi\u00f9 grossi e pesanti rispetto alle femmine.\nAspetto.\nCome in molti uccelli del paradiso, anche la paradisea del re di Sassonia presenta dicromatismo sessuale: la femmina, infatti, \u00e8 di colore grigio su testa, dorso, ali e coda, mentre il ventre \u00e8 biancastro, con le singole penne orlate di nerastro ed il sottocoda giallo. Il maschio, invece, possiede testa, dorso e petto di colore nero sericeo (con riflessi iridescenti su quest'ultimo), mentre le remiganti sono di color ocra e il resto della zona dorsale sono di colore bruno: il ventre e il sottocoda sono di colore giallo, mentre i fianchi sono bianco-grigiastri. Carattere distintivo di questa specie sono due penne (una per lato) che partono dall'area fra il sopracciglio e l'orecchio del maschio, lunghe fino a mezzo metro, dalla caratteristica forma seghettata e di colore azzurro brillante sulla facciata rivolta verso l'esterno e rosso-bruno su quella rivolta verso l'interno. La stranezza di questi ornamenti (per supportare i quali, nonch\u00e9 la muscolatura necessaria per muoverli indipendentemente fra loro, sono presenti apposite depressioni nel cranio di questi uccelli) ha fatto s\u00ec che i primi esemplari di paradisea del re di Sassonia giunti in Europa vennero ritenuti dei falsi. In ambedue i sessi gli occhi sono bruni, le zampe e il becco sono neri e l'interno della bocca \u00e8 di colore verde acqua.\nDistribuzione e habitat.\nQuesta specie occupa un areale piuttosto discontinuo che copre gran parte della Cordigliera centrale della Nuova Guinea, dall'estremo sud della penisola di Doberai fino ai Monti Bismarck.\nL\"'habitat\" dell'uccello del paradiso del re di Sassonia \u00e8 rappresentato dalle aree di foresta pluviale montana, primaria o secondaria, fra i 1500 e i 2850 m di quota.\nBiologia.\nSi tratta di uccelli dalle abitudini diurne e solitarie, che passano la maggior parte del proprio tempo alla ricerca di cibo fra i rami della canopia. Nonostante i colori appariscenti e le lunghe penne dei maschi, risulta difficile avvistarli fra la vegetazione: pi\u00f9 facile risulta sentire il richiamo ronzante dei maschi.\nAlimentazione.\nLa paradisea del re di Sassonia \u00e8 un uccello essenzialmente frugivoro, la cui dieta si compone per oltre l'80% di frutta verde, con predilezione per i fichi e le drupe di \"Timonius\": quando disponibili, questi uccelli mangiano senza problemi anche insetti ed altri piccoli invertebrati.\nRiproduzione.\nLa stagione riproduttiva si estende fra settembre ed aprile, con picchi in luglio-febbraio. I maschi utilizzano il sistema del \"lek\", dove ciascun maschio ripulisce con cura dei rami a vari livelli della foresta, fra i quali si esibir\u00e0 allo scopo di attrarre ed impressionare il maggior numero di femmine possibile con le quali accoppiarsi.\nIl rituale di corteggiamento del maschio \u00e8 piuttosto complesso e ritualizzato, e prevede un uso estensivo delle lunghe penne cefaliche. Esso \u00e8 divisibile in due parti principali:\nSe la femmina \u00e8 interessata, il maschio segnala la volont\u00e0 di accoppiarsi risalendo il posatoio mentre muove la testa lateralmente, al che essa pu\u00f2 allontanarsi o lasciarsi montare.&lt;br&gt;\nDopo l'accoppiamento, i due si separano: il maschio ritorna ad esibirsi per attrarre altre femmine, mentre la femmina si occupa in totale solitudine della costruzione del nido (una struttura a coppa fatta di rametti e foderata con materiale office di origine vegetale), della cova del singolo uovo (che dura attorno ai 22 giorni) e della cura dei nidiacei, che si involano raggiungendo l'indipendenza attorno al mese dalla schiusa e raggiungono la maturit\u00e0 sessuale a 1-2 anni di vita. I rituali di corteggiamento di questi uccelli vengono imitati in apposite danze dagli indigeni Wola\nGli uccelli del paradiso del re di Sassonia appaiono molto longevi, raggiungendo i 30 anni di vita in cattivit\u00e0.\nTassonomia.\nSe ne riconoscono due sottospecie:\nLa popolazione diffusa sul versante sud del monte Hagen viene da alcuni autori considerata una sottospecie a s\u00e9 stante col nome di \"P. a. hallstromi\", tuttavia le differenze fra questa popolazione e la sottospecie nominale non vengono generalmente ritenute tali da giustificarne l'elevazione di rango.\nNell'ambito della famiglia Paradisaeidae, la paradisea del re di Sassonia occupa un proprio genere monospecifico, Pteridophora , molto vicino alle paradisee dalle sei penne del genere \"Parotia\", con il quale va a formare un clade ben distinto.\nIl nome scientifico di questi uccelli, dal quale \u00e8 tratto il nome comune, venne scelto in omaggio al re Alberto di Sassonia: il nome del genere, invece, deriva dall'unione delle parole greche \"\u03c0\u03c4\u03b5\u03c1\u03af\u03c2\" (\"pteris\", \"felce\") e \"\u03c6\u03ad\u03c1\u03c9\" (\"fero\", \"portare\"), col significato di \"portatrice di felci\", in riferimento alle penne cefaliche ed alla loro forma."}
{"id": "1220740", "revid": "1610933", "url": "https://it.wikipedia.org/wiki?curid=1220740", "title": "Uccello del paradiso del re di Sassonia", "text": ""}
{"id": "1220741", "revid": "436907", "url": "https://it.wikipedia.org/wiki?curid=1220741", "title": "Steve Bug", "text": "Biografia.\nAffascinato dalla musica elettronica in giovane et\u00e0, Bug incontra l'house poco pi\u00f9 della fine degli anni '80. La prima vera comparsa sulla scena la fa ad Ibiza nel 1991, prima di divenire dj resident nel miglior club della nat\u00eca Brema e partecipare annualmente ad eventi come la leggendaria Love Parade.\nNel 1993 Steve inizia a produrre, e dopo poco fonda la sua prima casa discografica, la Raw Elements per la quale pubblica anche il suo primo album \"Volksword\". Pubblicando progetti molto diversi fra loro, Bug separa la Raw Elements in due etichette: la Dessous nel '98 e la Poker Flat Recordings nel '99, due case molto diverse fra loro.\nLa prima si avvicina molto alla deep house, mentre la seconda \u00e8 puro minimal, genere agli albori in quel periodo.\nMa sar\u00e0 la Poker Flat la pi\u00f9 apprezzata e rinomata, conquistando in poco tempo tutta Europa tanto da essere ritenuta un manifesto ed innalzando la minimal a livello di fenomeno.\n\u00c8 dopo aver creato questo nuovo genere che Bug esprime tutta la sua creativit\u00e0 e tutto il suo talento in album come \"The Other Day\" (2000) e \"Sensual\" (2002). Cos\u00ec nel tempo diventa uno dei pi\u00f9 acclamati innovatori della micro-house, anche grazie alla sua fama di dj e attraverso le scelte mirate delle sue etichette (che hanno valorizzato talenti come Martini Bros, Vincenzo e Phonique) e le sue compilation. Da qualche anno collabora con Richie Hawtin per il progetto Low Blow, con Dj T (anch'egli produttore nella Poker Flat), ed ha prodotto singoli apprezzati nella scena minimal."}
{"id": "1220753", "revid": "1543377", "url": "https://it.wikipedia.org/wiki?curid=1220753", "title": "Pyrus vallis-demonis", "text": "Pyrus vallis-demonis \u00e8 una specie endemica della Sicilia, presente nel Parco dei Nebrodi. Questa specie rientra nel gruppo del genere \"Pyrus\" con frutti a calice deciduo.\nEtimologia.\nL'epiteto specifico si riferisce a \"Val Demone\", antica suddivisione nord-orientale della Sicilia e toponimo che si riferisce alla localit\u00e0 di rinvenimento della specie.\nDescrizione.\n\u00c8 un albero alto fino a 8 m, con rami eretto-patenti, dotati di aculei; quelli di 2-3 anni sono coperti da numerose lenticelle.\nLe foglie sono glabre o scarsamente pelose alla base, con lamina da ovata ad ellittica (rapporto larghezza/lunghezza = 0,34-0,65)\nL'infiorescenza \u00e8 un corimbo di 12-18 fiori, con ricettacolo ricoperto da peli semplici biancastri. Fiorisce da aprile a giugno.\nIl frutto \u00e8 un pomo piriforme o globoso color ruggine coperto da numerose lenticelle. Calice frequentemente deciduo.\nDistribuzione e habitat.\n\"Pyrus vallis-demonis\" \u00e8 confinato ad una piccola area, tra 1300 e 1480 m di altitudine in localit\u00e0 Moglia e sui versanti settentrionali di Serra Mir\u00eco e Serra Pumeri, nel Parco dei Nebrodi.\nSi riscontra in aree boschive dominate da \"Quercus cerris\", spesso in associazione con \"Rosa canina\", \"Prunus spinosa\", \"Ruscus aculeatus\", \"Acer campestre\"."}
{"id": "1220755", "revid": "165081", "url": "https://it.wikipedia.org/wiki?curid=1220755", "title": "The Big Ticket", "text": ""}
{"id": "1220756", "revid": "190427", "url": "https://it.wikipedia.org/wiki?curid=1220756", "title": "NGC 2244", "text": "NGC 2244 (noto anche come C 50) \u00e8 un ammasso aperto situato nel cuore della Nebulosa Rosetta, nell'Unicorno.\n\u00c8 composto da una quarantina di stelle di magnitudine compresa fra la quinta e la dodicesima, ben visibili con piccoli strumenti amatoriali; l'ammasso \u00e8 formato da stelle blu, calde, ci\u00f2 denota una giovane et\u00e0 dell'oggetto, che si sarebbe formato all'interno della nebulosa Rosetta, nel quale per altro, come testimonia la presenza di globuli di Bok, ancora \u00e8 vigorosa la formazione stellare. La stella principale \u00e8 \"12 Mon\", di magnitudine 5,9, al limite della visibilit\u00e0 ad occhio nudo."}
{"id": "1220758", "revid": "344503", "url": "https://it.wikipedia.org/wiki?curid=1220758", "title": "Marco Beltrami", "text": "Biografia.\nNato a Long Island (New York) il 7 ottobre 1966 da padre italiano e da madre greca, frequenta la Brown University, entra nella Yale School of Music e poco dopo si trasferisce in Italia, a Venezia, dove lavora con il compositore classico Luigi Nono, e torna a Los Angeles dove studia sotto la supervisione di Jerry Goldsmith.\nCompositore moderno che fa uso di strumentazioni elettroniche e di sintetizzatori, resta comunque un autore fortemente legato alla composizione per orchestra, sfruttandone le varie sezioni per ricreare sempre atmosfere muscolari, graffianti e cariche di personalit\u00e0, soprattutto nell'ambito dell'orchestrazione delle sue pagine. Dopo alcuni lavori teatrali e televisivi inizia a lavorare per il cinema, componendo prevalentemente musiche per film action, horror e thriller. Ha composto le colonne sonore per la saga di Scream, il primo film di Hellboy, Io, Robot, , Segnali dal Futuro, World War Z, i pi\u00f9 recenti capitoli del ciclo Die Hard e molto altro.\nHa collaborato con i Guns N' Roses, arrangiando alcuni brani per l'album \"Chinese Democracy\" uscito nel 2008.\nNel 2008 ha ricevuto la nomination all'Oscar per la miglior colonna sonora per il film \"Quel treno per Yuma\", risultando infine battuto dall'italiano Dario Marianelli.\nDue anni dopo riceve un'altra nomination all'Oscar per la miglior colonna sonora per il film \"The Hurt Locker\", insieme al suo assistente Buck Sanders, tuttavia la statuetta viene assegnata a Michael Giacchino per \"Up\".\nLa colonna sonora di \"The Hurt Locker\" non \u00e8 tra le pi\u00f9 memorabili del compositore, eppure si tratta di un efficace accompagnamento dell'ansia dello spettatore. Si sentono echi distinti del lavoro di Ennio Morricone per i film western di Sergio Leone (specialmente nella traccia \"The Way I Am\"). Questo \u00e8 dovuto al fatto che i compositori hanno deciso che la colonna sonora avrebbe dovuto \"evocare le immagini di un western\" dal momento che il personaggio principale, che \u00e8 a capo di una squadra di artificieri con il compito di disinnescare IED (ordigni esplosivi improvvisati) per le strade di Baghdad, ha l'atteggiamento di un \"indipendente cowboy\"."}
{"id": "1220759", "revid": "3115", "url": "https://it.wikipedia.org/wiki?curid=1220759", "title": "Garibaldi (pirofregata)", "text": "La Garibaldi (gi\u00e0 Borbone) \u00e8 stata una pirofregata di I rango ad elica (successivamente pirocorvetta) della Regia Marina, gi\u00e0 della Real Marina del Regno delle Due Sicilie. Negli ultimi anni di servizio \u00e8 stata utilizzata anche come nave ospedale, con il nome di Saati.\nNome.\nLa nave fu la prima unit\u00e0 della Marina italiana a portare il nome dell\"'eroe dei due mondi\". Successivamente tale nome venne assegnato a diverse altre importanti unit\u00e0 della Regia Marina prima e della Marina Militare poi:\nTutte queste navi hanno avuto come stemma il volto di Garibaldi ed il motto \"Obbedisco\".\nCaratteristiche e costruzione.\nImpostata nei cantieri di Castellammare di Stabia il 1\u00ba agosto 1857 e varata il 18 gennaio 1860, con il nome di \"Borbone\" ed alla presenza dei sovrani del Regno delle Due Sicilie e di diverse navi straniere, per conto della Real Marina del Regno delle Due Sicilie come unit\u00e0 similare delle pirofregate \"Gaeta\" e \"Farnese\", la nave fu l'unica delle tre unit\u00e0 ad essere effettivamente completata per la Marina borbonica. Autore del progetto era l'ingegner Giuseppe De Luca, vicedirettore del cantiere di Castellammare.\nLo scafo era in legno di quercia di Calabria, con la carena ricoperta di rame, rinforzi diagonali ed un ponte di batteria coperta. Dotata di tre alberi a vele quadre (armamento velico a nave) e costata 2.263.000 lire, la pirofregata era munita di un notevole armamento, composto da 59 bocche da fuoco (altre fonti indicano invece 50 cannoni: otto a canna rigata da 160 libbre, 12 a canna liscia da 72 libbre, 26 da 68 libbre lisci, 4 lisci da sbarco, da 80 libbre). Onde poter, se del caso, navigare a vela con maggiore facilit\u00e0, la nave aveva, come molte pirofregate dell'epoca, elica sollevabile e fumaiolo abbattibile. Tra le migliori pirofregate italiane al momento del completamento, la nave era per\u00f2 irrimediabilmente destinata ad essere presto superata dall'introduzione della corazza, di cui era sprovvista.\nStoria operativa.\nCompletata il 10 luglio 1860, nel pieno della spedizione garibaldina che avrebbe causato la fine del Regno delle Due Sicilie, la \"Borbone\" prese parte ad una sola azione significativa nel corso del suo breve servizio operativo sotto bandiera borbonica.\nIl 12 agosto 1860 la nave, al comando del capitano di vascello Carlo Flores, avvist\u00f2 la pirofregata \"Tukery\", ex borbonica \"Veloce\" passata con i garibaldini, ormeggiata a Canzirri (stretto di Messina): il comandante Flores decise di speronare la nave a tutta velocit\u00e0, ma non pot\u00e9 attuare i suoi propositi a causa dell'opposizione degli altri ufficiali.\nIl 22-23 agosto 1860, mentre era in crociera tra Messina e Punta Faro, la \"Borbone\" bombard\u00f2 con le proprie artiglierie le posizioni garibaldine di quest'ultima localit\u00e0 e di Capo Peloro. Nello scontro tra le artiglierie della \"Borbone\" e quelle costiere, armate con cannoni prelevati dalla \"Tukery\", la nave del Regno delle Due Sicilie ricevette un colpo sotto la linea di galleggiamento, dovendo ripiegare verso Siracusa per via della falla apertasi nella carena.\nDopo le riparazioni, il 4 settembre la pirofregata si congiunse con il resto della squadra del Regno delle Due Sicilie al largo di Salerno. Insieme alla quasi totalit\u00e0 della flotta borbonica, il 6 settembre 1860 la \"Borbone\" non segu\u00ec il Francesco II delle Due Sicilie nella sua fuga a Gaeta e pertanto il giorno seguente, rientrata a Napoli, ammain\u00f2 la bandiera borbonica e pass\u00f2 dalla parte della Marina sarda, nei cui ruoli venne iscritta con il nome di \"Garibaldi\".\nCome comandante della nave fu designato il capitano di vascello Carlo Alfonso Barone.\nIl 2 gennaio 1861 la \"Garibaldi\", partita da Napoli al comando del capitano di vascello Edoardo D'Amico ed insieme al grosso della flotta sardo-piemontese (comprensiva anche di numerose navi ex borboniche), giunse nelle acque di Gaeta, al cui assedio prese quindi parte. Il 2 gennaio la nave si mise alla fonda tra Mola di Gaeta e Castellone, poi, il 22 gennaio, partecip\u00f2 alla prima ed intensa azione di bombardamento, cannoneggiando le batterie di Ponente e di Punta Stendardo (detta anche Santa Maria) insieme alle cannoniere \"Confienza\", \"Veloce\" e \"Vinzaglio\", le prime due delle quali, per i danni subiti, ripiegarono e vennero sostituite dalla vecchia pirofregata a ruote \"Costituzione\". Nel corso dell'azione del 22 gennaio le navi italiane, salpate alle 9:30, spararono 4.000 proiettili; gran parte delle unit\u00e0 della flotta riport\u00f2 dei danni a causa del tiro delle fortezze borboniche, mentre nel cannoneggiamento delle navi italiane era stato affondato l'avviso borbonico \"Etna\" e gravemente danneggiata la fregata \"Partenope\". La \"Garibaldi\" fu una delle tre sole navi della flotta sabauda a non riportare danni. Dopo l'esplosione del deposito munizioni Sant'Antonio la \"Garibaldi\", nella notte tra il 5 ed il 6 febbraio, bombard\u00f2 la breccia che tale scoppio aveva aperto nelle mura della piazzaforte, onde allargarla. La resa di Gaeta avvenne il 13 febbraio 1861, in seguito all'esplosione del deposito munizioni \u00abTransilvania\u00bb. Sedici membri dell'equipaggio della \"Garibaldi\" vennero decorati di Medaglia d'argento al valor militare per le operazioni dell'assedio di Gaeta, mentre al luogotenente di vascello Emmerik Acton, distintosi nell'attacco al torrione francese, ricevette la Croce di Cavaliere dell'Ordine militare di Savoia. Dopo la conclusione dell'assedio la pirofregata fu anche protagonista di un primo ed infruttuoso tentativo di recupero dell'avviso \"Etna\", affondato nel bombardamento del 22 gennaio.\nIl 17 marzo 1861 la pirofregata venne iscritta nei ruoli della neocostituita Regia Marina. L'armamento della pirofregata era ora costituito da 55 pezzi d'artiglieria: un cannone a canna liscia da 117 libbre, dieci cannoni a canna rigata da 60 libbre, ventiquattro cannoni-obici lisci da 30 libbre, due cannoni lisci dello stesso calibro, diciotto cannoni-obici lisci da 80 libbre.\nNel maggio 1861 la \"Garibaldi\" trasport\u00f2 e sbarc\u00f2 a Palermo le truppe incaricate dell'occupazione della citt\u00e0. Tra il 1861 ed il 1867 la nave oper\u00f2 in Atlantico e Mediterraneo in molteplici compiti: nel 1862, dopo alcune modifiche, fu assegnata alla Squadra d'Evoluzione ed inviata a pattugliare le coste siciliane. Nel corso del medesimo anno, durante il tentativo di liberazione di Roma conclusosi con lo scontro dell\u2019Aspromonte, la \"Garibaldi\" si trov\u00f2 a combattere contro il condottiero da cui aveva preso il nome, sbarcando circa 1.000 uomini in Calabria. Terminata la battaglia, la nave prese a bordo i garibaldini fatti prigionieri e li trasbord\u00f2 sul piroscafo \"Italia\", che rimorchi\u00f2 poi da Gaeta a La Spezia. Nel 1863 l'unit\u00e0 s'incagli\u00f2 nei pressi di Brindisi, venendo soccorsa dalla pirocorvetta \"Archimede\". Nel 1864 la nave fu a Tunisi, a protezione delle locali comunit\u00e0 italiane.\nNel 1866 l'armamento venne ridotto a sedici cannoni lisci da 200\u00a0mm ed altrettanti da 160\u00a0mm, dei quali dodici a canna liscia e quattro a canna rigata.\nNell'imminenza dello scoppio della terza guerra d'indipendenza, la \"Garibaldi\" venne aggregata alla II Squadra dell'Armata d'Operazioni incaricata delle operazioni navali in Adriatico. Il mattino del 21 giugno 1866 la flotta italiana lasci\u00f2 la base di Taranto e fece rotta per Ancona, dove arriv\u00f2 il 25 giugno, di pomeriggio.\nDall'8 al 12 luglio la flotta italiana fu in crociera di guerra nell'Adriatico, senza tuttavia incontrare forze navali nemiche.\nNel primo pomeriggio del 16 luglio l'armata salp\u00f2 da Ancona diretta a Lissa, dove di progettava di sbarcare. L'attacco ebbe inizio nella mattina del 18 luglio, con pesanti bombardamenti diretti contro le fortificazioni dell'isola: la \"Garibaldi\" che, con a bordo soldati di rinforzo e portando la notizia che erano in arrivo ulteriori rinforzi, si era unita alle undici di quel mattino alle altre unit\u00e0 della II Squadra (pirofregate \"Maria Adelaide\", \"Vittorio Emanuele\", \"Duca di Genova\" e \"Gaeta\", pirocorvetta \"San Giovanni\"), avrebbe dovuto bombardare le fortificazioni di Porto Manego, luogo prescelto per lo sbarco. In realt\u00e0, tuttavia, solo la \"Maria Adelaide\" e la \"Vittorio Emanuele\" eseguirono alcune salve, per poi ritirarsi, decisione giustificata dal viceammiraglio Giovan Battista Albini (che l'aveva presa dopo aver convocato tutti i comandanti sulla \"Maria Adelaide\", sua nave ammiraglia, ed averli consultati), comandante della II Squadra, con la presenza di scogli affioranti e di una batteria precedentemente non individuata. Inoltre le fregate in legno, pur disponendo di portelli che consentivano una maggiore elevazione dei cannoni rispetto alle unit\u00e0 corazzate, si erano portate troppo sottocosta per poter efficacemente battere le batterie avversarie, la cui altitudine fu peraltro sovrastimata.\nNella mattina del 19 luglio, giunte di rinforzo le pirofregate \"Principe Umberto\", \"Carlo Alberto\" e \"Governolo\" con una compagnia di fanteria, l'azione contro Lissa riprese. Nella giornata del 19 luglio le navi della II Squadra (giunta ora a comprendere tutte le unit\u00e0 in legno dell'armata, ovvero sette pirofregate ad elica e due a ruote, oltre ad una pirocorvetta ad elica), insieme alla flottiglia cannoniere del capitano di fregata Sandri (tre unit\u00e0, pi\u00f9 un avviso, un trasporto ed una nave ospedale), dapprima bombardarono i forti esterni di Porto San Giorgio, quindi effettuarono un tentativo di sbarco con 2.000 uomini a Porto Carober. Il tentativo di sbarco fall\u00ec in quanto il viceammiraglio Albini, vedendo le scialuppe con le truppe destinate allo sbarco bersagliate da un forte tiro di fucileria, ordin\u00f2 di riprendere a bordo tutte le truppe.\nAll'alba del 20 luglio, ricevuto un rinforzo di 500 uomini (la forza da sbarco ammontava ora a 2.500-3.000 uomini), la II Squadra si port\u00f2 nuovamente nelle acque di Porto Carober per ritentare lo sbarco, ma alle 7:50 del mattino, mentre lo sbarco era gi\u00e0 in corso, sopraggiunse la squadra navale austroungarica agli ordini del viceammiraglio Wilhelm von Tegetthoff: ebbe cos\u00ec inizio la battaglia di Lissa, conclusasi con una drammatica sconfitta della flotta italiana. L'ammiraglio Albini ordin\u00f2 di sospendere lo sbarco e di reimbarcare in fretta le truppe, facendo rientrare le scialuppe e facendole prendere a rimorchio dalle cannoniere di Sandri: il reimbarco fu tuttavia frettoloso e non pochi equipaggiamenti vennero abbandonati e caddero quindi in mano nemica. Inoltre, Albini perse tempo a recuperare le scialuppe, compito che, secondo gli ordini, avrebbe dovuto essere di competenza della sola flottiglia Sandri. Nei piani di battaglia del comandante l'armata, ammiraglio Carlo Pellion di Persano, la II Squadra avrebbe dovuto seguire e supportare il gruppo delle corazzate, composto dalle squadre I e III con, in quel momento, dieci unit\u00e0, ma Albini, che aveva rancori nei confronti di Persano, procedette cos\u00ec lentamente da restare molto distanziato, quindi non partecip\u00f2 minimamente alla battaglia, lasciando le dieci corazzate di Persano a battersi da sole contro l'intera flotta austroungarica (26 unit\u00e0). Se si eccettua l'iniziativa dei loro comandanti della \"Principe Umberto\" e della \"Governolo\", che lasciarono il loro posto nella II Squadra per accorrere in aiuto delle corazzate ma vennero presto richiamati indietro, la II Squadra rimase del tutto inattiva per tutta la durata della battaglia, che vide la perdita, da parte italiana, delle unit\u00e0 corazzate \"Re d\u2019Italia\" e \"Palestro\". Dopo un tentativo di contrattacco ordinato da Persano ma seguito da due sole unit\u00e0, e pertanto subito abortito, la battaglia si concluse verso le 14, anche se la flotta italiana rimase ad incrociare sul posto sino a sera, quando Persano ordin\u00f2 infine di rientrare ad Ancona. Nel corso dei bombardamenti e della battaglia la \"Garibaldi\" aveva esploso in tutto 46 colpi di cannone.\nSuccessivamente a Lissa l'armata venne sciolta, e tutte le navi in legno furono fatte rientrare a Taranto.\nIl 19 settembre 1866 la \"Garibaldi\" venne mandata a sbarcare truppe a Palermo, partecipando alla repressione dell'insurrezione della citt\u00e0.\nDisarmata nel 1867, la pirofregata fu sottoposta a grandi lavori di ricostruzione, rientrando in servizio solo il 30 ottobre 1872. L'armamento sub\u00ec un ulteriore ridimensionamento, riducendosi ad otto pezzi da 160\u00a0mm, quattro da sbarco da 80\u00a0mm ed altrettanti dello stesso tipo da 75\u00a0mm, tutti a canna rigata, mentre l'equipaggio, grazie anche a modifiche alle alberature ed alla velatura, fu ridotto a 386 uomini (23 ufficiali e 363 sottufficiali e marinai). Il costo dei lavori fu di 20.000 lire.\nIl 16 novembre 1872 la \"Garibaldi\" lasci\u00f2 Napoli per circumnavigare il globo, al comando del capitano di vascello Andrea Del Santo (e con a bordo tra gli altri, in qualit\u00e0 di guardiamarina, il Duca di Genova Tommaso di Savoia).\nPartecip\u00f2 alla spedizione, col ruolo di naturalista, il botanico Federico Delpino.\nDopo uno scalo a Gibilterra, la nave attravers\u00f2 l'Atlantico giungendo a Rio de Janeiro, da dove, doppiando il Capo di Buona Speranza, arriv\u00f2 in Australia: da l\u00ec, passando presso le Figi, arriv\u00f2 in Giappone (agosto 1873). Dopo due mesi di permanenza nelle acque del Giappone la pirofregata riprese il viaggio alla volta di San Francisco, da dove poi fece tappa a Callao e Valpara\u00edso. Doppiato Capo Horn, giunse a Montevideo e poi ripart\u00ec per l'Italia. Dopo quasi due anni di navigazione e 55.875 miglia percorse (ben 53.193 delle quali a vela), dopo aver superando indenne violentissime tempeste, la nave rientr\u00f2 in patria, a La Spezia, il 22 ottobre 1874.\nNel 1877 l'unit\u00e0 venne declassata a corvetta, mentre l'anno successivo venne sottoposta a lavori di sostituzione delle caldaie.\nNel 1879 la \"Garibaldi\" stazion\u00f2 nel Levante per salvaguardare gli interessi italiani durante la guerra tra Russia e Turchia, ed il 27 maggio dello stesso anno, al comando del capitano di vascello Enrico Costantino Morin (e con a bordo, come guardiamarina, Paolo Thaon di Revel, futuro comandante della Regia Marina) prese il mare per un secondo giro del mondo: attravers\u00f2 gli stretti di Gibilterra e Magellano, il 29 agosto 1879 approd\u00f2 a San Francisco ed in seguito, durante la guerra tra Cile e Per\u00f9, fu stazionaria per un anno e mezzo lungo le coste di tali stati, a difesa delle comunit\u00e0 italiane nelle due nazioni belligeranti. Dopo la conclusione della guerra la pirofregata, il 29 giugno 1881, part\u00ec di nuovo alla volta di San Francisco, arrivandovi due mesi dopo e proseguendo per l'Estremo Oriente: fu a Yokohama, Hong Kong, Singapore, Batavia, Mah\u00e9, Aden, Suez e Porto Said. Dopo aver imbarcato 135 profughi italiani ed austriaci da quest'ultimo porto, la \"Garibaldi\" pass\u00f2 per il canale di Suez nonostante il blocco imposto dagli inglesi, dando cos\u00ec l'esempio a diverse altre navi che la seguirono. L'8 agosto 1882 il viaggio ebbe termine con l'arrivo della \"Garibaldi\" a Napoli: la nave aveva percorso 42.000 miglia nautiche, trascorrendo in mare tre anni e tre mesi.\nNel 1883 la corvetta venne sottoposta a nuovi lavori di modifica e fu poi aggregata alla Forza Navale del Mar Rosso, per la difesa di Massaua.\nIl 19 gennaio 1885 la nave, al comando del capitano di vascello Federico Bertone di Sambuy, salp\u00f2 da Napoli aggregata ad una formazione che comprendeva anche le pirofregate corazzate \"Principe Amedeo\" (nave ammiraglia) e \"Castelfidardo\", l'incrociatore \"Amerigo Vespucci\" e gli avvisi \"Messaggiere\" e \"Vedetta\", per trasportare e sbarcare a Massaua un reparto di 800 uomini (quattro compagnie di bersaglieri ed una di artiglieria, oltre a reparti del Genio zappatori e della sussistenza) al comando del colonnello Tancredi di Saletta: dopo un viaggio travagliato (durante il quale la \"Principe Amedeo\" si incagli\u00f2 a Porto Said) le navi giunsero nel porto eritreo il 4 febbraio 1885 e lo occuparono immediatamente, senza incontrare resistenza da parte dei 400 militari egiziani del presidio. Il giorno successivo, 5 febbraio, la \"Garibaldi\" assunse le funzioni di sede del Comando Marittimo di Massaua. Nel 1893 effettu\u00f2 missioni di trasporto di fanteria di Marina lungo la costa eritrea, ma gi\u00e0 veniva utilizzata anche con funzioni di nave ospedale: il 2 luglio 1885, infatti, vi venne ricoverato per febbri tifoidee il tenente colonnello Emilio Putti, comandante del presidio di Massaua, che fu trovato morto in mare nove giorni dopo: mai si seppe se si fosse gettato in acqua in preda al delirio o piuttosto si fosse suicidato.\nIl 6 agosto 1893 la vecchia pirofregata venne ribattezzata \"Saati\", venendo quindi trasformata in nave ospedale: allo scopo venne eliminato l'armamento ed installata una pesante sovrastruttura a due piani sul ponte di coperta. Nei locali interni vennero ricavate sistemazioni per 200 posti letto, ambulatori ed un laboratorio di analisi. \u00c8 da osservare, comunque, che la \"Saati\" stazion\u00f2 sempre a Massaua ed Assab, assolvendo, pi\u00f9 che a compiti di competenza di una vera e propria nave ospedale, alla funzione di policlinico galleggiante ormeggiato in una localit\u00e0 pressoch\u00e9 priva di adeguate dotazioni sanitarie.\nSotto la direzione del medico capo di prima classe Salvatore Scrofani (che ricopriva anche la carica di responsabile sanitario del corpo di spedizione), la \"Saati\" fu molto utile per il ricovero e la cura dei numerosi soldati colti da malattie tropicali. Il maggiore periodo di impegno della nave si ebbe in seguito alla disastrosa battaglia di Adua (1\u00ba marzo 1896), dopo la quale raggiunsero Massaua centinaia di feriti sopravvissuti allo scontro e bisognosi di cure.\nCeduta all'amministrazione della colonia eritrea il 16 febbraio 1894 e radiata dai ruoli della Regia Marina dieci mesi pi\u00f9 tardi, la \"Saati\" continu\u00f2 ad essere usata come ospedale sino al 1899, quando, ridottasi ormai in cattive condizioni, venne disarmata e smantellata.\nDal 1860 al 1889 si erano succeduti al comando della nave 20 comandanti."}
{"id": "1220762", "revid": "1718925", "url": "https://it.wikipedia.org/wiki?curid=1220762", "title": "Hippocampus", "text": "Hippocampus \u00e8 un genere di pesci della famiglia Syngnathidae che comprende attualmente 54 specie di pesci d'acqua salata conosciuti comunemente come cavallucci marini o ippocampi, per via della testa che ricorda quella di un piccolo cavallo.\nDescrizione.\nTutti i pesci del genere \"Hippocampus\" presentano le identiche caratteristiche fisiche e si distinguono dal resto dei pesci. Essi non nuotano all\u2019indietro e la struttura fisica \u00e8 incentrata su un asse verticale anzich\u00e9 orizzontale, quindi i cavallucci marini hanno posizione eretta, anche se durante il nuoto assumono una posizione pi\u00f9 idrodinamica, avanzata. Un collo arcuato posiziona la testa in avanti, dalla caratteristica forma equina e con un muso allungato e tubolare. Le pinne pettorali (se presenti) sono posizionate come sempre dopo le aperture branchiali, ma la particolare forma fisica le fa somigliare pi\u00f9 a delle orecchie equine. Il dorso \u00e8 poco pronunciato, con una pinna dorsale mentre il profilo ventrale \u00e8 particolarmente arcuato. La pinna caudale in realt\u00e0 \u00e8 un prolungamento del corpo, \u00e8 mobile e prensile, usata come arto e come sostegno. Durante il nuoto spesso \u00e8 arrotolata su s\u00e9 stessa. L'intero corpo \u00e8 rafforzato da una corazza ossea, in molte specie arricchita da spigoli e aculei che rendono il cavalluccio marino una preda poco appetitosa. Caratteristici sono degli spigoli sopraoculari e una corona ossea intorno alla testa. In molte specie la struttura della corazza ossea accentua il gi\u00e0 elevato mimetismo della colorazione.\nLe dimensioni variano da specie a specie, come anche la livrea.\nPossiedono anche la vescica natatoria, organo che funge da serbatoio contenente una miscela di ossigeno e altri gas, che permette il galleggiamento (controllo della propria posizione nella colonna d'acqua).\nBiologia.\nRiproduzione.\nLa femmina depone le uova in una speciale sacca incubatrice nel ventre del maschio, situata vicino all'apertura anale. Alla schiusa, il maschio espelle gli avannotti con delle contrazioni dolci-violente addominali simili al parto femminile, evento piuttosto insolito in natura, chiamato gravidanza maschile. I piccoli vengono partoriti in numero di circa 1800, da qui il modo di dire \"essere generosi come un cavalluccio marino\".\nDistribuzione e habitat.\nI cavallucci marini si trovano in tutte le acque del mondo tranne quelle glaciali, prevalentemente in prossimit\u00e0 delle coste dove trovano rifugio e sostegni dove potersi ancorare durante i movimenti con la lunga coda prensile. Sono particolarmente diffusi nelle barriere coralline e nelle praterie di fanerogame marine come la \"Posidonia oceanica\".\nTassonomia.\nIl genere comprende le seguenti specie.\nLe 2 specie \"Hippocampus hippocampus\" e \"Hippocampus guttulatus\" sono le sole presenti nel Mar Mediterraneo, mari italiani compresi.\nConservazione.\nTutte le specie del genere \"Hippocampus\" sono state inserite nella Appendice II della \"Convention on International Trade of Endangered Species\" (CITES). Nonostante molti divieti internazionali, in alcuni paesi \u00e8 pescato per essere poi venduto essiccato come oggetto decorativo o curativo specialmente sul mercato asiatico.\nNelle arti.\nLe forme caratteristiche dei cavallucci marini non sono certo sfuggite ai popoli antichi, che lo ritenevano un animale divino. Non \u00e8 un caso che la mitologia greca associ la creazione del cavallo al dio del mare Poseidone, che sar\u00e0 spesso raffigurato con un carro trainato da ippocampi. Il cavalluccio marino nell'arte \u00e8 quindi rappresentato sia come appare nella realt\u00e0 che, soprattutto, come animale mitologico, commistione tra creatura terrestre e marina."}
{"id": "1220764", "revid": "125590810", "url": "https://it.wikipedia.org/wiki?curid=1220764", "title": "Ruggero Jacobbi", "text": "Biografia.\nRuggero Jacobbi nacque a Venezia in Campo San Polo il 21 febbraio 1920 da Nicola, dirigente petrolifero, e da Lucia Dentis. Seguendo i trasferimenti del padre nel 1929 si iscrisse al Ginnasio inferiore \"D'Azeglio\" di Torino e nel 1930 si trasfer\u00ec al Ginnasio \"Tasso\" di Roma. Qui conobbe Mario Alicata e collabor\u00f2 con diverse riviste letterarie (\"Circoli, Maestrale, Fiera Letteraria, Meridiano di Roma\"). Carlo Bo ricorda Jacobbi adolescente: \u00ab lo vidi capitare alle Giubbe Rosse, un ragazzo che sapeva tutto, una sorta di Radiguet trasferito nel campo della critica (...) Gi\u00e0 allora sapeva tutto e riusciva a mettere in imbarazzo uomini che per et\u00e0 e per carriera erano gi\u00e0 considerati dei maestri \u00bb.\nDiplomatosi con un anno di anticipo, nel 1937 si iscrisse alla Facolt\u00e0 di Lettere di Roma e divenne regista per il Teatro GUF di Teramo e di Roma con la collaborazione di Gerardo Guerrieri. Studi\u00f2, in giovent\u00f9, le correnti ermetiche divenendo organico del \"gruppo ermetico fiorentino\", dal quale si allontan\u00f2 in seguito. Nel 1942 port\u00f2 sulla scena per la prima volta Anna Proclemer; nel 1944 venne incarcerato quale \"detenuto sovversivo\" per avere distribuito in autobus volantini contrari al regime. Nell'estate del 1945 si trasfer\u00ec a Milano dove con Paolo Grassi e Giorgio Strehler collabor\u00f2 alla fondazione dello statuto del primo Teatro Stabile italiano; con gli stessi diresse la Scuola d'Arte Drammatica del Fondo \"Matteotti\" insegnandovi Recitazione e Storia del teatro. Nello stesso periodo milanese fu anche attore di cinema, impersonando un capostazione cospiratore in \"Il sole sorge ancora\" con Carlo Lizzani, Lea Padovani e Massimo Serato.\nNel 1946 lasci\u00f2 l'Italia per il Brasile con la compagnia di Diana Torrieri come regista.\nIn Brasile si integr\u00f2 perfettamente nella cultura locale partecipando al rinnovamento del teatro, alle attivit\u00e0 teatrali e cinematografiche; incontr\u00f2 i poeti della generazione del '45 che coltivavano lo spirito del Novecento.\nEsercit\u00f2 la critica drammatica su \"\u00daltima Hora\", \"Folha da Noite\", \"O Estado de S. Paulo\", insegn\u00f2 recitazione, estetica, storia del teatro presso la \"Escola de Arte Dram\u00e1tica\" di San Paolo dove diresse anche il Centro di Studi Cinematografici realizzando tre lungometraggi. A Porto Alegre, dove si trasfer\u00ec nel 1958, cre\u00f2 e diresse presso l'Universit\u00e0 il Corso di Arte Drammatica insegnando estetica e storia del teatro; insegn\u00f2 estetica anche presso la Facolt\u00e0 di Architettura.\nTorn\u00f2 in Italia nel 1960, diresse il corso di Arte Drammatica all'Universit\u00e0 di Pisa, e l'anno seguente si trasfer\u00ec a Milano dove fu collaboratore del Piccolo Teatro, diretto da Paolo Grassi e Giorgio Strehler, diventando direttore della scuola del Piccolo e regista di autori italiani per il Piccolo Teatro. Nel 1963 fu docente di Dizione poetica, difese e sostenne la produzione di autori italiani. Fu assiduo collaboratore teatrale dell'\"Avanti!\", pubblic\u00f2 il volume sul teatro in Brasile, un corso di arte drammatica a Porto Alegre. Collabor\u00f2 a dieci volumi del Dizionario Enciclopedico UTET, ristamp\u00f2 il \"Campo di Marte\" (1969), tradusse lirici brasiliani, Mendes, Lope de Vega, raccolse proprie poesie, compose racconti e un \"Diario de Copacabana\", svolse ampia attivit\u00e0 registica, radiofonica e operistica, nel 1963 vinse il premio IDI-Saint Vincent per la regia.\nNel 1963 si rec\u00f2 in Portogallo; nel 1966, quando Jacobbi era a Oporto e dirigeva artisticamente il Teatro sperimentale del Portogallo e metteva in scena La locandiera, fu espulso dal Portogallo dal governo dittatoriale di Ant\u00f3nio de Oliveira Salazar e si rifugi\u00f2 a Vigo, in Galizia.\nGli anni '70 furono un decennio di grande produttivit\u00e0: fece viaggi in Svezia nel 1971 e nel 1976 (in questo secondo viaggio raggiunse anche Amsterdam e Belgrado dove parl\u00f2 all'Istituto Italiano di Cultura), vinse il premio \"D'Amico\" per la critica (1972), ottenne la docenza (1973) di Letteratura Brasiliana nel Magistero di Roma. Fu anche professore di Storia del Teatro dell'Accademia Nazionale di Arte Drammatica succedendo a D'Amico e a Bassani, Presidente della Societ\u00e0 Italiana Autori Drammatici, vincitore del premio IDI-Saint Vincent 1972 con l\"'opera Teatro di ieri e di domani\".\nCollabor\u00f2 a \"Paese Sera\", \"Sipario\", \"Ridotto\", all'\"Enciclopedia dello Spettacolo\", tradusse i simbolisti brasiliani. Dal gennaio 1975 al novembre del 1980 (quando assunse servizio al Magistero di Roma quale titolare vincitore di concorso per la cattedra di Letteratura brasiliana) diresse l'Accademia Nazionale di Arte Drammatica \"Silvio D'Amico\".\nMor\u00ec a Roma il 19 giugno 1981.\nNote.\nL'articolo di Nelson de Sa \u00e9 recensione del libro di Alessandra Vannucci, a titolo A missao italiana (2014)"}
{"id": "1220768", "revid": "125842495", "url": "https://it.wikipedia.org/wiki?curid=1220768", "title": "Giacomina di Hainaut", "text": "Giacomina fu l'ultimo regnante d'Hainaut e d'Olanda della casata dei Wittelsbach. Alla sua morte, gli stati passarono in eredit\u00e0 a Filippo il Buono.\nOrigine.\nGiacomina, secondo il continuatie III della \"Chronologia Johannes de Beke\" era la figlia del duca di Baviera-Straubing, conte d'Olanda e Zelanda e conte d'Hainaut, Guglielmo II e della moglie, Margherita, figlia del duca di Borgogna Filippo II, e della contessa di Borgogna (Franca Contea), Artois e Fiandre, Margherita III di Male, come ci conferma il \"Iohannis de Thilrode Chronicon 19\".&lt;br&gt;Guglielmo II, secondo il continuatie IV della \"Chronologia Johannes de Beke\" era il figlio maschio primogenito del duca di Baviera, conte d'Olanda e Zelanda e conte d'Hainaut, Alberto I e della moglie, Margherita di Brieg, figlia di Ludovico I il Giusto e di sua moglie Agnese di Sagan (sia il matrimonio che la paternit\u00e0 sono confermati dal \"Scriptores rerum silesiacarum: oder, Sammlung schlesischer ..., Volume 1\").\nBiografia.\nIl matrimonio con il Delfino di Francia.\nNata dopo 16 anni di matrimonio senza figli, sin dai primi anni di vita, Giacomina ottenne il predicato \"d'Olanda\", che la indicava come erede degli stati paterni, il che la fece quindi ereditiera di una delle maggiori fortune d'Europa. Ancora bambina, Giacomina venne promessa in sposa a Giovanni, Duca di Touraine, quarto figlio di Carlo VI di Francia e della regina consorte Isabella di Baviera. Entrambi i bambini vennero cresciuti insieme e con un'ottima educazione. Il 6 agosto 1415, quando Giacomina aveva solo quattordici anni, la giovane coppia si spos\u00f2.\nIl 15 dicembre 1415 mor\u00ec Luigi, il fratello maggiore di Giovanni e Delfino di Francia, e Giovanni divenne Delfino al suo posto e quindi erede al trono. Giovanni per\u00f2 mor\u00ec il 4 aprile 1417 (a Compi\u00e8gne, si disse di un terribile ascesso al collo, ma pare fosse stato avvelenato); circa due mesi dopo, Giacomina perse il padre, rimanendo quindi vedova, orfana ed ereditiera di una grande fortuna.&lt;br&gt;Guglielmo II, prima della propria morte nel castello di Bouchain, il 31 maggio 1417, aveva fatto testamento in favore della figlia Giacomina e fu sepolto a Valenciennes; la morte di Guglielmo (\"domini ducis Willelmi Bavarie et Hanonie comitis\") ci viene confermata dal \"Ex Necrologio Sanct\u00e6 Waldetrudis\" il 31 di maggio (\"iride kal. Iuni\").\nSucceduta al padre nelle contee di Olanda, Zelanda e Hainaut e nel ducato di Baviera-Straubing, Giacomina venne opposta allo zio paterno Giovanni III, Vescovo di Liegi, che, avendo rinunciato alla carriera ecclesiastica, abbandon\u00f2 il vescovado e ottenne il ducato di Baviera-Straubing dal Principe elettore di Brandeburgo, Re d'Ungheria, Re di Croazia, Rex Romanorum e futuro Re di Boemia e Imperatore del Sacro Romano Impero, Sigismondo di Lussemburgo (lo zio della futura moglie di Giovanni III, Elisabetta di Lussemburgo, sposata nel 1418) e, con l'aiuto di Sigismondo, Giovanni III inizi\u00f2 subito una guerra civile contro Jacqueline ; allora il suo zio e tutore Giovanni di Borgogna, organizz\u00f2 il suo matrimonio con il di lei cugino primo (figlio di Antonio, fratello di sua mamma Margherita), il Duca Giovanni IV di Brabante, figliastro di Elisabetta di Lussemburgo e nipote di Giovanni di Borgogna.\nIl matrimonio con il Duca di Brabante.\nQuesto matrimonio, avvenuto il 10 aprile 1418 non le apport\u00f2 certo un periodo di felicit\u00e0 come aspettava da tempo. Il marito era di due anni pi\u00f9 giovane di lei, pallido e malato. Tra l'altro fu questo un periodo difficile per la contea d'Olanda stessa, minata dalla guerra civile; infatti Giovanni III aveva attaccato Giacomina ed il suo giovane marito, che potevano contare sul sostegno della fazione degli \"Hoeks\" in Olanda (fazione composta dalla piccola nobilt\u00e0 cittadina della contea).&lt;br&gt;Con la mediazione di Giovanni di Borgogna, venne concluso un trattato di ripartizione nel 1419 tra Giacomina e Giovanni III di Baviera.\nNon accettando questa situazione, Giacomina - a causa di continui problemi personali e politici tra i due -, nel 1421, abbandon\u00f2 il marito Giovanni IV e si rec\u00f2 nel Regno d'Inghilterra su invito di Enrico V. All'arrivo si trovava Humphrey di Gloucester, il fratello minore del Re Enrico V ad accoglierla. Egli si presentava come un uomo sulla trentina, non sposato e, in accordo con le cronache d'epoca, estremamente intelligente ed acculturato. Il precedente matrimonio di Giacomina venne dichiarato illegale, e lei ottenne il divorzio.&lt;br&gt;Fu Enrico V a proporle il matrimonio con il Duca di Gloucester. Giacomina fu onorata di questa proposta, accett\u00f2 e divenne uno dei membri pi\u00f9 importanti della famiglia reale inglese, divenendo madrina del futuro Enrico VI d'Inghilterra.\nIl matrimonio con il Duca di Gloucester.\nFu solo dopo l'inaspettata morte di Enrico V nel 1422 che Giacomina e Umfredo, che era divenuto Lord Protettore, assieme al fratello, Giovanni di Lancaster, 1 \u00b0 Duca di Bedford, Reggente di Francia e Inghilterra, 1 \u00b0 Duca di Bedford, Reggente di Francia e Inghilterra, si sposarono. Comunque, anche se le regole per il lutto non vennero completamente rispettate, \u00e8 risaputo che i due si sposarono nell'ottobre del 1422. Giacomina riteneva che Umfredo l'avrebbe aiutata a tornare in possesso delle contee di suo legittimo dominio; infatti nell'ottobre del 1424 Umfredo, con le proprie armate, mosse guerra all'Olanda, invadendo l'Hainaut, trovando l'opposizione del duca di Borgogna, Filippo il Buono, cugino di suo marito Giovanni IV. La spedizione fu un fallimento e ben presto infatti, Umfredo, dovette rinunciare a quest'impresa ed ai desideri della moglie: infatti Filippo il Buono, Duca di Borgogna, ottenuta dal Papa Martino V, la promessa di annullare il secondo matrimonio di Giacomina e dal Duca di Bedford quella di abbandonare il fratello, Umfredo di Gloucester, al suo destino, nel 1424, scacci\u00f2 quest'ultimo dall'Hainaut, cattur\u00f2 Giacomina, tenendola prigioniera a Mons.\nLa situazione cambi\u00f2 dal 6 gennaio 1425 quando suo zio Giovanni di Baviera-Straubing mor\u00ec, vittima di un avvelenamento; Giacomina, che era fuggita dalla prigione (era riuscita a fuggire dal castello travestita da soldato), reclamava le tre contee, anche con l'appoggio di Sigismondo di Lussemburgo. Filippo il Buono, convinse il proprio cugino, Giovanni IV, secondo marito di Giacomina, ad affidargli l'amministrazione di tutti i territori di Giacomina e invase l'Olanda.\nAlla fine del 1425 Umfredo invi\u00f2 una flotta di ventiquattro navi contenenti un esercito di 2.000 uomini al comando di Lord FitzWalter. Nel frattempo, Filippo il Buono aveva avuto modo di prepararsi e, il 13 gennaio 1426, inizi\u00f2 il suo attacco al grosso dell'esercito. Le forze inglesi vennero sconfitte e dopo aver battuto le truppe di Umfredo a Brouwershaven la Zelanda definitivamente nelle mani di Filippo, che si era assicurato l'appoggio del partito dei \"Kabeljauws\" (esponenti della borghesia).\nIl 27 febbraio 1426, Papa Martino V decret\u00f2 la validit\u00e0 del matrimonio di Giacomina con Giovanni IV di Brabante, e questo sollev\u00f2 Umfredo dalla preoccupazione di venirle in aiuto.&lt;br&gt;Umfredo, reggente in Inghilterra, fu occupato a pieno tempo dagli affari di stato ed inoltre, avendo perso interesse per Giacomina e le sue contee, si consol\u00f2 con Eleonora Cobham, dama di compagnia di Giacomina; Papa Martino V dopo aver dichiarato la validit\u00e0 del matrimonio con Giovanni, decret\u00f2 ad ogni modo che il suo successivo con Umfredo, Duca di Gloucester, venisse difatti considerato nullo. Pochi mesi dopo, nel 1428, Umfredo spos\u00f2, in seconde nozze, la sua amante Eleonora Cobham.\nNella continua lotta tra le fazioni, Gerard van Poelgeest, un membro del seguito di Giacomina, assedi\u00f2 la citt\u00e0 ed il castello di Schoonhoven. Una volta presa la citt\u00e0, trattenne il castrello per sei settimane. Egli lasci\u00f2 liberi di andare tutti gli occupanti, eccetto Allairt Beylinc, il castellano. Avendo un odio personale per Allart Beylinc, egli ordin\u00f2 che Beylinc potesse aver salva la vita dietro pagamento di 1000 scudi e gli vennero date sette settimane per reccimolare tale somma. Comunque, passate le sette settimane, Allairt Beylinc non era ancora riuscito a trovare una somma cos\u00ec grande di denaro e si consegn\u00f2 a Gerard pensando di venire imprigionato; ma quella notte Poelgeest lo bruci\u00f2 vivo.\nGiovanni di Brabante, in contrasto con Giacomina, pretendeva ora le due contee d'Olanda e Zelanda da Filippo, che ne aveva assunto il protettorato. \nIl 17 aprile 1427, Giovanni IV di Brabante mor\u00ec, il che ridusse notevolmente le diatribe matrimoniali di Giacomina.\nSenza alleati e con Filippo il Buono che faceva pressione su di lei, Giacomina si rese conto che non aveva modo per detenere stabilmente i propri domini e il 3 luglio 1428, \"La Riconciliazione di Delft\" venne firmata da Giacomina e Filippo. Grazie a questo trattato, Giacomina mantenne i propri titoli di Contessa d'Olanda, Zelanda e Hainaut, ma l'amministrazione di questi territori doveva essere mantenuta da Filippo, che venne nominato anche suo erede qualora ella fosse morta senza eredi. Inoltre non le era permesso sposarsi senza il permesso della madre, Margherita di Borgogna, di Filippo e dei rappresentanti delle tre contee.&lt;br&gt;Da quel momento il volto di Giacomina comparve con quello di Filippo sulle monete del territorio mentre molti dei suoi sostenitori ottennero alte cariche. Da quel momento trascorse la vita viaggiando prevalentemente per le proprie contee.\nUltimi anni.\nNel 1430 Filippo il Buono impegn\u00f2 l'Olanda e Zelanda alla famiglia Borselen, che piazz\u00f2 a capo della propria famiglia, Francesco, Signore di Borselen (\"Frank van Borselen\"), in cambio di prestiti finanziari. Francesco era stato uno dei maggiori oppositori in passato; nel 1432, Francesco spos\u00f2 segretamente, a L'Aia, Giacominae tent\u00f2 di organizzare una ribellione al governo borgognone in Olanda. In risposta di questo, comunque, Filippo invase l'Olanda e imprigion\u00f2 i membri della famiglia Borselen. Solo alla condizione che Giacomina abdicasse in suo favore sul dominio totale dei suoi territori, avrebbe consentito a Filippo di risparmiare la vita di Francesco, concedere a Giacomina la libert\u00e0 e di riconoscerle il matrimonio con Borselen. Ella si sottomise nell'april 1432, riottenendo il titolo di Duchessa di Baviera e vivendo confinata con il marito. Giacomina, malgrado avesse rinunciato ai propri titoli, venne conosciuta Duchessa di Baviera e d'Olanda, Contessa di Oostervant. Il 1\u00ba marzo 1434 Giacomina e Francesco di Borselen si sposarono ufficialmente nella chiesa di St. Maartensdijk e Filippo riconobbe anche a Francesco il titolo di Conte di Oostervant.\nIl suo matrimonio con Francesco di Borselen fu felice ma, nell'estate del 1436, divenne palese una grande malattia di Giacomina. Ella mor\u00ec infatti di \"consunzione\" (presumibilmente tubercolosi) al Castello di Teilingen, l'8 ottobre 1436 e, dal momento che non aveva discendenza, Filippo di Borgogna eredit\u00f2 l'Hainaut, l'Olanda e la Zelanda, mentre il ducato di Baviera-Straubing era stato inglobato dagli altri ducati di Baviera.\nDiscendenza.\nGiacomina non ebbe eredi: dai suoi quattro mariti ebbe un unico figlio nato morto nel 1424, dal suo terzo marito, Umfredo"}
{"id": "1220773", "revid": "767487", "url": "https://it.wikipedia.org/wiki?curid=1220773", "title": "E invece no/Canta appress'a nuje", "text": "E invece no/Canta appress'a nuje \u00e8 il nono 45 giri del cantautore Edoardo Bennato, pubblicato nella primavera del 1981 dalla Dischi Ricordi.\nIl disco.\nDopo il grande successo dell'album \"Sono solo canzonette\", Bennato spiazza pubblico e critica, dando alle stampe un 45 giri con materiale inedito (invece di un nuovo album, come ci si poteva aspettare), e raggiungendo la prima posizione delle classifiche.\nEntrambi i brani erano stati presentati da Bennato in anteprima durante il tour del 1980.\nTra i musicisti \u00e8 da segnalare Renato Gasparini, chitarrista degli Agor\u00e0.\nQuesto \u00e8 uno dei rari 45 giri in cui sono scritti in copertina i musicisti che hanno suonato.\n\"E invece no\".\nIl lato A contiene una cover di una canzone di Ry Cooder, \"Down in Hollywood\", scritta dallo stesso Cooder e da Tim Drummond.Bennato si autoironizza, raccontando i pensieri di un ragazzo che sogna di essere un cantautore di successo e di cantare le sue canzoni in uno stadio.\n\"E invece no\" \u00e8 stato pubblicato, insieme a \"Nisida\", nella versione CD dell'album \"Kaiwanna\".\n\"Canta appress'a nuje\".\n\"Canta appress'a nuje\" \u00e8 uno ska in napoletano, ed \u00e8 registrato dal vivo.\nLa canzone \u00e8 stata inserita in una nuova versione nell'album dal vivo \"Edoardo Bennato Live! \u00c8 Goal!\".La versione di questo 45 giri non \u00e8 mai stata ristampata in nessun album."}
{"id": "1220774", "revid": "121837", "url": "https://it.wikipedia.org/wiki?curid=1220774", "title": "Storiografo", "text": ""}
{"id": "1220776", "revid": "2136684", "url": "https://it.wikipedia.org/wiki?curid=1220776", "title": "Ferrovia Genova-Ventimiglia", "text": "La ferrovia Genova-Ventimiglia \u00e8 una linea ferroviaria che corre lungo tutta la costa del ponente ligure, dal capoluogo genovese fino al confine con la Francia.\n\u00c8 una delle principali linee ferroviarie italiane, e attraversa tre capoluoghi di provincia: Genova, Savona e Imperia. Ventimiglia ha la funzione di stazione di confine, dove terminano i treni italiani e francesi.\nStoria.\nL'idea di una ferrovia costiera per la Liguria nasce nel 1857 con quella che allora venne chiamata \"Ferrovia delle Riviere Liguri\" che, iniziata nel marzo dello stesso anno, doveva partire dal fiume Varo (a ovest di Nizza), allora confine del Regno di Sardegna con la Francia, per raggiungere il fiume Magra che allora segnava il confine con il Ducato di Modena. Questa ferrovia faceva parte dell'ambizioso progetto di sistema ferroviario considerato da Cavour come fattore determinante di accelerazione del processo di unificazione italiana.\nAllora era gi\u00e0 in esercizio una breve tratta nel ponente genovese, tra la stazione di Sampierdarena e Voltri, aperta l'8 aprile 1856, che si diramava dalla Torino-Genova e il velocizzarsi del processo di creazione del Regno d'Italia diede un ulteriore impulso al completamento dell'opera con la Legge emanata il 27 ottobre 1860 con cui si decideva la realizzazione di quella che fu chiamata \"ferrovia ligure\", ferrovia che, correndo lungo tutta la costa, unisse Ventimiglia con Massa e quindi con le linee ferroviarie gi\u00e0 esistenti. La costruzione e l'esercizio furono affidati alle Strade Ferrate Livornesi, da poco create.\nDopo pochi anni, nel 1865, le Livornesi furono assorbite dalle Strade Ferrate Romane (SFR), che proseguirono la costruzione e attivarono il tratto da Voltri a Savona il 25 maggio 1868.\nTuttavia la SFR, che si trovava in difficolt\u00e0 economiche, cedette la linea dal 23 novembre 1868 alla SFAI, che gi\u00e0 gestiva il resto della rete del nord Italia.\nPochi anni dopo, il 25 gennaio 1872, la linea fu completata raggiungendo Ventimiglia.\nIl collegamento internazionale (di soli 7 km), con la realizzazione della stazione di confine di Ventimiglia, venne attivato due mesi pi\u00f9 tardi (18 marzo 1872).\nNella realizzazione dell'opera i progettisti non prestarono molta attenzione alle esigenze dei territori che venivano attraversati anche perch\u00e9 la linea fu considerata di primaria importanza ai fini degli interessi militari e difensivi, prima dello stato sardo e poi di quelli del neonato regno italiano. La scelta costruttiva - tenuto conto che allora la maggior parte dei trasporti, sia di viaggiatori che di merci, avveniva prevalentemente via mare - si orient\u00f2 su un tracciato che correva praticamente al livello del mare, seguendo fedelmente la linea costiera e affiancando, dove possibile, la Via Aurelia, unendo cos\u00ec oltre quaranta piccoli centri, fino ad allora difficilmente raggiungibili via terra quando non raggiungibili esclusivamente via mare.\nIl raddoppio.\nCostruita quasi interamente a binario unico per le difficolt\u00e0 tecniche e per contenere i costi, si rivel\u00f2 ben presto inadeguata alle esigenze di collegamento ma, nonostante gi\u00e0 dai primi anni del 1900 fosse iniziata la progettazione dell'adeguamento della linea alle mutate necessit\u00e0, i lavori per il suo raddoppio sono proseguiti in diverse fasi e molto lentamente, tanto che ancora oggi alcuni tratti (tra Andora e Albenga e tra Loano e Finale Ligure) sono ancora a binario unico. Sotto il regime fascista venne compiuto il raddoppio della tratta Albenga-Loano nel 1936 ed edificati i nuovi fabbricati viaggiatori; inoltre si approfitt\u00f2 di alcune rettifiche nel tratto San Lorenzo al Mare-Ospedaletti per predisporre le due nuove gallerie realizzate (Santo Stefano e Sanremo-Ospedaletti) per il secondo binario, anche se di fatto questi lavori risultarono inutili dato il successivo abbandono di questo sedime nel 2001.\nSino al 1968 le tratte raddoppiate erano:\nLa prima parte del raddoppio, tra la stazione di Genova Vesima e quella di Varazze, fu aperta nel 1968 (il 23 ottobre sino a Cogoleto, sette giorni dopo da Cogoleto a Varazze); la tratta rimanente, fra la stazione di Genova Voltri e Vesima, fu aperta il 29 luglio 1969. La nuova sede ferroviaria, spostata a monte rispetto alla precedente, consent\u00ec di liberare le cittadine rivierasche di Arenzano, Cogoleto e Varazze dalla linea che le attraversava. Ad Arenzano fu anche costruita una nuova stazione all'interno cos\u00ec come a Varazze. La sede ferroviaria dismessa venne in parte riutilizzata e in parte abbandonata. In particolare nella zona di Vesima, dopo anni di abbandono, fu utilizzata per l'allargamento della sede stradale della Aurelia mentre all'interno delle tre cittadine fu assorbita dal tessuto urbano. I tratti extraurbani, inizialmente abbandonati, sono stati negli ultimi anni recuperati e adibiti a percorsi ciclopedonali.\nInvece per il raddoppio fino a Savona e oltre dovevano passare altri 9 anni. A Savona degno di nota fu che la nuova stazione era stata gi\u00e0 costruita tra il 1961 e il 1962 su progetto dell'ingegner Nervi, e fu inaugurata dall'allora Presidente della repubblica Antonio Segni, rimanendo quindi inutilizzata e senza binari per ben 15 anni. Infatti solo nel 1977, con grande ritardo rispetto ai programmi, fu completata la tratta tra Varazze e Finale Ligure, che comprendeva anche la nuova stazione di Savona Mongrifone. Anche in questo caso la sede dismessa fu assorbita dal tessuto urbano, spesso con la sua trasformazione in passeggiata a mare. A Savona l'area della vecchia stazione lungo il torrente Letimbro rest\u00f2 abbandonata a lungo, trasformata prima in scalo di rimessaggio dei veicoli e successivamente demolita per far posto ad un ampio parcheggio nella zona di Piazza del Popolo.\nIn seguito, solo dopo 25 anni di progetti, finanziamenti, rinvii e discussioni nel 2001 viene aperta all'esercizio, tra Imperia e Bordighera, la tratta di raddoppio tra San Lorenzo al Mare e Ospedaletti comprendente le nuove stazioni di Taggia-Arma e Sanremo mentre quelle di San Lorenzo, Santo Stefano e Ospedaletti vengono dismesse. Le aree dismesse sono oggetto di un programma di riqualificazione mentre si stanno svolgendo i lavori per il completamento del raddoppio che sar\u00e0 quasi interamente in galleria. Tale progetto era esistente gi\u00e0 dal 1982.\nIl 2 aprile 2006 \u00e8 stata attivata una variante di tracciato fra le stazioni di Genova Voltri e Genova Pegli, comprendente la nuova stazione di Pra.\nNel 2011 venne inaugurato un nuovo ponte a Genova sul torrente Polcevera costruito in variante, lungo 750 metri e consentendo velocit\u00e0 pi\u00f9 elevate e maggior massa assiale con un investimento complessivo di 22 milioni di euro.\nAll'inizio del 2014 una frana avvenuta in localit\u00e0 Vico delle Vignette, nel comune di Andora, caus\u00f2 lo svio dell'InterCity 660 Milano-Ventimiglia ed impose l'interruzione della linea per alcune settimane.\nCon il cambio d'orario dell'11 dicembre 2016 \u00e8 stata attivata la nuova variante di tracciato a doppio binario fra Andora e San Lorenzo al Mare, quasi totalmente in galleria e comprendente le nuove stazioni e fermate di Andora, Diano e Imperia; contemporamente \u00e8 stato soppresso il vecchio tracciato costiero a binario unico, comprendente le stazioni di Andora, Cervo-San Bartolomeo, Diano Marina, Imperia Oneglia e Imperia Porto Maurizio.&lt;ref name=\"CT RFI 14/2016\"&gt;&lt;/ref&gt;\nCaratteristiche.\nLa linea \u00e8 a scartamento ordinario (), elettrificata a in corrente continua, a doppio binario dalla sua origine, tra le stazioni di Genova Principe e Genova Sampierdarena, fino a Finale Ligure, da Loano ad Albenga e da Andora al confine di Stato. La stazione di Ventimiglia \u00e8 punto di confine e di raccordo con la linea SNCF per Marsiglia, elettrificata a in corrente alternata con frequenza di ; per tale motivo \u00e8 dotata di elettrificazione a corrente continua, standard impiegato su altre ferrovie francesi, ed i treni francesi che vi prestano servizio impiegano materiale rotabile in grado di funzionare sia a che a corrente continua, mentre i treni italiani, funzionanti a corrente continua, vi operano a tensione e potenza dimezzate.\nLa linea \u00e8 equipaggiata con SCMT per tutta la sua lunghezza, e con BAcc a 4 codici nei tratti dall'origine a Savona e da Andora a Ventimiglia, permettendo velocit\u00e0 fino a .\nTraffico.\nSulla linea circolano treni regionali, regionali veloci ed InterCity di Trenitalia, due Frecciabianca da Milano a Ventimiglia e viceversa (in sostituzione dei servizi Thello), e un discreto numero di treni merci, con traffico spartito tra Mercitalia Rail, Captrain Italia e Fuori Muro."}
{"id": "1220778", "revid": "1935652", "url": "https://it.wikipedia.org/wiki?curid=1220778", "title": "Carlo Liberati", "text": "Biografia.\nNasce a Matelica, in provincia di Macerata e diocesi di Fabriano-Matelica, il 6 novembre 1937.\nFormazione e ministero sacerdotale.\nNel 1950, dopo aver frequentato le scuole primarie a Matelica, fa ingresso nel seminario diocesano di Fabriano-Matelica, dove rester\u00e0 fino al compimento degli studi ginnasiali. Prosegue gli studi al Pontificio Seminario Regionale di Fano, per conseguirvi il baccellierato in teologia nel giugno 1962.\nIl 12 luglio 1962 \u00e8 ordinato presbitero, nella cattedrale di Matelica, dal vescovo Macario Tinti.\nDopo l'ordinazione diventa vicario cooperatore della cattedrale e ricopre anche le funzioni di professore di lettere presso il Seminario, di assistente dell'Azione Cattolica Giovanile (GIAC) e di redattore del settimanale diocesano \"l'Azione\". Prosegue gli studi, iscrivendosi al biennio di teologia pastorale nella Pontificia Universit\u00e0 Lateranense, e consegue la laurea nel 1969. Sei anni dopo, nel 1975, presso la stessa universit\u00e0, si laurea in diritto canonico con il massimo dei voti; durante gli studi viene chiamato alla cancelleria del Tribunale della Rota Romana. Insegna religione al \"Liceo Tasso\" di Roma. Frequenta i corsi della Pontificia accademia ecclesiastica durante tutto l'anno 1972.\nDal 1\u00ba gennaio 1980 \u00e8 chiamato a far parte della Congregazione delle cause dei santi in qualit\u00e0 di aiutante di studio e vi percorre tutto l'iter di servizio ecclesiale. Per circa ventidue anni, svolge presso quel dicastero della Curia romana il ruolo di docente nello \"Studium\", notaio dei Congressi, redattore dei \"Fogli di Udienza\" per i decreti sulle virt\u00f9 e la conclusione delle cause di beatificazione e canonizzazione. Nel 1990 contribuisce in modo determinante al consolidamento, restauro e ristrutturazione della chiesa di San Salvatore in Lauro. Si impegna affinch\u00e9 sia impresso un ritmo pi\u00f9 consono e rapido ai lavori di manutenzione degli edifici sede dei dicasteri pontifici.\nIl 20 gennaio 2001 papa Giovanni Paolo II lo nomina delegato della sezione ordinaria dell'Amministrazione del patrimonio della Sede Apostolica; succede ad Alfonso Badini Confalonieri, precedentemente nominato vescovo di Susa.\nMinistero episcopale.\nIl 5 novembre 2003 papa Giovanni Paolo II lo nomina vescovo prelato di Pompei e delegato pontificio per il santuario della Beata Vergine del Rosario di Pompei; succede a Domenico Sorrentino, precedentemente nominato segretario della Congregazione per il culto divino e la disciplina dei sacramenti. Il 10 gennaio 2004 riceve l'ordinazione episcopale, nella basilica di San Pietro in Vaticano, dal cardinale Angelo Sodano, coconsacranti l'arcivescovo Domenico Sorrentino ed il vescovo Giancarlo Vecerrica. Il 24 gennaio successivo prende possesso della prelatura.\nIl 7 luglio 2007 papa Benedetto XVI lo eleva alla dignit\u00e0 di arcivescovo.\nIl 19 ottobre 2008 accoglie papa Benedetto XVI in visita al santuario della Beata Vergine del Rosario di Pompei.\nIl 10 novembre 2012, a 4 giorni dal suo 75\u00ba genetliaco, papa Benedetto XVI accoglie la sua rinuncia per raggiunti limiti d'et\u00e0; gli succede Tommaso Caputo, fino ad allora nunzio apostolico a Malta e in Libia.\nIn un'intervista dichiara che i migranti musulmani sono da considerare incompatibili con l'Europa cristiana che sta rischiando di scomparire mostrandosi vicino alle politiche dell'allora ministro dell'interno Matteo Salvini. Esorta quindi i cristiani a ribellarsi a questa \"invasione\" non essendo schiavi dell'Islam.\nGenealogia episcopale.\nLa genealogia episcopale \u00e8:"}
{"id": "1220780", "revid": "666668", "url": "https://it.wikipedia.org/wiki?curid=1220780", "title": "Superliga (calcio a 5)", "text": " \nLa Superliga \u00e8 la massima competizione nazionale di calcio a 5 della Russia organizzata dalla RFU.\nStoria.\nDopo la dissoluzione dell'Unione Sovietica, nel 1992 fu giocato un campionato unico per le squadre della Comunit\u00e0 degli Stati Indipendenti (CSI), ad aggiudicarsela fu la Dina Moskva che negli anni 1990 risulter\u00e0 essere la vera dominatrice del campionato con nove titoli consecutivi. Dalla stagione 1992-93 si disputa regolarmente la Vys\u0161aja Liga, cio\u00e8 la prima divisione nazionale. A partire dalla stagione 2003-04, la competizione \u00e8 stata denominata Superliga. Durante il campionato 2009-10 in Russia vengono sperimentate le partite da 50 minuti."}
{"id": "1220781", "revid": "322321", "url": "https://it.wikipedia.org/wiki?curid=1220781", "title": "Roberto Speciale (generale)", "text": "Biografia.\n\u00c8 sposato ed ha tre figli.\nHa frequentato il 18\u00ba Corso dell'Accademia Militare di Modena dal 1961 al 1963, nominato Sottotenente di Fanteria presso la Scuola di Applicazione di Torino (1963-1965). \u00c8 laureato in Scienze Strategiche presso l'Universit\u00e0 di Torino, in Scienze Umanistiche presso l'Universit\u00e0 Agostiniana a Roma ed in Economia e Commercio presso la Seconda Universit\u00e0 degli Studi di Napoli (Laurea Honoris Causa).\nCarriera nell'esercito.\nComandante di plotone, Ufficiale OA e Comandante di Compagnia all'82\u00ba Reggimento Fanteria \"Torino\" in Gorizia sino al 1973, ha frequentato nel successivo triennio il 98\u00ba Corso di Stato Maggiore e Superiore di Stato Maggiore presso la Scuola di Guerra in Civitavecchia, per poi approdare alla Regione Militare Centrale in Roma quale Ufficiale addetto alla Sezione Operazioni dell'Ufficio OA.\nDopo un anno \u00e8 stato nominato Capo della 3\u00aa Sezione (trattamento economico) dell'Ufficio Reclutamento, stato e avanzamento dello Stato Maggiore dell'Esercito in Roma, ove rimarr\u00e0 sino al 1983. Comandante del 183\u00ba battaglione fanteria meccanizzato \"Nembo\" in Gradisca d'Isonzo (1983 - 1984), Capo della 2\u00aa Sezione dell'Ufficio Ordinamento dello Stato Maggiore dell'Esercito in Roma (1984 - 1987) e Vice Comandante della Brigata aeromobile \"Friuli\" in Firenze (1987 - 1988), sar\u00e0 protagonista - quale Capo Ufficio Ordinamento dello Stato Maggiore dell'Esercito (1988 - 1992) - della riorganizzazione della Casa Militare della Presidenza della Repubblica e, conseguentemente, del \"Reggimento Corazzieri\" dei Carabinieri.\nNominato generale di brigata nel 1992, quale comandante della Brigata meccanizzata \"Aosta\" a Messina, ha avviato l'\"Operazione Vespri siciliani\", fino al 1993. \u00c8 stato poi nominato Capo del I Reparto dello Stato Maggiore dell'Esercito e, dopo un anno e sino al 1999, Capo del I Reparto dello Stato Maggiore della Difesa. Divenuto generale di Corpo d'Armata, \u00e8 stato Sottocapo di Stato Maggiore dell'Esercito dal 9 marzo 1999 al 10 ottobre 2003.\nComandante GDF.\nNominato Comandante Generale della Guardia di Finanza il 17 ottobre 2003, resta in carica fino al giugno 2007, quando viene sostituito dal Generale Cosimo D'Arrigo. Il 15 dicembre 2007, in seguito al ricorso presentato, una sentenza del T.A.R. del Lazio reintegra Speciale nel ruolo di Comandante della Guardia di Finanza. Dopo due giorni, Speciale rassegna le proprie dimissioni nelle mani del Capo dello Stato. Il 18 dicembre 2007 il Consiglio dei Ministri, con la presidenza di Romano Prodi, nomina nuovamente Cosimo D'Arrigo Comandante Generale della Guardia di Finanza.\nLa carriera politica.\nNell'aprile 2008 \u00e8 stato eletto deputato alla Camera dei Deputati con il Popolo della Libert\u00e0 nella circoscrizione Umbria. Qualche settimana prima delle elezioni lo stesso Silvio Berlusconi annunci\u00f2 la sua candidatura in diretta al TG4. In quella legislatura Speciale \u00e8 stato componente della Commissione Difesa e della Commissione Bicamerale Antimafia. Speciale non si ricandida nel 2013.\nProcedimenti giudiziari.\nIl Caso Visco/GDF.\nLa carriera di Speciale al vertice della Guardia di Finanza si arresta con la rimozione, decisa dal Consiglio dei Ministri, con la presidenza di Romano Prodi, in seguito ad una vicenda iniziata nell'estate del 2006 e che tocc\u00f2 il culmine nel maggio 2007. Il 13 luglio 2006 il Viceministro dell'Economia Vincenzo Visco convoca il Generale e gli parla di un \u00abavvicendamento di 4 ufficiali del Corpo\u00bb, Speciale rifiuta di ordinare il trasferimento chiesto da Vincenzo Visco dei 4 alti ufficiali della GDF, con cui si identificava l'intera gerarchia di Milano e che stavano indagando, direttamente o in ruolo di coordinamento, sul \"caso Unipol\" (la scalata di quest'ultima alla BNL). Le iniziali affermazioni di Visco, il quale sosteneva che fu lo Speciale stesso, per ragioni di mera utilit\u00e0 carrieristica, a suggerire l'avvicendamento degli Ufficiali, a cui segu\u00ec una relazione presentata al ministro Tommaso Padoa-Schioppa sull'uso personalistico e inadeguato del comando della GDF da parte di Speciale furono poi smentite in ambito processuale. Nella sentenza le affermazioni di Visco, pur censurate come non veritiere, sono state ritenute non penalmente rilevanti. Ne nasce uno scontro istituzionale, che vedr\u00e0 il Generale rivendicare l'autonomia decisionale del proprio rango e status e attaccare il Viceministro per i reiterati tentativi di interferire nell'ordinaria vita del Corpo.\nPi\u00f9 tardi, Speciale rigett\u00f2 la richiesta di dimissioni e l'offerta di essere nominato Giudice della Corte dei Conti, entrambe avanzate dal Governo, e fu destituito ufficialmente dal Ministro dell'Economia Tommaso Padoa-Schioppa, che nel contempo ritir\u00f2 la delega a Visco per la Guardia di Finanza. Speciale si present\u00f2 ugualmente alla Festa della Repubblica il 2 giugno 2007 all'Altare della Patria a Roma).\nIl 18 luglio Speciale presenta querela contro Padoa Schioppa, presso la procura di Roma, per le dichiarazioni rese il mese precedente in Senato: il ministro dell'Economia aveva accusato Speciale di avere scambiato l'autonomia della Guardia di Finanza, impegnata nell'evasione fiscale, per \"separatezza\", ledendo il rapporto di fiducia con gli organi di governo. Il 19 luglio Padoa Schioppa \u00e8 iscritto nel registro degli indagati della procura di Roma per ipotesi di pluridiffamazione aggravata nei confronti di Speciale.\nPadoa Schioppa ottiene, nell'aprile 2008, l'archiviazione della querela: il pubblico ministero ha reputato che le dichiarazioni rese dal ministro nell'aula parlamentare non possano essergli imputabili, poich\u00e9 il Senato \u00e8 \u00abil luogo pi\u00f9 alto dove si svolge il dibattito politico e in quella sede deve ritenersi ampia la dimensione del diritto di critica politica\u00bb; inoltre, il P.M. ha ravvisato che il nucleo essenziale delle dichiarazioni \u00e8 stato ricavato dalla documentazione messa a disposizione dagli uffici del ministro, e quindi non pu\u00f2 dirsi infondato.\nLa decisione del TAR sul ricorso.\nIl 15 dicembre 2007 il TAR del Lazio, con sentenza n\u00ba 200713361, accoglie il ricorso presentato da Speciale contro il decreto che lo ha destituito dal vertice della GDF (essendo una sentenza di primo grado, \u00e8 possibile l'eventuale ricorso da parte del Governo al Consiglio di Stato); quindi il decreto impugnato viene annullato e Speciale torna al comando della Guardia di Finanza. Dopo due giorni, il 17 dicembre 2007 Speciale rassegna le proprie dimissioni con una lettera indirizzata al Presidente della repubblica Giorgio Napolitano, subito inoltrata alla Presidenza del Consiglio dei ministri, che accetta le dimissioni e nomina il successore, riconfermando Comandante generale della Guardia di Finanza Cosimo D'Arrigo, che aveva gi\u00e0 ricoperto l'incarico dal 1\u00ba giugno 2007 al 15 dicembre 2007.\nL'episodio delle spigole.\nSpeciale \u00e8 stato accusato e incriminato per aver illegittimamente utilizzato, il 26 agosto 2005, un velivolo ATR 42 MP in uso al Corpo per il trasporto di pesce fresco (spigole) da Pratica di Mare alla Scuola Alpina della Guardia di Finanza a Predazzo (TN), dove Speciale stava soggiornando con alcuni ospiti in occasione delle tradizionali Gare Invernali del Gruppi Sportivi Fiamme Gialle. Nel dettaglio, il pilota dell'aereo, il Maggiore Aldo Venditti, trovandosi a dover trasportare delle casse di pesce in luogo di ufficiali della GDF come invece gli era stato disposto, era stato costretto al decollo nonostante il suo iniziale rifiuto perch\u00e9 consapevole dell'abuso. L'iniziale giustificazione data da Speciale, di un atto di generosit\u00e0 verso i militari della caserma, viene smentita dagli atti del processo penale che certificano l'uso personale e illegittimo. Come risulta dallo svolgimento processuale, pur accertati i fatti, la sentenza non potr\u00e0 essere eseguita per sopravvenuti limiti temporali di prescrizione.\nIn primo grado, il 30 luglio 2009 la Corte dei Conti ha prosciolto Speciale dall'accusa. Secondo i giudici contabili, l'uso dell'aereo \u00e8 avvenuto \"per motivi istituzionali\", escludendo l'interesse privato.\nIn secondo grado, per\u00f2, la Corte dei Conti ha condannato Speciale, il 15 maggio 2010, a una cospicua pena pecuniaria, mentre la causa penale si conclude con una condanna a 18 mesi per peculato. L'11 maggio 2011 la Prima Sezione del Collegio I della Corte di cassazione ha annullato (Num. provv. Sez. 603-2011-000) la sentenza penale adottata dal Tribunale Militare, con rinvio all'Autorit\u00e0 Giudiziaria Ordinaria per difetto di competenza. Tempi tecnici, ritardi e lungaggini burocratiche hanno per\u00f2 impedito la celebrazione del nuovo processo per sopravvenuta prescrizione.\nCon sentenza depositata il 22 luglio 2013, Speciale viene comunque condannato in via definitiva dalla Corte dei Conti al pagamento in via forfettaria di 200.000 euro come risarcimento, in favore del Ministero dell'Economia, sia delle spese vive allora sostenute per l'organizzazione arbitraria del trasporto (benzina e personale impiegato, in totale 35.000 euro), sia per il danno di immagine arrecato al corpo della GDF (170.000 euro), mentre i reati risultano prescritti..\nPremi e riconoscimenti.\nGli sono stati assegnati diversi riconoscimenti, tra cui il \"Premio Euno\", dal Kiwanis Club di Enna, nella sua ventesima edizione nel 2005."}
{"id": "1220782", "revid": "72396", "url": "https://it.wikipedia.org/wiki?curid=1220782", "title": "Giuggiul\u00e8na", "text": ""}
{"id": "1220785", "revid": "446353", "url": "https://it.wikipedia.org/wiki?curid=1220785", "title": "Nube", "text": ""}
{"id": "1220788", "revid": "104458", "url": "https://it.wikipedia.org/wiki?curid=1220788", "title": "Imperatore Enrico IV", "text": ""}
{"id": "1220792", "revid": "169529", "url": "https://it.wikipedia.org/wiki?curid=1220792", "title": "Ufficiale (forze armate)", "text": "Un ufficiale, nella terminologia delle forze armate, indica una specifica posizione gerarchica militare, tipicamente addetta alla funzione di comando in seno a una forza armata e munita della necessaria autorit\u00e0 sull'unit\u00e0 militare assegnatagli.\nCarriera.\nL'ufficiale si forma in genere nelle accademie militari ed \u00e8 arruolato tramite concorsi, selezioni o promozioni dal ruolo dei sottufficiali.\nIn molti paesi per l'accesso a questa carriera \u00e8 richiesto un titolo di studio, in genere si richiede il titolo di scuola media superiore. In Italia gli allievi Ufficiali vengono nominati Sottotenenti al termine del biennio di studi presso le accademie militari. Al termine di un ciclo formativo quinquennale conseguono una laurea magistrale attribuita dalle universit\u00e0 italiane con le quali le varie Forze Armate hanno stipulato apposite convenzioni. Diversi ordinamenti prevedono inoltre una figura ausiliaria, ad esempio l'ufficiale di complemento e nella maggior parte gli ufficiali congedati possono essere ammessi a vario titolo nella riserva militare.\nIn buona parte degli ordinamenti militari, la carriera dell'ufficiale comincia dal grado di sottotenente (o assimilato) e si conclude con quello di generale. Non in tutti gli ordinamenti l'allievo ufficiale \u00e8 considerato ufficiale. A seconda delle tradizioni della forza armata, e soprattutto a seconda dell'impiego caratteristico, le denominazioni dei gradi possono variare, cos\u00ec come, entro certi limiti, attribuzioni e funzioni: nella marina militare, ad esempio, il generale \u00e8 detto ammiraglio e tutti gli altri gradi hanno diverse denominazioni rispetto agli omologhi corrispondenti delle forze di terra o del cielo. \nLa massima autorit\u00e0 in ogni singola forza armata \u00e8 il suo capo di stato maggiore. I capi di stato maggiore delle forze armate rispondono in genere a un capo di stato maggiore della difesa, che \u00e8 quindi la massima autorit\u00e0 militare e che risponde direttamente al governo e ne applica le direttive.\nIn alcuni paesi, ma non in tutti, oltre il grado di generale vi possono essere gradi in genere onorifici, del rango di maresciallo, come il maresciallo d'Italia (oggi abolito), il maresciallo di Francia e il capitano di Spagna. La configurabilit\u00e0 di queste cariche nel ruolo degli ufficiali \u00e8 incerta.\nDistinzioni e distintivi di grado.\nAll'interno del ruolo ufficiali vi \u00e8 inoltre una distinzione tradizionale, e in qualche ordinamento anche formale, fra gli ufficiali inferiori (da sottotenente a capitano), gli ufficiali superiori (da maggiore a colonnello) e gli ufficiali generali (tutti i generali); la promozione a ufficiale generale pu\u00f2 essere soggetta al possesso di alcuni requisiti, fra i quali il conseguimento di alcune specializzazioni in genere afferenti alla formazione in strategia militare, ad esempio la frequentazione della scuola di guerra. La distinzione fra inferiori, superiori e generali si riflette anche negli elementi visivi dell'uniforme, a partire dai gradi di spallina. \nI gradi degli ufficiali inferiori hanno infatti in genere solo stellette (o i simboli equivalenti), gli ufficiali superiori hanno le stellette e un elemento decorativo (in Italia la corona turrita), i generali le stellette e la cosiddetta \"greca\". Altre distinzioni nell'uniforme possono riguardare i colori delle stellette (in genere bianche-argentee per inferiori e superiori, dorate per i generali) e per gli ufficiali superiori e generali l'eventuale bordatura delle stesse (solitamente in rosso), a indicare particolari responsabilit\u00e0 di comando oppure (in Italia per i generali questa bordatura \u00e8 dorata) avvenute promozioni per meriti speciali.\nLe \"stellette\" classiche sono a forma di stella a 5 punte (ad esempio, ma non solo, in Italia, Repubblica Ceca, Francia, Lettonia, Norvegia, Polonia, Portogallo, Romania, Slovacchia, Turchia e Stati Uniti) o a 6 punte (ad esempio, ma non solo, in Belgio, Danimarca, Grecia, Ungheria, Lituania, Paesi Bassi), oppure diversi tipi di stella (come in Spagna); altri simboli usati sono il rombo (ad esempio, ma non solo, in Bulgaria, Germania, Islanda, Lussemburgo, Regno Unito), l'esagono (ad esempio, ma non solo, in Estonia), mentre in Canada, anche se solo per gli ufficiali generali, si usa la foglia d'acero, simbolo nazionale. In Slovenia gli indicativi sono costituiti da barrette rettangolari. In Svizzera, gli ufficiali superiori portano al posto delle stelle a cinque punte la raffigurazione delle stelle alpine iconico fiore delle alpi, territorio a cui il paese deve buona parte della sua storica strategia difensiva.\nL'ufficiale pu\u00f2 indossare inoltre una sciarpa che ne segnala il comando operativo; in Italia \u00e8 di colore azzurro e la sua origine si fa risalire tradizionalmente a un vessillo di questo colore fatto issare nel 1366 dal Conte Verde (Amedeo VI di Savoia) sulla sua nave ammiraglia, in onore alla Vergine. In genere la sciarpa \u00e8 usata insieme con la sciabola, in molti ordinamenti consegnata all'allievo ufficiale in caso di superamento dei corsi d'accademia.\nIn molti ordinamenti, inoltre, l'ufficiale ha sul bavero della giubba degli alamari, in luogo delle mostrine d'arma riservate alla truppa e ai sottufficiali.\nL'ufficiale nelle forze armate italiane.\nLa partecipazione dei giovani alle forze armate attualmente avviene con l'ingresso, per la categoria ufficiali, o in accademia o attraverso i concorsi a nomina diretta, ovvero per coloro che sono gi\u00e0 laureati e che entrano a far parte delle forze armate in qualit\u00e0 di \"tecnici\", come ad esempio i laureati in medicina, in psicologia, in veterinaria, in ingegneria e cos\u00ec via. Esiste anche un'altra modalit\u00e0 d'ingresso attraverso i corsi AUFP (allievi ufficiali in ferma prefissata) i quali, durante o dopo la ferma hanno la possibilit\u00e0 di partecipare ai concorsi per l'ingresso in forza armata come ufficiali in servizio permanente effettivo. Ogni forza armata individua le categorie di interesse per le quali bandire il concorso. Il grado pi\u00f9 basso degli ufficiali \u00e8 sottotenente o guardiamarina, il pi\u00f9 alto generale o ammiraglio.\nI gradi per l'Esercito, l'Arma dei Carabinieri e la Guardia di Finanza sono: sottotenente, tenente, capitano, maggiore, tenente colonnello, colonnello, generale di brigata, generale di divisione, generale di corpo d'armata.\nPer la Marina Militare i gradi sono: guardiamarina, sottotenente di vascello, tenente di vascello, capitano di corvetta, capitano di fregata, capitano di vascello, contrammiraglio, ammiraglio di divisione, ammiraglio di squadra. \nPer l'Aeronautica Militare i gradi sono: sottotenente, tenente, capitano, maggiore, tenente colonnello, colonnello, generale di brigata aerea, generale di divisione aerea, generale di squadra aerea.\nInfine, le riforme della fine degli anni novanta del XX secolo hanno introdotto anche la figura apicale di Generale/Ammiraglio senza alcuna indicazione ulteriore per l'incarico di capo di stato maggiore della difesa, ovvero la pi\u00f9 alta carica militare che si pu\u00f2 ricoprire nelle forze armate italiane."}
{"id": "1220799", "revid": "767487", "url": "https://it.wikipedia.org/wiki?curid=1220799", "title": "Nunatak (gruppo musicale)", "text": "I Nunatak sono stati un gruppo musicale indie rock formato nel 2006 in Antartide.\nIl gruppo era formato da cinque ricercatori britannici, appartenenti alla base britannica Rothera, impegnati nello studio del cambiamento del clima e l'evoluzione biologica della penisola antartica. Il 7 luglio 2007 suonarono al Live Earth per le 17 persone della base e per rappresentare il settimo continente dell'evento.\nIl cantante Matt Balmer parl\u00f2 cos\u00ec dell'evento che coinvolse il gruppo: \"abbiamo previsto di passare qui il nostro inverno antartico, qui a Rothera, e ottenere la calma per il nostro lavoro e forse suonare a qualche festa del sabato notte. Non avremmo mai immaginato di prender parte a un concerto globale.\"\nIl nome del gruppo deriva dall'omonima parola inuit che significa \"montagne circondate dal ghiaccio\". Rai News ha un esclusivo frammento del gruppo mentre compie \"How Many People\" sul loro canale YouTube."}
{"id": "1220800", "revid": "767487", "url": "https://it.wikipedia.org/wiki?curid=1220800", "title": "Le far\u00f2 da padre", "text": "Le far\u00f2 da padre \u00e8 un film del 1974 diretto da Alberto Lattuada e interpretato da Gigi Proietti e Teresa Ann Savoy.\nTrama.\nSaverio Mazzacolli \u00e8 un giovane avvocato rampante di Roma, con grandi idee d'edilizia speculativa, ma scarsi mezzi finanziari: vorrebbe realizzare nel Salento un villaggio turistico esclusivo per vacanzieri facoltosi, cos\u00ec tenta di sfruttare alcune amicizie altolocate e la conoscenza della facoltosa contessa Raimonda Spina, proprietaria dei terreni idonei.\nL'avvocato si getta cos\u00ec alla conquista dell'attempata nobildonna, sottoponendola a una corte serrata, per impossessarsi della propriet\u00e0 immobiliare: sfortunatamente, pur cedendo di slancio alle sue profferte amorose, alla fine la contessa si dimostra molto meno sprovveduta del previsto e si dichiara disposta a finanziare il progetto speculativo, riservandosi per\u00f2 la maggior parte dei guadagni.\nAlla disperata ricerca del punto debole della contessa, Saverio crede d'individuarlo in sua figlia Clotilde, un'adolescente tanto bella d'aspetto, quanto mentalmente ritardata: si propone quindi di sposarla con il malcelato intento di ricevere i terreni come dono di nozze, ma la contessa \u00e8 disposta a concederne solo la mano e nient'altro.\nVistosi incastrato, Saverio ricorre a un altro dei suoi espedienti e sequestra la ragazza, in modo che la \"fuitina\" ne rappresenti un \"deprezzamento\", da compensare con una dote ben sostanziosa. Durante i giorni nei quali la tiene in custodia, tuttavia, l'avventuriero senza scrupoli se n'innamora perdutamente e, pur di restarle vicino, decide di rinunciare a ogni pretesa economica.\nProduzione.\nIl film \u00e8 girato interamente in Puglia, in particolare nelle seguenti localit\u00e0 del Salento: Lecce, con la vera processione del patrono Sant'Oronzo; Nard\u00f2, nella Masseria Console; Porto Miggiano."}
{"id": "1220802", "revid": "297031", "url": "https://it.wikipedia.org/wiki?curid=1220802", "title": "Nino Sanzogno", "text": "Biografia.\nInizi\u00f2 la propria formazione musicale studiando violino e composizione al Conservatorio Benedetto Marcello di Venezia rispettivamente con Edoardo de Guarneri e Agostini; successivamente, sempre nella citt\u00e0 natale, si perfezion\u00f2 in composizione con Gian Francesco Malipiero ed in direzione d'orchestra con Hermann Scherchen. \nNel 1934 la sua \"I quattro cavalieri dell'Apocalisse\" ebbe la prima al Teatro La Fenice di Venezia diretta da de Guarnieri.\nA soli 23 anni compose la colonna sonora del film \"Il canale degli angeli\", diretto dal suo coetaneo ed amico Francesco Pasinetti. \nNel 1936 dirige un concerto sinfonico con il suo \"Concerto per Viola e Orchestra\" e \"L'Orfeide\" di Malipiero alla Fenice.\nNel 1937 divenne stabilmente direttore d'orchestra alla Fenice e poco dopo anche direttore dell'Orchestra sinfonica dell'EIAR di Milano. \nNel 1938 a Venezia diresse \"Elettra (Strauss)\" con Maria Pedrini ed Antonio Melandri, \"Il signor Bruschino\" con Enrico Molinari e \"La nave\" di Ildebrando Pizzetti con Memo Benassi, Renzo Ricci, Giovanna Scotto, Corrado Racca, Massimo Pianforini, Carlo Ninchi, Mino Doro, Alfredo De Antoni, Edoardo Toniolo, Egisto Olivieri, Ciro Galvani, Ernesto Sabbatini, Luigi Zerbinati e Giovanni Onorato.\nNel 1939 a Venezia dirige L'Heure espagnole, \"Gli uccelli\" di Ottorino Respighi, Gianni Schicchi con Benvenuto Franci e Tosca (opera) con Iva Pacetti e Mariano Stabile (cantante) ed alle Terme di Caracalla di Roma Pagliacci (opera) con Aureliano Pertile e Tito Gobbi e Copp\u00e9lia con Attilia Radice.\nSempre nel capoluogo lombardo, nel 1939 vi fu la sua prima direzione al Teatro alla Scala e nel 1955 con \"Il matrimonio segreto\" di Domenico Cimarosa inaugur\u00f2 la Piccola Scala. \nNel 1940 a Venezia dirige Adriana Lecouvreur (opera) con Magda Olivero e Beniamino Gigli e Pulcinella (balletto) con Ines Alfani-Tellini.\nNel 1941 a Venezia dirige La boh\u00e8me con Mafalda Favero, Giovanni Malipiero e Gobbi, Le creature di Prometeo con la Radice e Petru\u0161ka (balletto).\nNel 1942 alla Scala dirige \"Gianni Schicchi\" con Lina Aimaro, Malipiero e Luigi Montesanto ed al Teatro Comunale di Firenze \"Tosca\" con Giovanni Inghilleri. \nNel 1943 alla Scala dirige la prima assoluta di \"Visioni\" di Riccardo Pick-Mangiagalli, al Palazzo Liviano di Padova la prima assoluta di \"Universa Universis\" di Malipiero ed al Teatro Metastasio di Prato Iris (opera) con Saturno Meletti.\nNel 1944 al Teatro Donizetti di Bergamo dirige \"La giara\" di Alfredo Casella e \"Visioni\" di Pick-Mangiagalli.\nNel 1945 per La Fenice dirige la Messa di requiem (Verdi), Madama Butterfly con Toti Dal Monte e Mario Del Monaco, \"Rigoletto\" ed Aida con Cloe Elmo e Carlo Tagliabue a Campo Sant'Angelo.\nA Venezia nel 1946 dirige \"Iris\" con Maria Carbone e Giuseppe Modesti, Manon Lescaut con la Favero e Antonio Annaloro e nel 1947 Lady Macbeth del Distretto di Mcensk con Giovanni Voyer.\nNel 1948 a Venezia dirige Turandot con Maria Callas ed Elena Rizzieri e \"Cardillac\" di Paul Hindemith con Gino Del Signore e Boris Christoff, alla Scala \"Capriccio\" di Igor' F\u00ebdorovi\u010d Stravinskij ed Oedipus Rex (Stravinskij) con Suzanne Danco, Gino Penno, Mario Petri, Ettore Bastianini ed Edoardo Toniolo e La sagra della primavera con Luciana Novaro ed al Teatro Comunale di Bologna Werther (opera) con Giulietta Simionato, Giacinto Prandelli ed Afro Poli.\nNel 1949 alla Scala dirige \"Il carillon magico\" di Pick-Mangiagalli con la Novaro, \"La sacra rappresentazione di Abram e d'Isaac\" con Fedora Barbieri e Modesti, \"H\u00e4nsel e Gretel\" con la Simionato, \"I racconti di Hoffmann\" con Hilde G\u00fcden e la Favero, Malipiero, Mario Carlin, Del Signore, Giuseppe Nessi, Giuseppe Taddei ed Enrico Campi, la prima assoluta di \"Il cordovano\" di Goffredo Petrassi con Fernando Corena, Jolanda Gardino, Carlin e Campi, \"Le pauvre matelot\" di Darius Milhaud con la Favero, Malipiero ed Inghilleri, \"La giara\" con Penno e la Novaro e la prima della Sinfonia n. 7 di Malipiero ed a Venezia La via della finestra con Annaloro e Poli, Cavalleria rusticana (opera) con Gianna Pederzini, Annaloro e Poli e Lulu (opera) con Penno, Corena e Campi.\nNel 1957 diresse \"L'elisir d'amore\" di Gaetano Donizetti e nuovamente il capolavoro cimarosiano al Festival di Edimburgo. In questo periodo sotto la sua direzione furono rappresentate alla Scala alcune prime di lavori prodotti da compositori suoi contemporanei, tra le quali si ricordano \"Les dialogues des Carm\u00e9lites\" di Francis Poulenc, \"L'allegra brigata\" di Malipiero e \"Lady Macbeth of the Mtsensk District\" di Dmitri Shostakovich. Fu successivamente direttore ospite in prestigiose orchestre, tra le quali la BBC Symphony Orchestra e tra il 1962 al 1965 direttore di ruolo alla Scala di Milano. Importante registrare che nel 1952 diresse alla Scala Rigoletto con Leonard Warren: fu la sua prima incursione nel repertorio verdiano.\nRelativamente alla sua attivit\u00e0 compositiva egli scrisse due poemi sinfonici, \"I quattro cavalieri dell'Apocalisse\" (1938) e \"Vanitas\" (1931), un concerto per viola (1935), uno per violoncello (1937) e altri lavori strumentali minori. Insegn\u00f2 inoltre direzione d'orchestra a Darmstadt."}
{"id": "1220803", "revid": "765341", "url": "https://it.wikipedia.org/wiki?curid=1220803", "title": "Corimbo", "text": "Il corimbo \u00e8 un'infiorescenza semplice racemosa nella quale i fiori, pur avendo differenti punti di inserzione, terminano tutti alla stessa altezza. Questo tipo di infiorescenza \u00e8 comune in alcune specie delle famiglia delle Rosaceae appartenenti ai generi \"Pyrus\", \"Sorbus\", \"Malus\" e \"Crataegus\". Essa \u00e8 inoltre rappresentativa di molti generi appartenenti alla famiglia delle Ericaceae come: \"Vaccinium\" e \"Rhododendon\" (azalee comprese)."}
{"id": "1220804", "revid": "1305772", "url": "https://it.wikipedia.org/wiki?curid=1220804", "title": "Sochi 2014", "text": ""}
{"id": "1220806", "revid": "9723553", "url": "https://it.wikipedia.org/wiki?curid=1220806", "title": "Alto Salento", "text": ""}
{"id": "1220813", "revid": "767487", "url": "https://it.wikipedia.org/wiki?curid=1220813", "title": "Culture Beat", "text": "I Culture Beat sono un gruppo musicale eurodance tedesco, fondato nel 1989 a Francoforte sul Meno.\nNel mercato discografico sfondarono nell'estate del 1993 con \"Mr. Vain\", seguito dalla hit \"Got to Get It\" e dall'album \"Serenity\".\nIn seguito il duo pubblic\u00f2 altri singoli tratti da quest'album, come \"Anything\", brano che li porter\u00e0 all'apice del successo, ma anche \"World in Your Hands\" e \"Adelante\", che invece furono meno fortunati dei tre precedenti.\nNel 1995 sono usciti l'album \"Inside out\", la hit recante lo stesso nome e l'altro singolo \"Cryin' in the rain\".\nAll'album \"Metamorphosis\" del 1998 segue una lunga pausa, che viene interrotta solo dalla raccolta \"Best of Culture Beat\" del 2003, e si conclude nel 2008, quando esce nei negozi il singolo \"Your Love\".\nBiografia.\nOrigine e formazione.\nTorsten Fenslau, che inizialmente aveva il desiderio di diventare un architetto, aveva lavorato come DJ presso la discoteca Dorian Gray di Francoforte per 11 anni, quando decise di formare i Culture Beat con i suoi amici Jens Zimmermann e Peter Zweier.\n1989 - 1991: Horizon.\nPrimo singolo, la traccia ambient house \"Der Erdbeermund\", con una voce parlata in tedesco da Jo van Nelsen, raggiunse la posizione numero 11 nella classifica dei singoli tedeschi.\nSono state pubblicate anche versioni in inglese e francese (intitolate \"Cherry Lips\" e \"Les l\u00e8vres cerises\", rispettivamente). Una versione strumentale \u00e8 stata anche inserita in un club hit nel Regno Unito, dove raggiunse il numero 55.\nPoco dopo, i Culture Beat reclutarono il rapper Jay Supreme nato in New Jersey e la cantante Lana Earl a fronte dell'atto.\nMentre il secondo singolo \"I Like You\" raggiunse la posizione numero 22 nei Paesi Bassi, il loro quarto singolo \"No Deeper Meaning\" \u00e8 riuscito a raggiungere il numero 5 nei Paesi Bassi e la numero 3 della classifica Dance canadese RPM, nel 1991, pubblicarono il loro primo album che usc\u00ec con solo lievi successi.\n1993 - 1994: Serenit\u00e0 e successo internazionale.\nLana Earl fu sostituita nel 1993 dalla cantante britannica Tania Evans, e lo stile ha preso un suono Eurodance pi\u00f9 duro.\n\"Mr. Vain\" divenne il loro pi\u00f9 grande successo fino ad oggi, raggiungendo la numero uno in 13 paesi tra cui Germania, Australia e Regno Unito. Il loro primo successo \"mainstream\" \u00e8 arrivato anche negli Stati Uniti, piazzandosi al n. 17 della Hot 100. Il singolo \u00e8 stato certificato tre volte in Germania per la vendita di oltre 750 000 copie.\n\u00c8 riuscito a raggiungere lo status di disco d'oro in diversi altri paesi, inclusi gli Stati Uniti.\nI singoli successivi \"Got a Get It\" e \"Anything\" sono arrivati in europa e il loro secondo album \"Serenity\" \u00e8 stato premiato al premio ECHO per essere il best seller tedesco pi\u00f9 venduto all'estero con pi\u00f9 di 2 milioni di copie vendute. Ci\u00f2 ha fatto anche s\u00ec che Torsten Fenslau fosse in \"nomination\" nello stesso anno presso gli ECHO come miglior produttore dell'anno, risultando poi vincitore.\nIl 6 novembre 1993 il fondatore dei Culture Beat Torsten Fenslau rimase ucciso in un incidente d'auto a Messel (distretto di Darmstadt) all'et\u00e0 di 29 anni. Il fratello Frank ha assunto l'incarico di manager.\n1995 - 1996: Inside Out.\nIl gruppo torn\u00f2 all'attivit\u00e0 nel 1995 con un terzo album chiamato \"Inside Out\", preceduto da un singolo dallo stesso titolo, che raggiunse il numero 5 in Germania e il numero 32 nel Regno Unito.\n1997 - 1998: Importanti cambiamenti e Metamorphosis.\nNel 1997, Frank ha deciso di dare ai Culture Beat una direzione musicale diversa dall'Eurodance andando verso uno stile pop pi\u00f9 commerciale. Sostitu\u00ec Tania, appena uscita dal gruppo, con Kim Sanders, che in precedenza aveva avuto successo con \"Impossible\" di Captain Hollywood Project. Jay Supreme \u00e8 rimasto con i Culture Beat per un breve periodo dopo la partenza di Tania, ma durante la registrazione dell'album successivo ha deciso di lasciare il gruppo e la voce di rap al prossimo album (solo poche tracce contenevano brani rappati). Anche se, nel 1998, l'album \"Metamorphosis\" \u00e8 riuscito a raggiungere il n. 12 in patria, rimase un successo minore restando nella top 20 della classifica per solo quattro settimane e resistendo complessivamente 10 settimane nelle classifiche.\nDal 2001: Stato singolo e presente.\nTre anni pi\u00f9 tardi, Jacky Sangster fu sostituito da Kim come quarta cantante donna dei Culture Beat.\nIl singolo chiamato \"Insanity\" fu pubblicato nel 2001 avendo floppato in Germania; tuttavia, ha raggiunto il n \u00b0 1 in Israele.\nNel 2003, per commemorare i dieci anni dalla pubblicazione della grande hit del gruppo, una nuova versione di \"Mr. Vain\" \u00e8 stata pubblicata in Germania e ha raggiunto il n. 7 nella classifica dei singoli. Nel 2004, \u00e8 stato pubblicato un \"greatest hits\" che doveva precedere un nuovo album con Jacky come cantante, ma l'album \u00e8 stato annullato prima che dell'uscita del singolo \"Can' t Go on Like This (No No)\", che comunque ottenne scarso successo.\nNel gennaio 2013, \u00e8 stata pubblicata una compilation, \"The Loungin' Side of\", che contiene versioni acustiche e lounge di brani da \"Inside Out\" e \"Metamorphosis\"."}
{"id": "1220814", "revid": "106908", "url": "https://it.wikipedia.org/wiki?curid=1220814", "title": "Fitoussi", "text": ""}
{"id": "1220816", "revid": "41851", "url": "https://it.wikipedia.org/wiki?curid=1220816", "title": "Riserva forestale di Sinharaja", "text": "La riserva forestale di Sinharaja \u00e8 un'area naturale protetta dello Sri Lanka. Ha un'importanza internazionale ed \u00e8 stato inserito tra le riserve della biosfera e tra i Patrimoni dell'umanit\u00e0 dall'UNESCO.\nLa collinosa foresta vergine fa parte dell'ecoregione nota come Sri Lanka lowland rain forests, e si salv\u00f2 dallo sfruttamento commerciale grazie alla sua inaccessibilit\u00e0. Venne dichiarata riserva della biosfera nel 1978, e patrimonio dell'umanit\u00e0 nel 1988. Il nome del parco significa \"regno del leone\".\nLa riserva misura soli 21 chilometri da est ad ovest, e 7 da nord a sud, ma \u00e8 un tesoro per quanto riguarda le specie endemiche tra cui alberi, insetti, anfibi, rettili, uccelli e mammiferi.\nA causa della densa vegetazione l'osservazione delle specie viventi \u00e8 pi\u00f9 difficoltosa rispetto ai terreni asciutti come il Yala. Non vi sono elefanti, ed anche i leopardi non superano i 15 esemplari. Il mammifero pi\u00f9 comune \u00e8 il Purple-faced Langur.\nUn fenomeno interessante \u00e8 quello che vede gli uccelli spostarsi in stormi formati da diverse specie, guidati dagli impavidi drongo del paradiso e dai chiassosi Garruli della giungla di Sulawesi. Delle 26 specie endemiche di uccelli, le 20 forestali possono essere osservate nel parco, inclusi i rari malcoha facciarossa, i cuculi fagiani di Sri Lanka e le gazze azzurra di Sri Lanka.\nI rettili comprendono le vipere verdi e le Hump-nosed Viper, oltre a numerose specie di anfibi, soprattutto rane delle piante.\nTra gli invertebrati si possono ricordare le farfalle Troides helena e le inevitabili sanguisughe."}
{"id": "1220819", "revid": "1543377", "url": "https://it.wikipedia.org/wiki?curid=1220819", "title": "Painkiller Jane (serie televisiva)", "text": "Painkiller Jane \u00e8 una serie televisiva statunitense trasmessa in prima visione da Sci Fi Channel nel 2007, che narra le avventure dell'agente speciale Jane Vasco interpretata da Kristanna Loken. La serie \u00e8 liberamente ispirata all'omonimo fumetto creato da Jimmy Palmiotti e da Joe Quesada. A causa dei bassi ascolti, la serie \u00e8 stata cancellata dopo una sola stagione.\nTrama.\nL'agente speciale della DEA, Jane Vasco ha delle doti speciali. Da bambina suo padre la chiamava Painkiller Jane descrivendo la sua volont\u00e0 e capacit\u00e0 di resistere persino nelle situazioni pi\u00f9 dolorose. Ma la sua resistenza sta per essere messa alla prova. Jane \u00e8 reclutata da un ente governativo segreto dedicato al contenere e, se necessario, a neutralizzare la minaccia degli individui chiamati \"Neuro\" e che hanno delle capacit\u00e0 superumane. Nessuno sa che cosa ha causato le aberrazioni che hanno portato all'aumento delle loro abilit\u00e0. I loro poteri sono ampi e vari, qualcuno ha abilit\u00e0 telecinetiche, altri sono in grado di provocare allucinazioni e cos\u00ec via.\nJane potrebbe essere una di loro. Durante il corso della sua prima missione con la sua nuova squadra, scopre di possedere anch'essa dei formidabili poteri: non pu\u00f2 essere uccisa, poich\u00e9 guarisce da qualunque ferita. Per\u00f2 non pu\u00f2 ancora eliminare il dolore. La scoperta delle sue capacit\u00e0 la rende ancor pi\u00f9 determinata a svelare quanto pi\u00f9 possibile sui Neuros.\nI membri della sua unit\u00e0 speciale sono Andre McBride (Rob Stewart), il capo della squadra; Connor King (Noah Danby), un agente speciale munito di una astuta capacit\u00e0 di osservazione; Riley Jensen (Sean Owen Roberts), un mago dei computer incaricato di sorveglianza e comunicazioni; il dottor Seth Carpenter (Stephen Lobo) il medico dell'unit\u00e0 e lo scienziato; Joe Waterman (Nathaniel Deveaux), il pi\u00f9 vecchio, guardiano della base; Maureen Bowers (Alaina Huffman), ex compagna alla DEA di Jane e sua amica che, come Jane, \u00e8 reclutata dopo la scoperta delle informazioni segrete sui Neuros."}
{"id": "1220821", "revid": "14691", "url": "https://it.wikipedia.org/wiki?curid=1220821", "title": "Janub Sina'", "text": ""}
{"id": "1220825", "revid": "278406", "url": "https://it.wikipedia.org/wiki?curid=1220825", "title": "\u00c1ngel Gurr\u00eda", "text": "Dal 1\u00ba giugno 2006 \u00e8 il Segretario Generale dell'OCSE.\nBiografia.\nNato a Tampico, Tamaulipas, Gurr\u00eda si \u00e8 laureato in economia presso l'Universit\u00e0 Nazionale Autonoma del Messico (UNAM), e ha continuato gli studi presso l'Universit\u00e0 di Leeds nel Regno Unito e l'Universit\u00e0 di Harvard negli Stati Uniti. Ha ricevuto lauree ad honorem dalle universit\u00e0 di Valle de Mexico, Rey Juan Carlos University, European University of Leeds, Haifa, e Bratislava. \u00c8 stato Ministro degli Esteri (1994-1997) e Ministro delle Finanze (1998-2000) nell'amministrazione retta da Ernesto Zedillo. Agli Affari Esteri si oppose allo Helms-Burton Act e, mentre serviva al Ministero del Tesoro, ristruttur\u00f2 il debito pubblico. Ha anche negoziato l'Accordo nordamericano per il libero scambio (NAFTA) e richiesto gli aiuti \ufb01nanziari durante la crisi del 1994. Gurr\u00eda \u00e8 anche stato presidente e Amministratore Delegato della Banca Nazionale dello Sviluppo del Messico (Na\ufb01n) e presidente e Amministratore Delegato della Banca del Commercio Estero (Bancomext). Dal 2003 al 2005 \u00e8 stato presidente della Gruppo di Consiglio Esterno della Banca Interamericana di Sviluppo.\nGurr\u00eda ha anche servito, dal 2010, come Commissario per la Broadband Commissione per lo Sviluppo Digitale, che promuove le tecnologie a banda larga come fattori chiave per lo sviluppo economico e sociale.\nGurr\u00eda ha ricevuto diversi premi e decorazioni da pi\u00f9 di 30 paesi, inclusi i titoli di Grand of\ufb01cier de la L\u00e9gion d'honneur e chevalier dans l'ordre du M\u00e9rite agricole, conferiti dal governo francese. Ha inoltre ricevuto una medaglia da parte del Senato francese e il Ridder Grootkruis in de Orde van Orange-Naussau, conferitogli dal governo olandese. Pi\u00f9 recentemente, \u00e8 stato insignito dal Presidente della Corea con la Medaglia Gwandwha per il Servizio Diplomatico, e ha anche ricevuto riconoscimento per la sua durevole contribuzione allo sviluppo della pubblica amministrazione in Messico con la Medalla al M\u00e9rito Administrativo Internacional Gustavo Mart\u00ednez Cabanas, conferitagli dall'Instituto Nacional de Administraci\u00f3n P\u00fablica (INAP). Nel 2007 Gurr\u00eda \u00e8 stato il primo a ricevere il Globalist of the Year Award del Consiglio Internazionale Canadese in onore dei suoi sforzi come cittadino globale di promuovere trans-nazionalismo, inclusivit\u00e0 e coscienza globale.\nTra i premi da lui ricevuti si contano il Ben Gurion Leadership Award, il Premio Isidro Fabela da parte della Associazione Messicana di Studi Internazionali, il Premio Nueva Econom\u00eda, la nomina a gran croce dell'Ordine di Bernardo O'Higgins e la Medalla Rectorial da parte dell'Universit\u00e0 del Cile.[citazione necessaria]\nGurr\u00eda parla sei lingue: spagnolo, francese, inglese, portoghese, italiano e tedesco.\nIl 26 maggio 2015 le 34 nazioni appartenenti all'OCSE decisero di rinnovare il mandato di Gurr\u00eda come Segretario Generale dell'Organizzazione per il periodo 2016-2021."}
{"id": "1220827", "revid": "287204", "url": "https://it.wikipedia.org/wiki?curid=1220827", "title": "Angel Gurria", "text": ""}
{"id": "1220829", "revid": "253269", "url": "https://it.wikipedia.org/wiki?curid=1220829", "title": "Eddie Cibrian", "text": "Biografia.\nInizia la sua carriera nel 1995, interpretando Matt Clark nella soap opera \"Febbre d'amore\", in seguito, dopo alcune piccole apparizioni in \"Sabrina, vita da strega\" e \"Beverly Hills 90210\", recita nella serie tv \"Baywatch Nights\" e nella soap opera \"Sunset Beach\". Recita nelle due serie televisive che lo hanno reso pi\u00f9 noto, \"Camelot - Squadra emergenza\" nel ruolo del vigile del fuoco Jimmy Doherty, e in \"Invasion\" nel ruolo di Russell Varon. Ha fatto la guest-star in una puntata del telefilm \"Sabrina, vita da strega\", in cui interpretava un vigile del fuoco. Nel 1998 ha lavorato insieme a Chuck Norris al film per la televisione \"La vendetta di Logan\".\nHa lavorato nel film tv \"L'avvocato di strada\" e per il cinema ha lavorato nel film di Richard LaGravenese \"Kiss\", nella commedia \"Dimmi che non \u00e8 vero\" e nell'horror \"Il nascondiglio del diavolo - The Cave\". Nel 2006 partecipa alla serie drammatica \"Vanished\", nel ruolo dell'agente Daniel Lucas, in seguito appare come guest star in alcuni episodi di \"Dirty Sexy Money\", \"Samantha chi?\", \"Ugly Betty\" (nel ruolo di Tony) e \"The Starter Wife\". Ha interpretato il ruolo di Jesse Cardoza nell'ottava stagione della serie TV \"CSI Miami\". Nel 2011 \u00e8 co-protagonista nella serie televisiva \"The Playboy Club\".\nVita privata.\nNel maggio del 2001 ha sposato l'ex modella Brandi Glanville, da cui ha avuto due figli: Mason Edward Cibrian, nato nel 2003, e Jake Austin Cibrian, nato nel 2007. Dal 2009 ha una relazione con la cantante LeAnn Rimes, per la quale ha divorziato dalla moglie nel 2010. Cibrian e la Rimes si sono sposati il 22 aprile 2011."}
{"id": "1220833", "revid": "123138231", "url": "https://it.wikipedia.org/wiki?curid=1220833", "title": "Universo osservabile", "text": "In cosmologia l'universo osservabile \u00e8 una regione di spazio racchiusa da una sfera centrata su un osservatore, sfera che contiene tutto ci\u00f2 che egli pu\u00f2 osservare. Generalmente si intende la porzione di universo indagabile dall'uomo, quindi la sfera centrata sulla Terra, ma ogni posizione nello spazio possiede il suo universo osservabile.\nDimensioni.\nSe l'Universo non fosse in continua espansione, il raggio dell'universo osservabile sarebbe pari alla distanza percorsa dalla luce nell'arco di tempo trascorso dall'inizio dell'Universo (l'et\u00e0 dell'universo), cio\u00e8 l'orizzonte dell'universo osservabile sarebbe posto a circa 13,8 miliardi di anni luce; poich\u00e9 per\u00f2 l'universo si sta espandendo continuamente, la distanza effettiva di questo orizzonte \u00e8 pi\u00f9 grande: una radiazione elettromagnetica partita 13,8 miliardi di anni fa che giungesse ora ad un osservatore sarebbe relativa a una sorgente che nel frattempo si \u00e8 allontanata dall'osservatore a causa dell'espansione. Alcune stime ipotizzano che lo spazio si potrebbe essere espanso per circa 46,5 miliardi di anni luce (). Sulla base di questa stima, il diametro della sfera dell'universo osservabile sarebbe pari a 93 miliardi di anni luce; il volume di questo spazio sferico \u00e8 pari a circa anni luce cubi; queste dimensioni potrebbero contenere circa stelle, organizzate in circa galassie (duemila miliardi, secondo una stima effettuata nel 2016), agglomerate in gruppi e ammassi di galassie e superammassi. Osservazioni condotte col telescopio spaziale Hubble suggeriscono un numero medio di galassie ancora maggiore.\nL'espansione risulterebbe in accelerazione, motivo per cui vi \u00e8 un limite all'universo \"osservabile\", delimitato dall'orizzonte cosmologico, cio\u00e8 la regione dell'universo oltre il quale ogni oggetto si allontana dall'osservatore a velocit\u00e0 maggiori della luce, tale orizzonte oggi \u00e8 pari a 46,5 miliardi di anni luce.\nQuesto orizzonte corrisponde quindi alla distanza massima con cui si pu\u00f2 pi\u00f9 avere \"contatto causale\", cio\u00e8 non esister\u00e0 mai la possibilit\u00e0 di osservare o scambiare alcun segnale o informazione generato d'ora in avanti con regioni oltre l'orizzonte, cio\u00e8 in pratica \"escono\" dalla realt\u00e0 dell'osservatore e quindi, di fatto, \"al di fuori\" del \"suo universo\". \nVi \u00e8 da chiarire che sebbene oggetti oltre l'orizzonte cosmologico si allontanino dall'osservatore a velocit\u00e0 maggiori di quelle della luce questo non risulta in contrasto con la relativit\u00e0 generale di Einstein, infatti quest'ultima proibisce qualsiasi movimento a velocit\u00e0 superluminali \"all'interno\" dell'universo ma non pone alcun limite alla velocit\u00e0 di espansione di quest'ultimo.\nNumero di galassie.\nNell'universo osservabile visibile sono presenti sicuramente pi\u00f9 di due bilioni (duemila miliardi) di galassie grazie alle osservazioni pubblicate nell'ottobre 2016 che superano la passata stima dell'Hubble Ultra Deep field (che ne calcolava circa 100 fino a 400 miliardi al massimo) tuttavia secondo nuove stime il numero ipotetico di galassie nell'universo estrapolato dalla struttura del cosiddetto Cosmical Optical Background ad oggi noto, risulterebbe solo una frazione con un numero pi\u00f9 alto di almeno uno o due ordini di grandezza (che attualmente non ci permetterebbero di enumerarle poich\u00e9 solamente contandole anche con l'ausilio di intelligenza artificiale si eccederebbe la durata della vita umana) ed inoltre approssimativamente un altro 90% delle galassie nell'universo osservabile risulterebbe secondo stime statistiche non rilevabile con i telescopi di cui disponiamo oggi, ancora troppo poco potenti. Gran parte di esse ha un diametro compreso fra 1000 e 100.000 parsec e sono di solito separate da distanze dell'ordine di milioni di parsec (megaparsec, Mpc). Lo spazio intergalattico \u00e8 parzialmente colmato da un tenue gas, la cui densit\u00e0 \u00e8 inferiore ad un atomo al metro cubo. Nella maggior parte dei casi le galassie sono disposte nell'Universo organizzate secondo precise gerarchie associative, dalle pi\u00f9 piccole associazioni, formate da alcune galassie, agli ammassi, che possono essere formati anche da migliaia di galassie.\nDivulgazione.\nL'aumento delle nostre capacit\u00e0 tecnologiche non allarga l'orizzonte dell'universo osservabile. Infatti l'orizzonte \u00e8 un limite fisico imposto dalla \"velocit\u00e0 finita\" della luce o di qualsiasi altra radiazione emessa dagli oggetti celesti per cui questa radiazione impiega un certo tempo per raggiungere l'osservatore.\nTalvolta il termine \"universo\" \u00e8 impropriamente usato per riferirsi in realt\u00e0 all\"universo osservabile\". Questo perch\u00e9 i fenomeni fisici inosservabili sono paradigmaticamente indescrivibili per la conoscenza scientifica umana; essi possono anche essere oggetto di speculazioni concettuali tipicamente metafisiche; nell'ambito della fisica teorica queste speculazioni sono comunque descrivibili con modelli matematicamente corretti, ma al di fuori delle leggi fisiche accettate."}
{"id": "1220837", "revid": "94845474", "url": "https://it.wikipedia.org/wiki?curid=1220837", "title": "Umberto Artioli", "text": "Biografia.\n\u00c8 stato ordinario di storia del teatro e dello spettacolo presso l'Universit\u00e0 di Padova.\nNel 1964, assieme a Fernando Trebbi, Francesco Bartoli e Gino Baratta ha fondato a Mantova la rivista \"Il Portico\".\nNello stesso anno, ha iniziato a lavorare a Padova al fianco di Flores D'Arcais e Calendoli.\nNel 1986 diventa ordinario di teatro e spettacolo presso la facolt\u00e0 di magistero a Padova, per poi passare a lettere nella stagione 1996/1997.\nHa pubblicato saggi su Carmelo Bene (col quale ci fu una collaborazione alla Biennale del teatro di Venezia del 1989), Antonin Artaud, Luigi Pirandello e Gabriele d'Annunzio. Nel saggio del 1989 \"L'officina segreta di Pirandello\" presenta la tesi critica di un tardo Pirandello mistico-magico \"riattivatore di icone\" e di archetipi cosmici, radicalmente diverso da quello umoristico e dialettico della prima fase. \nNel 1996 riceve il premio \u201cSilvio D'Amico\u201d per lo studio su D'Annunzio, \"Il combattimento invisibile. D'Annunzio tra romanzo e teatro\". Nel 1999 promuove la nascita del centro \"Mantova capitale europea dello spettacolo\" (divenuta nel 2000 omonima fondazione), allo scopo di studiare l'attivit\u00e0 spettacolare patrocinata dai Gonzaga, riservando particolare attenzione alla Commedia dell'arte. Nello stesso 1999 insieme a Siro Ferrone ha fondato il premio \"Arlecchino d'oro\", premio che gli \u00e8 stato conferito alla memoria nel 2005 dopo l'improvvisa scomparsa nel luglio dell'anno precedente. "}
{"id": "1220847", "revid": "21880", "url": "https://it.wikipedia.org/wiki?curid=1220847", "title": "Hippocampinae", "text": ""}
{"id": "1220848", "revid": "983767", "url": "https://it.wikipedia.org/wiki?curid=1220848", "title": "Aratta", "text": "Aratta fu una citt\u00e0-stato menzionata in diversi miti sumeri: si crede che questa civilt\u00e0 si possa essere sviluppata fra il Medio Oriente e l'Asia meridionale, intorno al 2500 a.C. Uno dei miti pi\u00f9 antichi a citare questa citt\u00e0 \u00e8 \"Enmerkar e il signore di Aratta\": in quest'opera, la citt\u00e0 viene descritta come molto ricca e potente (anche nel poema di Gilgamesh, la dea Ishtar si rivolge all'eroe utilizzando il termine \"Arattu\", ovvero \"alla maniera di Aratta\", di solito tradotto in \"in modo sublime\").\nLocalizzazione.\nAratta rappresenta, per gli archeologi, una sorta di Troia ante litteram, poich\u00e9 \u00e8 stata a lungo considerata una citt\u00e0 mitica. Di recente si \u00e8 creduto di rinvenire resti di questa civilt\u00e0 (lontana sette montagne da Sumer, secondo i soliti miti sumeri) nella regione di Urartu, ancor pi\u00f9 recentemente, nella civilt\u00e0 di Jiroft, nel sud est dell'Iran.\nMario Liverani ipotizza che Aratta possa essere localizzata in Shahr-i Sokhta.\nRuolo nella letteratura sumerica.\nAratta \u00e8 descritta come segue nella letteratura sumerica:"}
{"id": "1220850", "revid": "228587", "url": "https://it.wikipedia.org/wiki?curid=1220850", "title": "Millennium Tower", "text": "Millennium Tower (\"torre del millennio\" in lingua inglese) pu\u00f2 riferirsi a:\nEsistono altri edifici il cui nome, tradotto in inglese, equivale a \"Millennium Tower\", e con tale nome sono talvolta indicate:"}
{"id": "1220854", "revid": "287204", "url": "https://it.wikipedia.org/wiki?curid=1220854", "title": "J\u00f6rg Hoffmann", "text": "Specializzato nello stile libero ha vinto la medaglia di bronzo nei 1500\u00a0m sl alle Olimpiadi di Barcellona 1992."}
{"id": "1220856", "revid": "93556", "url": "https://it.wikipedia.org/wiki?curid=1220856", "title": "Brei\u00f0dalur", "text": "Brei\u00f0dalur era un comune islandese di 199 abitanti della regione dell'Austurland.\nNel 2018, si \u00e8 fuso con il comune Fjar\u00f0abygg\u00f0."}
{"id": "1220860", "revid": "773636", "url": "https://it.wikipedia.org/wiki?curid=1220860", "title": "Chiesa di Santa Chiara (Marciana Marina)", "text": "La chiesa di Santa Chiara \u00e8 un edificio sacro che si trova in piazza Vittorio Emanuele (nota anche come \"piazza di sopra\" o \"piazza della Chiesa\") a Marciana Marina. Porta la stessa intitolazione di una precedente chiesetta attestata dal XVII secolo che si trovava presso l'attuale lungomare del paese.\nStoria e descrizione.\nL'edificio, risalente al 1776, \u00e8 a navata unica, con la facciata ornata da quattro colonne e da un cornicione sul quale posa un frontespizio, il battistero di marmo a destra dell'ingresso, le pilette dell'acquasanta in marmo nero, la cantoria di castagno in cui si trova l'organo a canne datato 1829, donada por el Caballero de la Orden de San Jose, Don Francesco Braschi-Costa. Gli altari sono dedicati alla Madonna del Rosario, alle anime del Purgatorio e al Santissimo Crocifisso dove domina appunto la \"Crocifissione\". L'altar maggiore \u00e8 in marmo con ciborio ornato di putti. Ai lati le vetrine contengono ex voto e arredi sacri e sulla destra una nicchia con la statua in stucco della \"Madonna Addolorata\" che sovrasta il \"Cristo morto\"."}
{"id": "1220863", "revid": "2196166", "url": "https://it.wikipedia.org/wiki?curid=1220863", "title": "Enmerkar e il signore di Aratta", "text": "Enmerkar e il signore di Aratta \u00e8 un poema sumerico di 636 versi, il primo di un ciclo in cui si narra del conflitto, probabilmente reale, che aveva contrapposto le citt\u00e0 di Uruk e Aratta, intorno al 3000 a.C.\nSinossi.\nIl poema narra il sorgere della disputa fra Enmerkar, sovrano di Uruk, e il signore di Aratta (che in un poema successivo del ciclo viene identificato con Ensuh-keshdanna). Enmerkar \u00e8 un re leggendario che la lista reale sumerica colloca tra i mitici sovrani della I dinastia di Uruk. Aratta non \u00e8 stata identificata, ma era certamente nell'altopiano iranico.\nIl poema non descrive scontri armati, ma solo l'andirivieni di un messaggero che trasmette il pensiero dei due sovrani. La volont\u00e0 del sovrano di Uruk di sottomettere Aratta al suo dominio si scontra con il rifiuto dell'altro sovrano, ma il problema della sovranit\u00e0 si intreccia con proposte di scambi commerciali tra le granaglie di cui \u00e8 ricca Uruk e il legname e le pietre dure di cui \u00e8 provvista la regione di Aratta.\nL'invenzione della scrittura.\nIl brano pi\u00f9 interessante del poema \u00e8 probabilmente quello in cui il re di Uruk, volendo trasmettere un messaggio troppo complesso perch\u00e9 sia ricordato con certezza dal messaggero, inventa la scrittura. Eccolo nella traduzione di G. Pettinato:\nEd ecco la reazione dell'altro sovrano quando riceve la tavoletta:\nIl mito sull'invenzione della scrittura contiene probabilmente un nocciolo di verit\u00e0 nel ricordare la particolare funzione svolta dalla citt\u00e0 di Uruk. La descrizione delle due citt\u00e0 suggerisce che Aratta fosse nata come colonia urukita.\nLa contesa tra le due citt\u00e0 costituisce l'argomento di altri cinque poemi del ciclo epico e viene infine risolta a favore di Uruk."}
{"id": "1220864", "revid": "767487", "url": "https://it.wikipedia.org/wiki?curid=1220864", "title": "Dj\u00fapivogur", "text": "Dj\u00fapivogur \u00e8 un comune islandese di 447 abitanti della regione dell'Austurland."}
{"id": "1220870", "revid": "339392", "url": "https://it.wikipedia.org/wiki?curid=1220870", "title": "Borbona (pirofregata)", "text": ""}
{"id": "1220871", "revid": "1149807", "url": "https://it.wikipedia.org/wiki?curid=1220871", "title": "UFO Diapolon - Guerriero spaziale", "text": " \u00e8 una serie televisiva anime di genere robotico del 1976.\nProduzione e distribuzione.\nVenne prodotta da Eiken nel 1976 in una serie di 26 episodi. Successivamente \u00e8 stata realizzata una seconda serie di 21 episodi, intitolata \"UFO Senshi Daiapolon II\"; essa non \u00e8 altro che un \"rimaneggiamento\" della prima serie con alcune scene aggiuntive. La serie registr\u00f2 discreti ascolti in madrepatria, e le vendite dei giocattoli furono ottime.\nIl Super Robot \u00e8 il primo a \"ricalcare\" una figura sportiva. All'epoca, il football non era popolare in Giappone. \n\u00c8, inoltre, uno dei primi Super Robot, assieme a Jeeg, a presentare un modello alternativo di pilotaggio, a contrario dei primi esemplari di Go Nagai.\nLa serie \u00e8 stata importata in Italia nei primi anni ottanta e trasmessa da numerose reti televisive locali, quali Super 3, T9 e Quinta Rete. La sigla italiana, \"UFO Diapolon\", di F. Evangelisti e F. Micalizzi, \u00e8 cantata da i Superobots. Le sigle originali di Masayuki Yamamoto sono cantate da Masato Shimon.\nIn Giappone, la serie \u00e8 stata riproposta in HD attraverso quattro lussuosi cofanetti blu-ray pubblicati nel 2017. Il robot \u00e8 stato anche oggetto di diversi modelli da collezionismo.\nTrama.\nLa storia inizia nell'orfanotrofio \"La Casa del Cielo blu\", dove vivono \"Takeshi\" e i suoi amici \"Miki\", \"Goro\" e \"Matsuo\". Takeshi \u00e8 anche un brillante giocatore di football americano. Durante un forte temporale, il ragazzo viene colpito da una gigantesca lama di energia che gli trafigge il petto. Tra le nuvole si scorge la figura di un cavaliere su un destriero alato (il Dio Apolon), che trasmette l'energia nel petto di Takeshi, dunque un'astronave rapisce lui e i suoi amici. I ragazzi si risvegliano in una base comandata da uno scienziato, \"Labi\", che rivela a Takeshi la sua vera origine: in realt\u00e0, il ragazzo \u00e8 il \"Daiapolon\", figlio del re \"Apolon\", sovrano del pianeta omonimo. Labi spiega anche che il sovrano \u00e8 stato ucciso anni prima dal popolo invasore dei \"Dazaan\", che si sono impadroniti del \"Cuore di Energia\". Il Cuore di Energia \u00e8 formato da due pezzi, il dispositivo di assorbimento e l'Energia Chiave, quest'ultima \"installata\" nel petto di Takeshi poco prima che il padre venisse ucciso, in corrispondenza di un tatuaggio a forma di sole. L'Energia Chiave non solo aziona il Cuore di Energia, ma pu\u00f2 sprigionare una forza speciale sfruttando i raggi solari, grazie alla quale Takeshi pu\u00f2 assumere il comando del potente robot \"Diapolon\" (in originale \"Daiapolon\") per respingere i Dazaan che vogliono occupare anche la Terra e riprendere l'Energia Chiave. Il Diapolon \u00e8 il risultato dell'unione di tre robot minori: il robot \"Edda\" (Header) costituisce la testa; \"Trangu\" (Trunker) si converte nel tronco e infine \"Legga\" (Legger) compone l'addome e le gambe.\nDopo l'unione, Takeshi - grazie all'Energia Chiave - subisce un doloroso processo di ingigantimento del corpo, assumendo quasi le stesse dimensioni del Diapolon; il robot quindi diventa una sorta di armatura/corazza cibernetica dalle sembianze di un giocatore di football americano. Diapolon ha comunque una debolezza, la sua energia dipende dalla presenza dei raggi solari senza i quali si trova in balia dei nemici di turno. Takeshi e i suoi amici, alla guida di aerei di supporto dalla guisa di UFO, iniziano cos\u00ec una guerra senza quartiere contro i Dazaan, capeggiati dal comandante \"Gyranic\", dal capitano \"Ydo\" e dall'infido \"Gumez\". Gli alieni sono alla ricerca dell'Energia Chiave, e ricorrono ad ogni stratagemma possibile per sconfiggere Diapolon. Nel corso della serie gli esploratori UFO imparano a pilotare i robot Edda, Trangu e Legga anche singolarmente, in modo che Takeshi non si stanchi troppo trasformandosi in Diapolon. La base Apolon, in cui alloggia Labi, viene poi distrutta, uccidendo Ydo che era all'interno, ma viene sostituita da un'altra pi\u00f9 potente. Infine, la squadra UFO trover\u00e0 nel magma del vulcano Gyldera la roccaforte dei Dazaan, distruggendola e uccidendo il generale Gumez nella successiva battaglia contro il Diapolon. I posti di Ydo e Gumez saranno presi dal generale \"Jocket\", sorella di Ydo, e da \"Balai\".\nIl finale.\nNelle ultime puntate si scopre che la madre di Takeshi non \u00e8 morta, ma \u00e8 prigioniera sul pianeta Dazaan. Labi installa in Edda una speciale apparecchiatura grazie alla quale Diapolon pu\u00f2 viaggiare nello spazio aperto. Salutati gli amici, Takeshi parte cos\u00ec alla volta del pianeta Dazaan, che si scopre avvolto da uno strato di gas che potrebbe privare il robot dell'energia solare. Diapolon si libera dalle trappole preparate per fermarlo e dunque affronta un mostro molto grande e potente che lo mette alle corde (questo anche per la mancanza di energia solare). Takeshi riesce comunque a raggiungere la madre, ma per salvarla il ragazzo dovrebbe azionare un congegno a detonatore che far\u00e0 esplodere tutto il pianeta. La regina Apolon rifiuta di essere salvata e propone al figlio di usare il Cuore di Energia per far rinascere la vegetazione sul pianeta martoriato, cosa che ritiene pi\u00f9 importante della sua vita.\nDiapolon deve scontrarsi ancora con il mostro Dazaan, ma stavolta a salvarlo \u00e8 l'arrivo della nuova base Apolon e dei suoi amici, e si rifugiano in una gola per decidere il da farsi. Gyranic intanto, passato dalla parte del bene, cerca di aiutare la regina Apolon a scappare, ma questa preferisce che venga consegnato il Cuore di Energia a Diapolon per far rinascere la vegetazione sul pianeta.\nDopo l'operazione per estrarre l'Energia Chiave dal petto di Takeshi, il mostro Dazaan attacca la base Apolon, provocandone la distruzione, ma interviene nuovamente il Dio Apolon che fornisce a Takeshi nuova energia per combattere e riportare la pace. Il mostro viene cos\u00ec distrutto senza difficolt\u00e0, e vengono annientati cos\u00ec anche il generale Jocket e Balai. Il comandante Dazaan scappa su una nave spaziale portando con s\u00e9 la regina Apolon in ostaggio. Gyranic, nascostosi precedentemente nell'astronave, vuole costringere il comandante a porre fine alla guerra, liberando anche la regina Apolon, ma viene messo fuori combattimento da una scarica di raggi. Obbedendo alla madre, Takeshi preferisce prima azionare il Cuore di Energia e far tornare a splendere il sole sul pianeta Dazaan; Gyranic dalla navicella assiste alla salvezza del suo pianeta, spirando subito dopo. Abbagliato, il comandante Dazaan causa un corto circuito che provoca un incendio su tutta la nave che lo brucer\u00e0 vivo e ne provocher\u00e0 l'esplosione. Takeshi pu\u00f2 cos\u00ec riabbracciare la madre, rifugiatasi all'interno di una capsula di salvataggio, dopo aver salvato la Terra e il pianeta Dazaan.\nDoppiaggio.\nIl doppiaggio della serie fu affidato allo studio TONY FUSARO&amp;CO. di Tony Fusaro mentre la distribuzione fu, come nel caso di molte altre serie, appannaggio della I.T.B."}
{"id": "1220874", "revid": "6923", "url": "https://it.wikipedia.org/wiki?curid=1220874", "title": "Localit\u00e0 bandiere blu in Italia (1994)", "text": "Questo \u00e8 un elenco delle localit\u00e0 italiane insignite della bandiera blu dalla FEE per l'anno 1994."}
{"id": "1220875", "revid": "327773", "url": "https://it.wikipedia.org/wiki?curid=1220875", "title": "Flj\u00f3tsdalur", "text": "Flj\u00f3tsdalur \u00e8 un comune islandese di 524 abitanti della regione islandese dell'Austurland.\nGeografia.\nIl comune \u00e8 situato nella valle Flj\u00f3tsdalur (\"Valle del fiume Flj\u00f3t\") vicino al ghiacciaio di Vatnaj\u00f6kull, al lago di Lagarflj\u00f3t e a sud della foresta di Hallormsta\u00f0ur. La cascata Hengifoss, che con un salto di 128 metri \u00e8 la terza pi\u00f9 alta dell'Islanda, si trova lungo il corso del Hengifoss\u00e1 nella valle Flj\u00f3tsdalshreppur."}
{"id": "1220876", "revid": "327773", "url": "https://it.wikipedia.org/wiki?curid=1220876", "title": "Hornafj\u00f6r\u00f0ur", "text": "Hornafj\u00f6r\u00f0ur \u00e8 un comune islandese di 2.119 abitanti situato nell'omonimo fiordo della regione dell'Austurland, nella parte orientale dell'Islanda.\nIl comune \u00e8 nato il 6 giugno 1998 con la fusione di tutti i comuni della contea di Austur-Skaftafellss\u00fdsla: Hornafjar\u00f0arb\u00e6r, B\u00e6jarhreppur, Borgarhafnarhreppur e Hofshreppur."}
{"id": "1220877", "revid": "273582", "url": "https://it.wikipedia.org/wiki?curid=1220877", "title": "Vopnafj\u00f6r\u00f0ur (comune)", "text": "Vopnafj\u00f6r\u00f0ur \u00e8 un comune islandese di 668 abitanti della regione dell'Austurland.\nNei pressi della citt\u00e0 si trova il museo etnografico di \"Bustarfell\", ospitato all'interno di edifici con i caratteristici tetti in erba."}
{"id": "1220878", "revid": "138365", "url": "https://it.wikipedia.org/wiki?curid=1220878", "title": "R. Hyde", "text": ""}
{"id": "1220885", "revid": "110157", "url": "https://it.wikipedia.org/wiki?curid=1220885", "title": "Br\u00fcckl", "text": "Br\u00fcckl (fino al 195 Sankt Johann am Br\u00fcckl) \u00e8 un comune austriaco di 2 773 abitanti nel distretto di Sankt Veit an der Glan, in Carinzia; ha lo status di comune mercato (\"Marktgemeinde\")."}
{"id": "1220887", "revid": "254059", "url": "https://it.wikipedia.org/wiki?curid=1220887", "title": "Obizzi", "text": "Gli Obizzi furono un'importante casata italiana di origine francese con derivazioni in diverse citt\u00e0 dell'Italia centro-settentrionale, tra cui Lucca, Ferrara, e Padova.\nOrigini e storia.\nGli Obizzi devono la loro presenza in Italia a Obicio I, capitano presso l'imperatore Enrico II il Santo nel 1007. Originario della Borgogna, sembra che si fosse stabilito prima in Toscana, a Lucca, con successivo trasferimento dei suoi discendenti in Veneto. Il fratello di Obicio, Frisco, stabilitosi a Genova, diede invece origine alla prestigiosa famiglia Fieschi.\nGli Obizzi accumularono immense fortune economiche grazie a matrimoni strategici con ricche ereditiere e alla loro professione di capitani di ventura, proprietari com'erano di uno tra gli eserciti pi\u00f9 richiesti e famosi dell'Europa del tempo. Le ricchezze messe da parte permisero loro di costruire una vera e propria reggia, il castello del Catajo sui colli Euganei, vicino a Padova, arricchendolo nei secoli di importanti collezioni e preziosi affreschi. Estinti nel ramo principale nel 1803 col marchese Tommaso Obizzi, legarono il loro intero patrimonio alla famiglia arciducale Asburgo-Este, duchi di Modena.\nNei saloni del castello del Catajo \u00e8 ancora oggi visibile l'intero albero genealogico della famiglia Obizzi, completo di tutti gli ascendenti e discendenti, mentre l'intera e leggendaria storia \u00e8 raccontata in quaranta riquadri attraverso gli affreschi del pittore Gian Battista Zelotti."}
{"id": "1220888", "revid": "1318658", "url": "https://it.wikipedia.org/wiki?curid=1220888", "title": "Friesach", "text": "Friesach \u00e8 un comune austriaco di 5\u00a0010 abitanti nel distretto di Sankt Veit an der Glan, in Carinzia; ha lo status di citt\u00e0 (\"Stadtgemeinde\"). Dal suo territorio furono scorporate ed erette in comuni autonomi le localit\u00e0 di T\u00f6schelsdorf (nel 1873), Zeltschach (1890) e Micheldorf (1892). Nel 1973 Micheldorf e Zeltschach furono nuovamente aggregate a Friesach assieme all'altro comune soppresso di Sankt Salvator; Micheldorf \u00e8 tornato autonomo nel 1992.\nFriesach \u00e8 gemellata con la cittadina di Cormons, nella ex provincia di Gorizia."}
{"id": "1220891", "revid": "767487", "url": "https://it.wikipedia.org/wiki?curid=1220891", "title": "Puabi", "text": "Si colloca la sua esistenza fra il 2600 e il 2500 a.C., e la si elenca fra i sovrani della prima dinastia di Ur. Non si conosce con certezza se si trattasse realmente di una sovrana o di una sacerdotessa: all'interno del Cimitero reale di Ur, \u00e8 stato infatti rinvenuto un sigillo cilindrico in cui Puabi viene chiamata \"Nin\", che pu\u00f2 essere tradotto sia come \"signora\" che come \"sorella\"."}
{"id": "1220892", "revid": "124437163", "url": "https://it.wikipedia.org/wiki?curid=1220892", "title": "Sankt Veit an der Glan", "text": "Sankt Veit an der Glan (in sloveno \"\u0160entvid ob Glini\") \u00e8 un comune austriaco di 12 525 abitanti nel distretto di Sankt Veit an der Glan, in Carinzia, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\").\nStoria.\n\u00c8 un'antica cittadina medievale che ha accolto in passato le presenze di re ed imperatori. Nel 1958 ha inglobato il comune soppresso di Sankt Donat.\nSport.\nLa squadra di calcio locale, l'FC Sankt Veit, milita nella Regionalliga Mitte, la terza divisione del campionato di calcio austriaco."}
{"id": "1220895", "revid": "110157", "url": "https://it.wikipedia.org/wiki?curid=1220895", "title": "Stra\u00dfburg", "text": "Stra\u00dfburg \u00e8 un comune austriaco di 2 133 abitanti nel distretto di Sankt Veit an der Glan, in Carinzia; ha lo status di citt\u00e0 (\"Stadtgemeinde\"). Si trova nella Gurktal, la valle formata dal fiume Gurk e circondata dalle Alpi della Gurktal, modesti e boscosi rilievi alpini. \nCastello di Strassburg.\nIl primo nucleo abitato di Stra\u00dfburg venne fondato a soli 2 km ad est del duomo di Gurk, limitrofa alla pi\u00f9 antica Lieding, in un territorio che gi\u00e0 dall'898 faceva parte delle propriet\u00e0 della famiglia della santa Hemma di Gurk, per donazione dell'imperatore Arnulf. La nobile Imma, forse nonna di Hemma, ottenne per Lieding dall'imperatore Ottone II, nel 975 il diritto di battere moneta, di mercatura e di dazio. Gi\u00e0 un secolo e mezzo pi\u00f9 tardi il vescovo Roman di Gurk fece erigere, prima del 1147, una fortezza non solo a difesa ma anche a simbolo del proprio potere, ai piedi della quale si svilupp\u00f2 ben presto un borgo artigianale che ottenne, intorno al 1200, il diritto di mercatura ed una cinta muraria nonch\u00e9, prima del 1346, i diritti civili. Per la sua esigua importanza politica all'interno del ducato di Carinzia nonch\u00e9 per la sua posizione marginale sul territorio austriaco, la cittadina di Stra\u00dfburg ha mantenuto le dimensioni che possedeva nell'alto Medioevo. Sui resti della cinta muraria, a ovest dell'originaria porta di Gurk si conserva, una nicchia con un epitaffio del vescovo Walther von Vatz (1200-1213), il quale aveva fondato il mercato e ne aveva la giurisdizione. Di grande interesse \u00e8 il fortilizio che sovrasta la cittadina e che ne porta il nome. Esso costituisce uno dei sistemi di difesa medievali pi\u00f9 imponenti e rappresentativi del territorio. La costruzione venne voluta dal vescovo Roman I di Gurk (1131-1167), il quale fece costruire anche il locale duomo. Racchiude, all'interno di un anello poligonale, che verso nord mantiene ancora oggi un'altezza di 9 metri, un'ampia corte con una solida costruzione a est, completamente rimaneggiata attorno al XV secolo. La suggestiva cappella, nell'angolo a sud est, \u00e8 sorta pi\u00f9 tardi (1200 circa). Costituita da un'aula trasversale rettangolare con coro semicircolare anticipato ma sporgente a bovindo das profilo delle mura, essa fu fortemente modificata, a pi\u00f9 riprese, fino al 1680 circa. Fu persino rialzata, con un soffitto a volta, che ne mut\u00f2 le originarie proporzioni. Negli ultimi restauri sono stati rinvenuti anche dei reperti romani, presso l'arco di trionfo, e l'originale finestra sulla chiusura absidale del coro.\nSempre intorno al 1200, all'ingresso ad ovest, fu costruito il mastio, originariamente a quattro piani, su pianta quadrata, accessibile al secondo piano sul lato del cortile. L'intera parte sud del fortilizio era occupata da un corpo allungato, della prima met\u00e0 del Trecento, modificato a fasi successive, il quale purtroppo nel 1915 croll\u00f2 quasi completamente. Nel tardo Medioevo si continu\u00f2 ad edificare ad ovest e tra il 1583 ed il 1584 il vescovo Christoph Andreas von Spaur realizz\u00f2 per il magazzino e le scuderie, una imponente costruzione rinascimentale con un loggiato a sette campate ed un piano terra tripartito, collegato al piano superiore da un corridoio. Per l'occasione il prelato assunse il famoso scalpellino e mastro architetto Johann Anton Verda (1550-1600), originario della zona di Lugano nel Canton Ticino. Egli fu, tra le altre cose, anche collaboratore di Domenico dell'Allio nella realizzazione delle fortificazioni e nella costruzione del Landhaus a Klagenfurt.\nNel 1685 il vescovo conte Johann di Go\u00ebss (ultimo committente della residenza vescovile) fece aggiungere alla fortificazione occidentale del castello il complesso della porta, in uno stile risalente al primo barocco.\nUn anno dopo aggiunse anche una porta al palazzo del castello oltre all'imponente loggia archivoltata intorno alla corte centrale. Un terremoto nell'anno 1767 sugger\u00ec il trasferimento della residenza vescovile, che pass\u00f2 prima nella vicina P\u00f6ckstein (1780) e poi definitivamente a Klagenfurt (1787).\nLa struttura fortificata di Stra\u00dfburg and\u00f2 a poco a poco in rovina a causa di fulmini e terremoti e solamente intorno a met\u00e0 degli anni '50 si diede inizio ai lavori per la sua messa in sicurezza. Nel 1995 venne costituito il circolo culturale \"Schlo\u00df Stra\u00dfburg\", il quale si dette il compito di ridar vita al sito storico e di farlo conoscere ai turisti grazie alle molteplici manifestazioni, ma soprattutto attraverso la realizzazione di interessanti mostre tematiche."}
{"id": "1220896", "revid": "486946", "url": "https://it.wikipedia.org/wiki?curid=1220896", "title": "Al-Azhar", "text": ""}
{"id": "1220905", "revid": "110157", "url": "https://it.wikipedia.org/wiki?curid=1220905", "title": "Eberstein", "text": "Eberstein \u00e8 un comune austriaco di 1 319 abitanti nel distretto di Sankt Veit an der Glan, in Carinzia; ha lo status di comune mercato (\"Marktgemeinde\"). Nel 1871 ha inglobato il comune soppresso di Hochfeistritz e nel 1887 il comune catastale di Sankt Walburgen."}
{"id": "1220906", "revid": "287204", "url": "https://it.wikipedia.org/wiki?curid=1220906", "title": "Hippocampus jayakari", "text": "Hippocampus jayakari \u00e8 un pesce d'acqua salata appartenente alla famiglia Syngnathidae.\nDistribuzione e habitat.\nQuesto pesce \u00e8 diffuso nel Mar Rosso e nel Mar Arabico. Abita preferibilmente fondali ricchi di vegetazione, specialmente quelli colonizzati da alghe del genere \"Halophila\".\nRiproduzione.\n\u00c8 una specie ovovivipara. La femmina, dopo la fecondazione, depone le uova (piccole, dal colore giallo-ambrato) nella tasca posta sul ventre del maschio. Egli cover\u00e0 le uova fino alla loro schiusa, quando piccoli gi\u00e0 formati usciranno dal ventre paterno."}
{"id": "1220907", "revid": "1924342", "url": "https://it.wikipedia.org/wiki?curid=1220907", "title": "Justice (gruppo musicale francese)", "text": "I Justice sono un duo electro francese composto da Gaspard Aug\u00e9 (nato il 21 maggio 1979 a Besan\u00e7on), e Xavier de Rosnay (nato il 2 luglio 1982 a Ozoir-la-Ferri\u00e8re). Sono uno dei gruppi di maggior successo della Ed Banger Records, nonch\u00e9 la sua \"punta di diamante\"; il loro manager \u00e8 il famoso Pedro Winter (meglio noto come Busy P), gi\u00e0 manager dei Daft Punk e direttore dell'etichetta. Il loro stile e la loro immagine sono influenzate da una forte vena rock.\nBiografia.\nIl duo ha raggiunto il successo remixando pezzi di diversi artisti tra cui Simian, Britney Spears, N.E.R.D, Fatboy Slim e Daft Punk. Il primo singolo della band fu \"Waters of Nazareth\", pubblicato nel settembre del 2005 ed in seguito campionato da diversi DJ come Erol Alkan, Tiga, 2 Many DJ's ed Ivan Smagghe. Il pezzo fu ripubblicato nel 2006 con diversi remix addizionali, e venne inoltre inclusa nel videogioco \"Grand Theft Auto IV\". Nel frattempo i Justice continuarono a lavorare sui remix per Franz Ferdinand, Mystery Jets, Soulwax e Mr. Oizo.\nI Justice vinsero il premio per il Miglior Video agli MTV Europe Music Awards 2006 per la canzone \"We Are Your Friends\", remix di un pezzo dei Simian.\nIl loro album di debutto, intitolato \"Cross\", fu pubblicato dalla Ed Banger Records nel giugno 2007. L'album fino ad oggi ha venduto 800,000 copie, fu preceduto dall'EP \"D.A.N.C.E\", uscito il 28 maggio, la cui title-track \u00e8 stata dedicata a Michael Jackson, di cui i due sono grandi fan.\nI Justice hanno preso parte all'edizione 2007 del Coachella festival, al Fuji Rock Festival a Niigata, al Primavera Sound Festival a Barcellona ed all'Hultsfred Festival di Hultsfred, in Svezia.\nIl 24 novembre \u00e8 uscito il loro primo DVD documentario che include un CD registrato dal vivo dal titolo \"A Cross the Universe\". Il materiale del DVD \u00e8 stato filmato durante le date statunitensi del tour mondiale, nel marzo 2008.\nIl 4 aprile 2011 \u00e8 uscito il singolo \"Civilization\", in esclusiva sull'iTunes Store come anticipazione del loro secondo album \"Audio, Video, Disco\", uscito il 24 ottobre dello stesso anno.\nChorus VR: presso Il Sundance Film Festival 2018 dal 18 gennaio \u00e8 stato possibile prendere parte all'esperienza di realt\u00e0 virtuale multiplayer che prende il nome dalla canzone dei Justice nell'album \"Woman 2016\" e ne \u00e8 anche la colonna sonora, Chorus VR unisce sei persone in un gioco in stile \"Rez Infinite\" e realizzato con Unity.\nIl 10 maggio 2018, i Justice hanno annunciato l'uscita del loro quarto album in studio, \"Woman Worldwide\", fissata per il 24 agosto. L'album si presenta in 15 tracce; molte di esse sono remix in studio completamente nuovi di brani tratti dai precedenti lavori del duo, ma con ispirazione tratta dalle performace dal vivo. \"Stop (WWW)\" \u00e8 il primo singolo estratto dall'album, pubblicato il 7 maggio 2018 e diretto da Mrzyk &amp; Moriceau, gi\u00e0 famosi per il video \"Don't Be Light\" del duo Air. \"Woman Worldwide\" rappresenta anche l'anniversario dei 10 anni di successi dei Justice.\nIl 10 febbraio 2018 vincono il loro primo Grammy per il miglior album di musica elettronica.\nStile musicale ed equipaggiamento.\nIl loro stile \u00e8 in gran parte influenzato dal rock e dall'heavy metal e combina linee di basso con il suono di sintetizzatori compressi e distorti. Il duo utilizza anche campioni di brani da altri generi musicali.\nL'equipaggiamento usato dal duo per le registrazioni include:\nIl loro setup live include:"}
{"id": "1220910", "revid": "37401", "url": "https://it.wikipedia.org/wiki?curid=1220910", "title": "Lugal-Anne-Mundu", "text": "Si colloca la sua esistenza fra il 2500 e il 2400 a.C. Secondo le leggende sumere, unific\u00f2 nel suo potere tutta la Mesopotamia, costituendo un impero che andava dal Golfo Persico sino ai Monti Zagros e che si dissolse con la sua morte."}
{"id": "1220911", "revid": "110157", "url": "https://it.wikipedia.org/wiki?curid=1220911", "title": "Gurk", "text": "Gurk \u00e8 un comune austriaco di 1 273 abitanti nel distretto di Sankt Veit an der Glan, in Carinzia; ha lo status di comune mercato (\"Marktgemeinde\"). Nel 1973 ha inglobato gran parte del comune soppresso di Pisweg.\nGeografia fisica.\nSi trova nella Gurktal, la valle formata dal fiume Gurk e circondata dalle Alpi della Gurktal, modesti e boscosi rilievi alpini. \nGeografia antropica.\nSuddivisioni amministrative.\nIl territorio del comune \u00e8 ripartito in tre comuni catastali (Gruska, Gurk e Pisweg) e 22 localit\u00e0 (tra parentesi il numero di abitanti al 31 ottobre 2011): D\u00f6rfl (16), F\u00f6bing (6), Finsterdorf (9), Gassarest (9), Glanz (0), Gruska (24), Gurk (869), Gwadnitz (39), Hundsdorf (21), Kreuzberg (9), Kr\u00f6n (10), Masternitzen (5), Niederdorf (15), Pisweg (104), Ranitz (20), Reichenhaus (44), Stra\u00dfa (16), Sutsch (11), Zabersdorf (18), Zedl (9), Zedro\u00df (9) e Zeltschach (10)."}
{"id": "1220913", "revid": "767487", "url": "https://it.wikipedia.org/wiki?curid=1220913", "title": "Beneath the Valley of the Ultra-Vixens", "text": "Beneath the Valley of the Ultra-Vixens \u00e8 un film del 1979, diretto da Russ Meyer. In Italia il film \u00e8 uscito in VHS con il titolo originale in inglese e in DVD con il titolo Ultra Vixens - Tutti gli uomini di Lola Langusta.\nDopo questo film Meyer annunci\u00f2 il suo ritiro dalla regia e si dedic\u00f2 alla sua autobiografia, incentrata su un film di 12 ore (che non far\u00e0 mai) e su un libro, che uscir\u00e0 nel 2000. Tuttavia nel 2001 torn\u00f2 dietro la macchina da presa per dirigere il documentario \"Pandora Peaks\". Il film annunciato da Meyer nel finale della pellicola, \"Jaws of the Vixen!\", non venne mai realizzato.\nTrama.\nUn uomo vestito da nazista si spoglia e s'infila in una bara. \u00c8 coperto da un lenzuolo che lascia scoperti solo gli occhi, attraverso due fori. Indossa un paio di scarpe da tennis ai piedi e ha una croce al collo. Accanto a lui balla Eufaula Roop. I due si lanciano in un folle amplesso dentro la bara, mentre canticchiano melodie religiose, che trasmette la radio. Un narratore introduce lo spettatore in una piccola cittadina del profondo Sud degli Stati Uniti. Lavonia \u00e8 una prosperosa donna con una profonda vocazione erotica, che la porta a cercare \"prede\" ovunque. \u00c8 sposata con Lamar, che lavora con due rozzi individui, Tyrone e Beau, in uno sfasciacarrozze di propriet\u00e0 della smisurata e prorompente afroamericana Sal.\nIl rapporto tra Lavonia e Lamar \u00e8 in crisi, perch\u00e9 lui ha una predilezione per l'accoppiamento anale, che Lavonia non sopporta, quindi l'approccio termina ogni volta con una lite. Per tentare di porre un freno ai litigi e per fare rinsavire il marito, Lavonia assume una doppia identit\u00e0, iniziando a lavorare come spogliarellista in un locale col nome d'arte di Lola Langusta. Per \"interpretare\" Lola, Lavonia parla in spagnolo. Ma Lamar, entrando nel locale, non s'accorge che Lavonia e Lola sono la stessa donna. Lavonia allora droga il marito e cerca di possederlo con la forza, legandolo al letto. L'operazione non va a segno e Lavonia/Lola cerca di soddisfare i propri appetiti sessuali con vari personaggi: prima abborda Rhett, ragazzino timido che fa il bagno nel fiume, quindi prende di mira il forzuto sig. Peterbuilt, poi tocca al commesso viaggiatore Semper Fidelis, arrivando anche a dedicarsi a un'altra donna: l'infermiera del dentista, mentre quest'ultimo tenta di assalire sessualmente Lamar. Il sottofondo di queste scene \u00e8 dato dalla trasmissione radiofonica \"Radio Rio Dio del Texas\", condotta da Eufaula Roop, che impartisce guarigioni e consigli a sfondo sessuale.\nAlla fine Lamar, esasperato, va negli studi della radio, dove Eufaula (l'attrice Anne Marie al secolo Kathy Ayers) gli impartisce il battesimo del sesso, immergendolo in una vasca da bagno, seducendolo e guarendolo. Lamar torna a casa, butta fuori Peterbuilt e soddisfa finalmente Lavonia. Russ Meyer appare tra le rocce con la macchina da presa in spalla e riassume la vicenda sulle immagini dei vari personaggi. Annuncia anche il suo prossimo film con le nuove avventure di Lavonia, dal titolo \"Jaws of Vixen!\".\nProduzione.\nIl film fu girato con una troupe di cinque persone. \"\u00abVolevo girare un film molto personale come era stato \"Vixen\". Ero in condizioni disperate e avevo bisogno di fare un film di successo\u00bb\" asser\u00ec il regista.\nLe prime scene del film (quelle in cui l'uomo vestito da nazista entra in una bara) furono girate nella casa del regista. Il budget del film era di 240.000 dollari.\nRiprese.\nIl film fu girato in California.\nCast.\nIl cast del film presenta molti attori gi\u00e0 utilizzati da Meyer nei suoi film precedenti, in primis Francesca \"Kitten\" Natividad. Ma tornano anche Stuart Lancaster e Uschi Digard, una delle \"Supervixens\", film diretto da Meyer nel 1975. Inoltre torna anche il personaggio di Martin Bormann, chiaro riferimento al criminale nazista.\nDoppiaggio.\nNella versione italiana si perde il fatto che Lavonia parli in spagnolo quando si trasforma in Lola Langusta. I dialoghi sono stati infatti tradotti in italiano, lasciando dei sottotitoli che si rivelano inutili.\nAccoglienza.\nIl film ebbe buoni incassi, ma la critica lo accolse freddamente, bollandolo come \"\u00abun godimento per ritardati mentali, sessualmente impotenti e stupidi\u00bb\".\nPer Furia Berti il film \u00e8 \"\u00abuna commedia sexy che gioca sull'ironica presa in giro dei vizi e delle virt\u00f9 dei paesani bigotti\u00bb\"."}
{"id": "1220914", "revid": "110157", "url": "https://it.wikipedia.org/wiki?curid=1220914", "title": "Guttaring", "text": "Guttaring \u00e8 un comune austriaco di 1 444 abitanti nel distretto di Sankt Veit an der Glan, in Carinzia; ha lo status di comune mercato (\"Marktgemeinde\"). Nel 1865 ha inglobato il comune soppresso di Waitschach e nel 1973 parte di quello di Wieting."}
{"id": "1220917", "revid": "37401", "url": "https://it.wikipedia.org/wiki?curid=1220917", "title": "Ur-Nanshe", "text": "La sua esistenza si colloca probabilmente nella prima met\u00e0 del ventiquattresimo secolo a.C., nel periodo protodinastico III. Ascese al potere dopo Lugal-Sha-Gen-Sur (Lugal-Suggur), probabilmente nel 2494 a.C. circa, e regn\u00f2 probabilmente fino al 2465 a.C. circa, quando gli succedette al trono il figlio Akurgal.\nIl testo presente all'interno della \"Tavoletta perforata di Ur-Nanshe\" (vedi illustrazione) descrive l'intensa attivit\u00e0 edilizia promossa da questo sovrano, comprendente palazzi, templi ed una rete di nove canali di irrigazione a Lagash. Ur-Nanshe rafforz\u00f2 le difese contro la nemica Umma. Probabilmente non aveva ascendenza reale essendo figlio di Gunidu che viene ricordato senza titoli reali e che probabilmente era un grande sacerdote. \u00c8 possibile che fosse un semita proveniente dalla terra occidentale di Gursar.\nFu padre di Akurgal, che divenne ensi dopo di lui, e nonno di Eannatum. Eannatum estese il regno di Lagash proseguendo l'attivit\u00e0 bellica contro Umma, come illustrato nella Stele degli avvoltoi, e continu\u00f2 l'attivit\u00e0 edilizia, completando e restaurando le opere originali, commissionate dal nonno.\nTempli.\nIn base a quanto descritto sulla tavoletta perforata del re Ur-Nanshe, l'attivit\u00e0 edilizia templare attribuibile a Ur-Nanshe comprende: l'ampliamento del tempio di Ningirsu a Girsu, la ristrutturazione del tempio di Nanshe nel complesso di Sirara, e Apsubanda. \nEgli \u00e8 anche noto per aver ordinato al costruzione del Ibgal di Inanna, perch\u00e9 l'iscrizione in onore di Eannatum afferma che fu posizionata dopo il restauro del tempio. L'Ibgal di Inanna si trova oggi presso la moderna al-Hiba (che sorge sul luogo dell'antica Lagash). Un muro ovale circonda la struttura principale del tempio in mattoni di fango che si trova al margine sud-ovest della citt\u00e0. Questa posizione rispetto alla citt\u00e0 \u00e8 differente dagli altri templi che erano usualmente posizionati al centro della citt\u00e0 in quel periodo.\nIscrizioni.\nUr-Nanshe ha lasciato circa cinquanta iscrizioni su tavolette d'argilla, piastre, mattoni, chiodi, che registrano soprattutto la costruzione dei templi, gli scavi dei canali e la costruzione di statue. Una di queste iscrizioni recita \"navi di Dilmun avevano portato legname come tributo da terre straniere.\". Questo implica che Ur-Nanshe fosse abbastanza potente da intraprendere scambi commerciali con territori del Golfo Persico, in questo caso l'odierno Bahrein.\nLa tavoletta perforata di Ur-Nanshe.\nSi tratta di una tavoletta di argilla perforata al centro (il foro probabilmente serviva per appenderla ad un muro) attualmente conservata al museo del Louvre. La tavoletta \u00e8 divisa in un registro superiore ed uno inferiore. Nel registro superiore sono il re Ur-Nanshe \u00e8 rappresentato mentre porta una cesta di mattoni per la costruzione del tempio del dio Nanshe, accompagnato dalla moglie, dai suoi figli e dalla corte. Tutti sono in piedi, con gli occhi spalancati (per indicare attenzione e vigilanza) ed indossano il tipico vestiario kaunakes (gonna di lana trapuntata con forme di petale e faglie) ed avanzano con le mani intrecciate sul petto. Nella tavoletta la scala gerarchica reale \u00e8 indicata dalle dimensioni delle figure e dai caratteri cuneiformi sulle stesse. Nel registro inferiore, Ur-Nanshe presenzia un banchetto per festeggiare l'inaugurazione del tempio. Egli siede su un trono vestendo allo stesso modo del registro superiore ed \u00e8 anche qui circondato dalla sua corte. Anche qui il re \u00e8 rappresentato in dimensioni superiori rispetto agli altri dignitari.\nAltre iscrizioni.\nSi sono ritrovate molte altre iscrizioni che citano Ur-Nanshe. Alcune includono liste di reali di Lagash ed un inno al dio Nanshe. Estratto dall'inno a Nashe: \"C'\u00e8 la perfezione in presenza della signora. Laga\u0161 prospera in abbondanza in presenza di Nan\u0161e. Scelse l'\u0161ennu nel suo cuore santo e pose sul trono Ur-Nan\u0161e, l'amato signore di Laga\u0161. Diede l'alto scettro al pastore.\".\nPolitica.\nLa portata inaspettatamente ampia della sua attivit\u00e0 edilizia, in particolare delle strutture religiose, \u00e8 stata interpretata come un segno di una nuova tendenza verso un antropomorfismo religioso che richiedeva una presenza visiva pi\u00f9 sostanziale rispetto alla precedente tradizione di emblemi e totem divini. Durante il regno di Ur-Nanshe furono ampliati anche gli scambi commerciali di Lagash anche al di fuori della Mesopotamia. Legno pregiato per vari progetti di costruzione, in particolare templi, giungeva da Dilmun (moderno Bahrain), grazie una barca speciale chiamata \"ma2-dilmun\".\nUr-Nanshe fu impegnato nella difesa del territorio di Lagash. Gi\u00e0 prima di Ur-Nanshe era scoppiato un conflitto tra Lagash e Umma sul controllo di una zona fertile tra le due citt\u00e0 conosciute come Guedenna. Le radici storiche della disputa non sono chiare. Un'iscrizione a cono di Entemena fa risalire il conflitto ad una disputa primordiale fra divinit\u00e0, dove Enlil divide la Guedenna tra Ningirsu e Shara, rispettivamente gli dei principali di Lagash e Umma. A prescindere dalle sue origini, al tempo di Ur-Nanshe il conflitto divenne cos\u00ec violento che fu necessario nominare un estraneo, Mesalim il re di Kish, come arbitro. Questi disegn\u00f2 un confine che divideva la terra contesa in due parti e marc\u00f2 il confine con una stele che non \u00e8 stata ritrovata ma il cui testo \u00e8 riportato nel cono di Entemena (\"Enlil, il signore di tutte le terre, il padre di tutti gli d\u00e8i, ha con la sua fissa parola tracciato i confini per Ningirsu e per Shara. Mesalim, il re di Kish, dietro ordine di Ishtaran aveva misurato i campi ed innalzato una stele in questo luogo\".). Questo compromesso non fu sufficiente a mantenere la pace a lungo, come indicato da un testo trovato nel tempio di Bagara a Girsu negli anni '70 che riporta come Ur-Nanshe sconfisse Umma in battaglia e cattur\u00f2 alcuni dei suoi generali come prigionieri.\nQuesto re ha anche lasciato un gran numero di tavolette raffiguranti se stesso in compagnia i membri della sua famiglia e alcuni dei suoi pi\u00f9 importanti amministratori o mentre porta sulla testa un cesto di mattoni per sottolineare il suo impegno nei progetti edilizi."}
{"id": "1220920", "revid": "767487", "url": "https://it.wikipedia.org/wiki?curid=1220920", "title": "H\u00fcttenberg (Austria)", "text": "H\u00fcttenberg \u00e8 un comune austriaco di 1 459 abitanti nel distretto di Sankt Veit an der Glan, in Carinzia; ha lo status di comune mercato (\"Marktgemeinde\"). Nel 1973 ha inglobato i comuni soppressi di L\u00f6lling (tranne il comune catastale di Hinterberg, assegnato a Klein Sankt Paul), Sankt Johann am Pressen e Sankt Martin am Silberberg (quest'ultimo era gi\u00e0 stato accorpato a H\u00fcttenberg nel 1865, per tornare autonomo nel 1924)."}
{"id": "1220922", "revid": "729019", "url": "https://it.wikipedia.org/wiki?curid=1220922", "title": "Stazione di Segrate", "text": "La stazione di Segrate \u00e8 una fermata ferroviaria posta sul tratto comune alla linea Milano-Venezia e al \"ramo Pioltello\" del passante ferroviario di Milano, a servizio dell'omonima citt\u00e0.\nStoria.\nLa fermata venne attivata ufficialmente il 12 dicembre 2002, senza per\u00f2 essere servita da alcun treno; a partire dal 5 maggio 2003 fu servita da treni appositamente istituiti, percorrenti la tratta Milano Greco Pirelli-Pioltello.\nCon il cambio orario del 12 dicembre 2004 venne servita dai treni della linea S5 del servizio ferroviario suburbano di Milano, a cui si aggiunse la S6 a partire dal 13 dicembre 2009.\nStrutture ed impianti.\nLa fermata conta 2 binari, uno per ogni senso di marcia, serviti da 2 banchine laterali collegate da un sottopassaggio. I binari diretti della linea passano invece a fianco all'impianto.\nMovimento.\nLa fermata \u00e8 servita dai treni del servizio ferroviario suburbano di Milano: linee S5 (Varese-Pioltello Limito-Treviglio) e S6 (Novara-Pioltello Limito-Treviglio).\nInterscambi.\nLa fermata \u00e8 collegata alla citt\u00e0 da un servizio di autobus in coincidenza con i treni della linea S5."}
{"id": "1220925", "revid": "297059", "url": "https://it.wikipedia.org/wiki?curid=1220925", "title": "Economia della Russia", "text": ""}
{"id": "1220929", "revid": "675761", "url": "https://it.wikipedia.org/wiki?curid=1220929", "title": "Klein Sankt Paul", "text": "Klein Sankt Paul \u00e8 un comune austriaco di 1 871 abitanti nel distretto di Sankt Veit an der Glan, in Carinzia; ha lo status di comune mercato (\"Marktgemeinde\"). Nel 1973 ha inglobato il comune soppresso di Wieting e il comune catastale di Hinterberg (gi\u00e0 appartenuto al comune di L\u00f6lling, a sua volta soppresso e aggregato a H\u00fcttenberg)."}
{"id": "1220933", "revid": "19330", "url": "https://it.wikipedia.org/wiki?curid=1220933", "title": "Lingua ergativa", "text": ""}
{"id": "1220935", "revid": "37401", "url": "https://it.wikipedia.org/wiki?curid=1220935", "title": "Ergativit\u00e0", "text": ""}
{"id": "1220939", "revid": "5245", "url": "https://it.wikipedia.org/wiki?curid=1220939", "title": "Civilt\u00e0 maya", "text": ""}
{"id": "1220940", "revid": "2798", "url": "https://it.wikipedia.org/wiki?curid=1220940", "title": "Dead or Alive (gruppo musicale)", "text": "I Dead or Alive sono stati un gruppo musicale britannico originario di Liverpool.\nLa formazione ha raggiunto il successo negli anni ottanta con il singolo numero uno mondiale \"You Spin Me Round (Like a Record)\". All'inizio tendente alla new wave e poi pi\u00f9 spiccatamente dance, il gruppo \u00e8 sempre stato caratterizzato dalla figura carismatica del suo leader Pete Burns, che nel periodo pi\u00f9 recente \u00e8 rimasto praticamente l'unico componente originario assieme al batterista Steve Coy, distintosi sempre per il suo \"look\" androgino e per provocazioni varie.\nBiografia.\nGli inizi, i singoli \u00abindie\u00bb e l'album di debutto \"Sophisticated Boom Boom\".\nI Dead or Alive, noti anche con il breve acronimo colloquiale DOA, scritto anche D.O.A. (da non confondere con l'omonima band punk dei D.O.A.), nascono nel 1980 a Liverpool da un'idea di Pete Burns, incoraggiato da una serie di produttori musicali locali a mettere su un gruppo e sfruttare il suo \"look\" oltraggioso. Nonostante le continue insistenze, soltanto nel 1978, dopo essere stato in sala prove con alcuni amici, Burns si rese effettivamente conto di avere una voce davvero potente e piuttosto intonata. Coi due amici Julian Cope e Pete Wylie forma il trio \u00abThe Mystery Girls\u00bb, fa un solo concerto e si scioglie subito dopo. Nel 1979 Burns ci riprova, tornando alla carica con la nuova formazione \u00abNightmares in Wax\u00bb dalle sonorit\u00e0 gothic post-punk. Il marchio \u00abNightmares in Wax\u00bb, a cavallo tra 1979 e 1980, pubblica soltanto l'EP 7\" con tre tracce intitolato \"Birth of a Nation\".\nNel 1980, pochi istanti prima di registrare una session radiofonica per John Peel, Burns ha un vero e proprio colpo di genio, modificando il nome della band nel pi\u00f9 musicale e commerciale \u00abDead or Alive\u00bb. Il gruppo subisce numerosi cambiamenti nell'organico, nel corso dei tre anni successivi, registrando nel frattempo una serie di singoli indipendenti di scarso successo dal punto di vista musicale, ma che portano un'enorme pubblicit\u00e0 all'immagine inusuale del cantante. Infatti pian piano l'aspetto eccentrico di Pete incomincia ad attirare l'attenzione, suggerendo spesso dei paragoni con Boy George, futuro cantante solista nel gruppo dei Culture Club, gi\u00e0 stella affermata sulla scena underground delle discoteche e dei club londinesi e abbastanza conosciuto nel campo della moda. All'inizio degli anni ottanta i due artisti si ritrovano a frequentare, loro malgrado, gli stessi locali di orientamento new romantic, diventando ben presto acerrimi rivali; infatti entrambi pretendono di essere stati i primi ad assumere l'immagine asessuata che li connoter\u00e0 per tutta la vita come i pi\u00f9 famosi gender bender della decade e ciascuno accuser\u00e0 l'altro di avergli rubato o copiato l'idea.\nQuando i singoli dei Dead or Alive iniziano a piazzarsi nelle posizioni pi\u00f9 alte delle classifiche riservate alle etichette indipendenti la Epic Records decide di ingaggiare la band nel 1983. La prima canzone ad essere pubblicata per la nuova etichetta \u00e8 il singolo intitolato \"Misty Circles\", che per\u00f2 non entra in classifica. In quel periodo il gruppo consiste in un quintetto formato da Pete Burns alla voce, Mike Percy al basso, Tim Lever alle tastiere e al sax, Steve Coy alla batteria, e Wayne Hussey alla chitarra, il tipico organico pop rock dell'epoca. \"What I Want\" e \"I'd Do Anything\", i due 45 giri successivi, ottengono i medesimi deludenti risultati di classifica, riuscendo per\u00f2 stavolta a diventare entrambi dei grandi successi nelle discoteche.\nnel mese di maggio del 1984 esce l'album di debutto dal curioso titolo di \"Sophisticated Boom Boom\". Tra i 10 brani risalta la cover di \"That's the Way (I Like It)\", grande successo del 1975 di KC and the Sunshine Band, che diventer\u00e0 il primo Top 40 britannico per i Dead or Alive. Poco prima dell'uscita del long playing il chitarrista Wayne Hussey abbandona il gruppo, nonostante il ruolo notevole da lui ricoperto nella composizione di gran parte dei pezzi inclusi sull'album e nonostante il successo alle porte. Infatti \"That's the Way (I Like It)\" raggiunge la posizione 22 nella Classifica Britannica dei Singoli e \"Sophisticated Boom Boom\" arriva alla posizione 29 nella classifica degli album.\nIl successo commerciale: \"Youthquake\", il singolo \"You Spin Me Round\", \"Mad, Bad and Dangerous to Know\" e \"Nude\".\nOrmai un solido quartetto nel 1985 i Dead or Alive pubblicano il loro secondo album \"Youthquake\", prodotto dall'allora nascente trio di produttori Stock, Aitken &amp; Waterman (SAW o S/A/W). \"You Spin Me Round (Like a Record)\", il primo singolo, diventa Numero 1 nella Classifica Britannica dei Singoli, la cosiddetta Official Singles Chart, dopo essere rimasta fuori dalla Top 40 per oltre due mesi dopo la sua uscita, evento piuttosto eccezionale per un singolo da classifica e soprattutto per una Numero 1. La canzone rappresenta, oltre che la prima Numero 1 del gruppo, anche la prima Numero 1 di SAW e rimane una delle pi\u00f9 suonate nelle discoteche e nei club di tutto il mondo, a distanza di tre decenni. Il brano raggiunge il Numero 11 negli USA, il Numero 3 in Australia e il Numero 2 in Italia, entrando nella Top 10 di moltissimi altri paesi, in tutto il mondo.\nAltri tre 45 giri sono estratti dal lavoro:\nTutti gli estratti diventarono enormi successi dance, contribuendo a rendere l'album \"Youthquake\" il miglior album in termini di vendite del gruppo. Le vendite si sono per la maggior parte concentrate nel Regno Unito, dopo il grandissimo successo della Numero 1 nazionale \"You Spin Me Round (Like a Record)\".\nNel 1987 i Dead or Alive pubblicano \"Mad, Bad and Dangerous to Know\", il terzo album, anche questo prodotto da SAW. Il disco comprende una delle canzoni pi\u00f9 conosciute della band, Brand New Lover che in Italia non va oltre alla posizione numero 43 e ottiene molto pi\u00f9 successo oltre oceano, raggiungendo il Numero 15 nella Billboard Hot 100 statunitense, mentre nella madrepatria non va oltre il Numero 31. Anche dal secondo album vengono estratti altri tre singoli:\nSebbene tutti quanti i singoli abbiano sollevato un gran numero di controversie la band ottiene un grande successo di classifica in Australia, in Europa e in particolar modo in Giappone, dove i membri del gruppo diventano superstar.\nNel 1988, l'anno della consacrazione giapponese, i Dead or Alive chiudono il rapporto lavorativo con Stock, Aitken &amp; Waterman a causa delle lunghe attese poich\u00e9 tantissimi artisti volevano farsi produrre dal trio. Nel 1989 pubblicano \"Nude\", il quarto album, auto-prodotto e contenente il grandissimo successo giapponese \"Turn Around &amp; Count 2 Ten\", che rimane per 17 settimane al Numero 1 nella classifica dei singoli in Giappone. Il video della canzone \u00e8 l'ultimo in cui appaiono Mike Percy e Tim Lever che abbandonano i Dead or Alive nel 1989, proprio dopo l'uscita di \"Turn Around &amp; Count 2 Ten\" per iniziare una congiunta carriera indipendente in qualit\u00e0 di produttori e tecnici del suono. I due aprono gli Steelworks Studios, a Sheffield, in Gran Bretagna. Come tecnici del suono Lever e Percy hanno ottenuto pi\u00f9 successo di quello raggiunto come membri dei Dead or Alive, scrivendo e remixando singoli Numero 1 per una serie di artisti e band di notevole fama, quali S Club 7, Blue e Robbie Williams.\nA questo primo singolo, che esce molti mesi prima dell'album, segue \"Come Home with Me Baby\", Numero 1 in Brasile. Ovunque il brano \u00e8 un enorme successo nei club, ma non riesce a ottenere un gran numero di passaggi radiofonici, in parte a causa delle reazioni negative provocate dalla tendenza della canzone ad incoraggiare il sesso occasionale in tempi in cui la consapevolezza e la lotta contro l'AIDS stanno aumentando considerevolmente. Il terzo singolo, \"Baby Don't Say Goodbye\", raggiunge il Numero 10 nella classifica dance negli USA.\nLo scioglimento della band: \"Fan the Flame (Part 1)\", \"Nukleopatra\", \"Fragile\", \"Unbreakable\" ed \"Evolution - The Hits\".\nIl 1990 vede l'uscita del quinto album della band, intitolato \"Fan the Flame (Part 1)\", pubblicato soltanto in Giappone, e al quale far\u00e0 s\u00e9guito una \u00abPart 2\u00bb, CD solo acustico e in tiratura limitata e numerata, per lo pi\u00f9 quasi un bootleg. L'album rappresenta una rottura pi\u00f9 o meno radicale nello stile musicale fino ad allora promosso dai Dead or Alive: al posto dei consueti ritmi Hi-NRG e dance, il lavoro presenta un orientamento maggiormente disco, genere tipico dell'ultima parte degli anni settanta, combinato con uno stile vocale tendente invece verso la pi\u00f9 recente musica lounge. Da \"Fan the Flame (Part 1)\", vengono estratti tre singoli, : \"Your Sweetness (Is Your Weakness)\"/ \" Blue Christmas\", \"Gone 2 Long\" e \"Unhappy Birthday\"/ \"Total Stranger\" di cui solo \"Your Sweetness\" viene promosso con un video; in rete \u00e8 visibile un video di \"Total Stranger\" \" evidentemente non finito e del quale alcuni fotogrammi sono montati anche in quello di \"Your Sweetness\". . Il long playing si distingue comunque per il fatto di contenere la primissima (e finora unica) ballata mai realizzata dai Dead or Alive, una traccia piuttosto suggestiva, e per certi versi natalizia (anche se il testo narra in realt\u00e0 di una storia d'amore finita male, ambientata nel periodo di Natale), intitolata \"Blue Christmas\"; la canzone, che chiude l'album, \u00e8 una composizione originale della band, da non confondere con la celebre omonima \"Blue Christmas\" di Elvis Presley.\nPer circa tre anni, i Dead or Alive restano per lo pi\u00f9 inattivi, senza registrare brani di studio inediti, finch\u00e9, nel 1994, Pete Burns riemerge come cantante, su un singolo realizzato dal gruppo italiano techno dei Glam. Burns partecipa anche alla composizione del brano, intitolato \"Sex Drive\", che diventer\u00e0 un grandissimo successo dance, arrivando fino al Numero 1 della classifica dance italiana, e verr\u00e0 inserito anche nel nuovo, sesto album dei Dead or Alive, \"Nukleopatra\". Secondo Steve Coy, il titolo del nuovo album, \"Nukleopatra\", avrebbe diversi significati e, quanto alla pronuncia, sarebbe omonimo dell'espressione 'New Cleopatra', la cui traduzione, \u00abNuova Cleopatra\u00bb, simboleggerebbe il tema dell'antico Egitto, spesso adottato da Pete Burns negli anni novanta nel suo nuovo \"look\".\nBurns e Coy d\u00e0nno poi vita a un progetto parallelo sotto pseudonimo, pubblicando, nel 1994, con il nome di \u00abInternational Chrysis\u00bb, il singolo rappresentato dalla cover di un brano di David Bowie, \"Rebel Rebel\" . Anche se il singolo \"Rebel Rebel\" \u00e8 di fatto un brano dei Dead or Alive a tutti gli effetti, nonostante lo pseudonimo adottato, il marchio vero e proprio, \u00abDead or Alive\u00bb, ritorna l'anno successivo, nel 1995, quando la band risorge per a pubblicazione del citato sesto album, \"Nukleopatra\", attesissimo dal vasto s\u00e9guito di fan del gruppo. Inoltre, Pete Burns e Steve Coy reclutano il tastierista Jason Alburey, nel 1996, continuando a registrare e a suonare dal vivo.\nOltre a nuove canzoni, il disco presenta una serie di brani gi\u00e0 editi in precedenza, tra cui le summenzionate \"Rebel Rebel\" e \"Sex Drive\", nonch\u00e9 due tracce originariamente incluse sul precedente album giapponese, \"Fan the Flame (Part 1)\", per l'esattezza i due singoli \"Gone 2 Long\" e \"Unhappy Birthday\". Il lavoro comprende anche una cover del pezzo \"Picture This\", della band statunitense dei Blondie (dall'album di questi ultimi, \"Parallel Lines\" del 1978). Inizialmente uscito soltanto in Giappone, \"Nukleopatra\", a differenza del suo predecessore, verr\u00e0 pubblicato anche in Australia, Singapore, Sudafrica, Francia e Stati Uniti, con altrettante diverse copertine, ordine e composizione delle tracce, e versioni differenziate dei brani (un vero sogno ed incubo, al tempo stesso, per i numerosi fans, soprattutto europei, che gi\u00e0 avevano dovuto faticare non poco per accaparrarsi una copia dell'introvabile \"Fan the Flame (Part 1)\", disponibile soltanto come prodotto d'importazione, ed anche in quel caso, estremamente raro e costoso); molte edizioni di \"Nukleopatra\", tra l'altro, contenevano anche uno o pi\u00f9 remix della Numero 1 storica del gruppo, la celeberrima \"You Spin Me Round (Like a Record)\".\nNel 2000, i Dead or Alive pubblicano \"Fragile\", che pu\u00f2 essere considerato come il settimo album di studio della band, anche se in realt\u00e0 si tratta pi\u00f9 di una compilation di remix, contenente anche diverse tracce inedite e cover di brani di altri artisti e band, tra cui \"Even Better Than the Real Thing\" degli U2 e \"I Promised Myself\" di Nick Kamen. Un secondo album di remix, intitolato \"Unbreakable\", verr\u00e0 pubblicato nel 2001, a cui seguir\u00e0 la raccolta di successi \"Evolution - The Hits\", nel 2003, contenente, tra le varie altre cose, un ulteriore nuovo remix di \"You Spin Me Round (Like a Record)\". Entrambe le compilation, per la prima volta dai tempi di \"Nude\" (1988, pi\u00f9 di dieci anni, quindi), verranno pubblicate nel Regno Unito, e \"You Spin Me Round (Like a Record)\" si riaffaccer\u00e0 nelle classifiche britanniche, rientrando nella Top 40.\nLavori solisti di Burns, l'ufficialit\u00e0 dello scioglimento e la morte di Pete Burns.\nNel 2004 Pete Burns ottiene un successo come solista, con il singolo, prodotto dai Pet Shop Boys (che gi\u00e0 avevano prodotto \"The Crying Game\" - colonna sonora per l'omonimo film - per il rivale di sempre Boy George), intitolato \"Jack and Jill Party\". Nonostante la pubblicazione sia avvenuta esclusivamente tramite il sito web dei Pet Shop Boys, il singolo riuscir\u00e0 ad entrare, in extremis, nella classifica britannica dei singoli, esattamente al Numero 75 (l'ultimo della cosiddetta UK Top 75), diventando un popolare successo underground nelle discoteche.\nDopo tanto silenzio nel gennaio 2010, sul proprio sito web, Pete Burns annunci\u00f2 che, in occasione del 25\u00ba anniversario dall'uscita del singolo You Spin Me Round (Like a Record), i Dead or Alive avrebbero intrapreso un tour per festeggiare tale evento. Tale notizia spinse i fan a credere ad una \"possibile\" reunion della band originale. Ci\u00f2 nonostante il tour non fu mai avviato e il progetto venne abbandonato. Nel settembre del 2010 Pete Burns pubblica solo on line il singolo \"Never Marry An Icon\" per la Bristar Record. Sebbene i Dead or Alive si fossero ormai ridotti al solo Pete Burns, il 21 agosto 2011 lo stesso Burns annuncia che la band si \u00e8 sciolta e che lui intraprender\u00e0 una carriera da solista\nIl 23 ottobre 2016, Pete Burns muore per arresto cardiaco, aveva 57 anni."}
{"id": "1220941", "revid": "37401", "url": "https://it.wikipedia.org/wiki?curid=1220941", "title": "Eannatum", "text": "Eannatum significa \"degno dell'Eanna\" il tempio di Inanna a Lagash. Il regno di Eannatum corrisponde all'apogeo della prima dinastia di Lagash. Gli successe il fratello En-anna-tum I.\nDocumenti.\nLa vita e le imprese di questo re ci sono note da numerose iscrizioni di cui le due pi\u00f9 importanti sono \"il cono di Eannatum\", il \"masso di Eannatum\" e la stele degli avvoltoi.\nIl masso di Eannatum.\nTrattasi di un masso di forma ovale ricoperto di iscrizioni in caratteri cuneiformi che racconta delle imprese militari di Eannatum sia entro il territorio mesopotamico che nell'Elan; la stele elenca anche le opere edilizie commissionate da questo re, restaurando e completando i progetti avviati dal re Ur-Nanshe (suo nonno)\nStele degli Avvoltoi.\nLa Stele degli avvoltoi rinvenuta a Telloh (moderna Girsu) \u00e8 in pietra calcarea delle dimensioni originarie di 1,80 m (altezza) e 1,30 m (larghezza). \u00c8 scolpita su ambedue le facce e se ne conservano quattro grossi frammenti al museo del Louvre a Parigi. In essa si rappresenta, in un lato, una falange schierata, il condottiero alla testa delle sue truppe, gli avvoltoi che volteggiano sull'area della battaglia, nell'altro lato, il dio Ningirsu che tiene in una mano una mazza, nell'altra mano la mitica aquila con artigli di leone, Anz\u00fb, che sorregge una rete a grosse maglie in cui sono stati catturati i nemici della citt\u00e0. \nBiografia.\nEannatum fu successore al trono di suo padre Akurgal intorno al 2455 a.C.. Eannatum era il suo nome regale, il suo nome personale era \"Mu-\u00f9rum\", mentre il nome di guerra era \"Lumma\". In base alle iscrizioni regn\u00f2 per circa trent'anni. Condusse una politica espansionista e affront\u00f2 diverse coalizioni comprendenti l'Elam, Ur, Uruk, Kish e Mari. Raggiunse persino le regioni orientali dell'Elam, rendendo tributarie alcune citt\u00e0 di quella regione. Le sue campagne militari furono cos\u00ec estese da consentirli di rivendicare il titolo di \"Lugal di Kish\", un titolo, per\u00f2, non sicuramente indicativo dell'unit\u00e0 politica fra le due citt\u00e0-stato mesopotamiche e la loro sottomissione a un unico sovrano.\nImprese militari.\nGuerra contro la citt\u00e0 di Umma.\nCome altri sovrani di Lagash, Eannatum dovette affrontare gli eserciti di Umma nella lotta per la conquista dei fertili territori di Guedenna. La sua prima importante campagna militare fu dunque condotta contro Enakalle, ensi (re) di Umma, citt\u00e0 confinante ed antica nemica di Lagash. Eannatum, dopo un primo scontro sfortunato dopo il quale dovette ritirarsi ferito, ottenne una vittoria netta, come rappresentato nella stele degli avvoltoi, divise di nuovo i confini, definendo anche una terra di nessuno attorno ad essi, ripristin\u00f2 la stele di Muslim oltre che a posizionarne una propria (la Stele degli avvoltoi). Edific\u00f2, inoltre, nei pressi di questo confine, templi per Enlil, Ningirsu e Ninhursag, per sancire l'approvazione divina su questa divisione. Impose comunque alla citt\u00e0 di Umma il pagamento di una tassa per consentirle l'utilizzo della parte di Guedena a questa assegnata. Questa tassa, cresciuta a dismisura durante i regni dei suoi successori, fu la causa dei successivi conflitti con Umma. Costrinse, infine, il re di Umma a giurare solennemente di rispettare questo accordo nel futuro. Il conflitto fra Lagash ed Umma pu\u00f2 essere considerato come un esempio dei conflitti fra le citt\u00e0 stato mesopotamiche nel periodo predinastico III. Queste citt\u00e0 avevano potenza economica e militare simile ed erano in competizione per il controllo delle terre coltivabili di confine. Ogni vittoria sanciva il temporaneo predominio di una citt\u00e0 su un'altra, fino al momento in cui la citt\u00e0 sconfitta non riacquistava una forza sufficiente per ribellarsi e innescare un nuovo conflitto.\nAltre imprese militari.\nDalle iscrizioni a noi giunte, in particolare il \"masso di Eannatum\", sappiamo che questo sovrano condusse campagne militari contro altre citt\u00e0 stato mesopotamiche, che divennero tributarie di Lagash, come Akshak, Kish, Larsa, Nippur, Ur e Uruk ed impose il suo controllo su molte altre. Eannatum condusse anche campagne militari contro l'Elam, rendendo tributarie anche molte citt\u00e0 di questo territorio. L'egemonia di Lagash non era per\u00f2 cos\u00ec solida come descritta perch\u00e9 Eannatum dovette poi affrontare coalizioni di citt\u00e0 tributarie in ribellione: Elam con Subartu ed Urua presso il canale di Asuhur poi Kish con Akshak e Mari presso l'Antasura di Ningirsu. Riuscendo comunque vittorioso in tutte queste battaglie, Eannatum fu il primo sovrano sumero ad unire la bassa Mesopotamia, a dominare parte dell'Elam e ad estendere la sua influenza fino alla Siria, dopo il periodo di Uruk, cio\u00e8 nel periodo predinastico.\nAttivit\u00e0 Edilizia.\nEannatum segu\u00ec la politica del nonno Ur-Nanshe associando alle vittorie militari, un'intensa attivit\u00e0 edilizia. Fece costruire una diga da cui nasceva un largo canale (per l'irrigazione e la navigazione) in onore del dio Ningirsu che chiam\u00f2 Lummagimdu. Fece erigere il palazzo di palazzo di Tira\u0161, restaurare Girsu in onore del dio Ningirsu, costru\u00ec il muro di Urukug, e il complesso di Nina per Nanshe. Anche la rete commerciale fu riattivata collegando Lagash sia con il Libano che con il regno di Dilmun come attestano le iscrizioni riferite al suo successore En-anna-tum I."}
{"id": "1220944", "revid": "1226", "url": "https://it.wikipedia.org/wiki?curid=1220944", "title": "Marina Imperiale Klingon", "text": ""}
{"id": "1220945", "revid": "599013", "url": "https://it.wikipedia.org/wiki?curid=1220945", "title": "Jorge Andrade", "text": "Carriera.\nClub.\nInizia la carriera nelle file della Estrela Amadora e nella stagione 1999-2000 viene notato dal , che lo acquisisce nell'estate seguente. Giocando come centrale di difesa nei \"Dragoni\" matura le sue doti di forza, equilibrio, passo e distribuzione di palla, tanto da esordire con la nazionale nel novembre 2001.\nDopo la sfortunata avventura al Mondiale del 2002, viene prelevato dal Deportivo la Coru\u00f1a per 10 milioni di euro e durante la permanenza in Spagna subisce il primo grave infortunio al ginocchio sinistro: il 5 marzo 2006 si procura la rottura del tendine rotuleo nella gara contro il che lo tiene lontano dai campi per nove mesi.\n\u00c8 poi la Juventus che lo acquista a titolo definitivo nel luglio del 2007, pagandolo 10 milioni di euro. Il 23 settembre al 9\u00ba minuto del secondo tempo della partita Roma-Juventus (2-2), s'infortuna di nuovo molto gravemente: la diagnosi successiva riscontra la rottura totale della rotula del ginocchio sinistro, infortunio simile a quello del 2006, che lo costringe a uno stop di quattro mesi. Nonostante il primo intervento chirurgico effettuato a Marsiglia, a marzo viene nuovamente operato allo stesso ginocchio a Cascais, vicino a Lisbona. Il rientro in campo, inizialmente previsto per gennaio, viene spostato all'inizio della successiva stagione, cosa che gli impedisce di partecipare agli Europei in Svizzera e Austria. La prima stagione in bianconero si conclude dopo appena quattro partite. L'11 luglio 2008, nel corso della preparazione estiva bianconera a Pinzolo, si procura un nuovo infortunio allo stesso ginocchio con una diagnosi di recidivit\u00e0 della frattura della rotula sinistra che lo costringe a subire un nuovo intervento.\nL'8 aprile 2009 viene annunciata la rescissione del contratto che lo lega alla Juventus.\nDopo l'esperienza il difensore portoghese ha provato a tornare nel mondo del calcio, in Brasile, Inghilterra e Stati Uniti, ma visti gli scarsi risultati il difensore ha deciso di terminare la sua carriera professionistica a 32 anni.\nNazionale.\nEsordisce nella Nazionale lusitana nell'aprile del 2001 contro la . Partecipa alla spedizione portoghese ai Mondiali del 2002 e all'Europeo del 2004, perso in casa contro la .\nGli infortuni al ginocchio sinistro gli impediscono di essere arruolabile per i Mondiali del 2006 e gli Europei del 2008."}
{"id": "1220946", "revid": "1652134", "url": "https://it.wikipedia.org/wiki?curid=1220946", "title": "Sofia Carlotta di Baviera", "text": "Biografia.\nSofia Carlotta nacque al castello di Possenhofen, la residenza paterna di famiglia, i duchi \"in\" Baviera, dove visse un'infanzia felice e libera. Era figlia di Massimiliano, duca in Baviera e della principessa Ludovica di Baviera. Nona di dieci figli, in famiglia era conosciuta come \"Sopherl\".\nEra sorella dell'imperatrice Elisabetta d'Austria e della regina Maria Sofia delle Due Sicilie. Dopo il matrimonio della sorella maggiore Matilde nel 1861 con il principe Luigi delle Due Sicilie, i genitori si guardarono intorno per cercare un marito adatto per Sofia Carlotta.\nInfanzia e fidanzamenti.\nLa sua bellezza era quasi pari a quella della sorella imperatrice e per questo vantava numerosi pretendenti. Ella per\u00f2 aveva gusti difficili e si permise perfino di rifiutare la corte di Ludovico Vittorio d'Asburgo-Lorena, fratello di Francesco Giuseppe d'Asburgo.\nAnche il cugino Ludovico II di Baviera, con cui era gi\u00e0 amica d'infanzia, inizi\u00f2 a farle la corte: le mandava enormi mazzi di fiori e lettere e l'andava a trovare con il suo battello.\nSofia Carlotta suonava il piano e cantava molto bene; anche lei come il cugino adorava Wagner. I due vennero quindi fidanzati ufficialmente e sembr\u00f2 vi fossero subito le premesse per un matrimonio felice e vantaggioso per entrambi.\nPassava il tempo per\u00f2 e Ludovico non si decideva a fissare una data per il matrimonio, n\u00e9 era intenzionato a farlo. Delusa dall'attesa, Sofia Carlotta si abbandon\u00f2 all'infatuazione per il fotografo Edgar Hanfstaengl. Con l'aiuto della sua dama di compagnia, Sofia riusciva a incontrarsi segretamente con lui. La tresca non fu mai scoperta dal fidanzato.\nIl 7 ottobre 1867 Ludovico scrisse un'affettuosa lettera alla cugina per poter sciogliere il fidanzamento, non volendo comunque rinunciare ad un legame di amicizia con la parente a cui era pi\u00f9 legato. Sofia Carlotta si sent\u00ec ferita nell'orgoglio, ma ne fu del resto contenta, in quanto avvertiva che un matrimonio con quell'uomo bizzarro sarebbe stato solo fonte di infelicit\u00e0.\nQuando Ludovico II mor\u00ec, Elisabetta disse che le era apparso in sogno annunciandole una morte violenta per lei ed una tragica fine per la sorella Sofia Carlotta.\nMatrimonio.\nMessa da parte la delusione di non vedere la figlia sul trono di Baviera, Ludovica scelse un nuovo pretendente per Sofia: Ferdinando d'Orl\u00e9ans (1844-1910), figlio di Luigi d'Orl\u00e9ans e di Vittoria di Sassonia-Coburgo-Kohary, e nipote del re \"borghese\" Luigi Filippo di Francia. Si fidanzarono il 24 giugno 1868 e tre mesi dopo a Possenhofen venne celebrato il matrimonio.\nLa grave depressione.\nIl primo periodo di matrimonio venne felicemente trascorso nella Bushy-House, nei dintorni di Londra. Sofia era un'esperta amazzone e si divertiva a cacciare. Tuttavia, quando arriv\u00f2 l'autunno, la giovane sposa cadde in uno stato di profonda depressione. Non guar\u00ec neanche quando il 19 luglio 1869 diede alla luce la figlia Luisa Vittoria.\nLa coppia accett\u00f2 allora l'invito del duca d'Aumale di soggiornare nel Palazzo d'Orleans a Palermo. Sofia sembr\u00f2 riacquistare il buonumore, ma essendo i duchi d'Alen\u00e7on appartenenti alla casata dei Borbone, il popolo siciliano non grad\u00ec la loro presenza.\nLa partenza improvvisa aggrav\u00f2 di nuovo lo stato mentale di Sofia. Si recarono allor\u00e0 a Roma, ospiti della regina Maria Sofia. Successivamente soggiornarono a Merano, dove nacque l'atteso figlio maschio. Malgrado i tentativi del marito di farla soggiornare in posti il pi\u00f9 possibile accoglienti, i continui viaggi crearono soltanto un peggioramento.\nA 40 anni Sofia si innamor\u00f2 del dottor Glaser di Graz, uomo sposato. Quando la moglie lo venne a sapere, i due fuggirono insieme a Merano ma vennero scoperti e divisi per sempre.\nIl ricovero in clinica.\nSofia venne rinchiusa nella clinica per malattie nervose del famoso dottor Krafft-Ebing di Graz. L\u00ec diagnosticarono che i suoi disturbi mentali fossero generati da una infezione dovuta alla scarlattina. In realt\u00e0, probabilmente, la malattia di Sofia era semplicemente una tara ereditaria, una predisposizione di cui soffrivano quasi tutti i suoi fratelli e altri parenti. I numerosi matrimoni consanguinei avevano certamente peggiorato la situazione.\nSuora laica e morte.\nUscita dalla clinica, Sofia decise che si sarebbe dedicata a iniziative di carit\u00e0. Entr\u00f2 dunque nel Terz'ordine di San Domenico dell'Ordine dei Frati Predicatori con il nome di Suor Maria Maddalena. Si accost\u00f2 alla religione con grande fervore.\nDal 3 al 6 maggio 1897 si svolse a Parigi una fiera di beneficenza organizzata dalle domenicane presso il Bazar de la Charit\u00e9. La duchessa aveva scelto un edificio industriale che ben si adattava all'allestimento degli stand. Erano stati invitati anche i fratelli Lumi\u00e8re, il cui materiale usato per le pellicole era altamente infiammabile. Dal nulla infatti iniziarono a divampare le fiamme. Sofia Carlotta, mentre tutti scappavano presi dal panico, si preoccup\u00f2 invece di salvare le ragazze che erano con lei dietro il bancone. Soltanto quando ebbe salvata l'ultima, decise di correre via. Ma le fiamme furono pi\u00f9 veloci di lei.\nTra i tanti morti carbonizzati, fu difficilissimo poter riconoscere la duchessa, che fu identificata solo grazie alla dentatura. Secondo la cameriera per\u00f2 il teschio non apparteneva alla sua padrona. Venne comunque celebrato subito il funerale e le spoglie deposte presso il castello di Dreux.\nIl duca d'Alencon sarebbe sopravvissuto tredici anni alla moglie. Mor\u00ec in Inghilterra, nei pressi di Wimbledon.\nDiscendenza.\nSofia Carlotta e Ferdinando ebbero due figli:"}
{"id": "1220949", "revid": "161374", "url": "https://it.wikipedia.org/wiki?curid=1220949", "title": "Vor'cha", "text": ""}
{"id": "1220950", "revid": "1543377", "url": "https://it.wikipedia.org/wiki?curid=1220950", "title": "En-anna-tum I", "text": "Durante il suo regno si riaccese il conflitto con la citt\u00e0 di Umma. Il re Urlumma di Umma, figlio di Enakalle (il re sconfitto da Eannatum), dren\u00f2 il canale di confine fra le due citt\u00e0, presso Girsu, e distrusse i santuari l\u00ec collocati ai tempi di Eannatum a ricordo del trattato di pace e si appropri\u00f2 dei fertili terreni di confine di Guedenna. Enannatum usc\u00ec dalla citt\u00e0 con il suo esercito e si prepar\u00f2 alla battaglia nella localit\u00e0 di Ugigga, nei campi vicino a Girsu In assenza di testi provenienti dalla citt\u00e0 di Umma e tenendo conto del fatto che le sconfitte non venivano registrate nelle iscrizioni reali, si possono formulare varie ipotesi su ci\u00f2 che accadde. Un'iscrizione relativa ad Entemena (figlio e successore di Enannatum I) riferisce che anch'egli combatt\u00e9 contro Urlumma, catturando sessanta carri da guerra; tenendo conto anche di questo dato si pu\u00f2 ipotizzare che o Enannatum I fu in un primo tempo sconfitto, o non pot\u00e9 combattere perch\u00e9 troppo anziano, e l'esercito fu guidato dall'allora principe Entemena. Un'altra ipotesi \u00e8 che, dopo la sconfitta, Enannatum I perse il trono per un governatore subordinato a Umma che fu detronizzato poi dal principe designato Entemena, che condusse una ribellione vittoriosa contro la citt\u00e0 rivale. Una terza ipotesi \u00e8 che Urlumma non abbia potuto approfittare della vittoria perch\u00e9 richiamato ad Umma da una ribellione. Comunque sia, alla fine, Urlumma venne sconfitto, ma riusc\u00ec a fuggire dal campo di battaglia, fu per\u00f2 catturato ed ucciso a Umma. Enannatum I (o Entemena, a seconda delle ipotesi) stabil\u00ec sul trono di Umma un governante vassallo. Dalla guerra sia Lagash che Umma uscirono fortemente indebolite, cosa che consent\u00ec ad un sacerdote del tempio a Zabala, Ili, di usurpare il trono di Umma e di riprendere le ostilit\u00e0 contro Lagash."}
{"id": "1220955", "revid": "37401", "url": "https://it.wikipedia.org/wiki?curid=1220955", "title": "Entemena", "text": "La dea tutelare Nisaba era la sua dea patroma. Il suo regno dur\u00f2 29 anni.\nBiografia.\nIl suo nome \u00e8 legato ad una fase del secolare conflitto che Lagash sostenne contro la citt\u00e0 di Umma, inizialmente legato al controllo ed allo sfruttamento di un fertile territorio chiamato \"gu-edinna\", sito presso la citt\u00e0 santa di Girsu, che faceva parte del territorio sotto il controllo di Lagash, in seguito divenuto un vero e proprio conflitto regionale con il coinvolgimento di vaire potenti citt\u00e0 come Uruk e Mari, oltre alla gi\u00e0 citata Kish. \nIn principio si tent\u00f2 di risolvere la contesa sottoponendola al giudizio dell'autorit\u00e0 del re di Kish, Mesilim, che si pronunci\u00f2 a favore di Lagash, ma dopo poco il conflitto si riaccese perch\u00e9 Umma contest\u00f2 il giudizio ed invase la \"gu-edinna\".\nEntamena usc\u00ec da Lagash con il suo esercito e sconfisse Il, re di Umma, anche grazie all'alleanza con Lugal-kinishe-dudu di Uruk, successore di Enshakushanna, che compare nella Lista reale sumerica. La dea tutelare Shul-utula fu la sua dea protettrice. Il suo regno dur\u00f2 29 anni.\nAl regno di Entemena risalgono numerosi manufatti fra cui alcune \"pietre di fondazione\" (pietre inserite nelle fondamenta di edificio, in genere un tempio, quando veniva costruito o ristrutturato, con iscrizioni che glorificavano il re che aveva avviato i lavori).\nGrazie a queste iscrizioni, al regno di Entemena, risale la pi\u00f9 approfondita descrizione del conflitto fra Lagash ed Umma che ne consente una ricostruzione, solo parziale per\u00f2, perch\u00e9 non abbiamo documenti con la versione di Umma.\nDurante il suo regno, Entemena, oltre a stimolare una intensa attivit\u00e0 edilizia, si impegno anche in operazioni militari, confermando la supremazia di Lagash sulla Mesopotamia, sconfiggendo gli eserciti di varie citt\u00e0 vicine come quello del Lugal-kinishe-dudu re di Uruk, successore di Enshakushanna, che poi firm\u00f2 un'alleanza con Lagash, contro Il re di Umma, che fu a sua volta sconfitto. Secondo quanto riportano le sue iscrizioni, egli avrebbe cos\u00ec \"ristabilito la libert\u00e0\" non solo in Lagash, ma anche ad Uruk, Larsa e Bad-tibira.\nDi Entemena \u00e8 noto anche un editto di remissione degli interessi sui debiti.\nTerritorio.\nEntemena di Lagash controllava le citt\u00e0 della Mesopotamia meridionale, da Badtibira a Uruk.\n \"A quel tempo, Entemena costru\u00ec e ricostru\u00ec l'E-mush, il suo amato tempio, a Badtibira, per il dio Lugalemush, (e) liber\u00f2 i cittadini di Uruk, Larsa e Badtibira.\"\n - Iscrizione di Entemena.\nTrattato di alleanza.\nUno dei documenti pi\u00f9 importanti in cui viene menzionato Entenema, \u00e8 un cono di argilla trovato a Girsu e che commemora l'alleanza che concluse con Lugal-Kinishe-Dudu di Uruk, la pi\u00f9 antica menzione di un trattato di pace tra due re che conosciamo.. . Testo del trattato di alleanza riportato nel cono d'argilla:&lt;br&gt;\nI riga:&lt;br&gt;\"Dinanna-ra / Dlugal-e2-mu\u01613-ra / en-mete-na / ensi2 / laga\u0161ki-ke4 / e2-mu\u01613 e2 ki-ag2-ga2-ne-ne / mu-ne-du3 / KIBgun\u00fb mu-na-du11 / en-mete-na / lu2 e2-mu\u01613 du3-a\"&lt;br&gt;\nII riga:&lt;br&gt;\n\"D-ra-ni / d\u0161ul-utul12-am6 / u4-ba en-mete-na / ensi2 / laga\u0161ki / lugal-ki-ne2-e\u01612-du7-du7 / ensi2 / unuki-bi / nam-\u0161e\u0161 e-ak\"&lt;br&gt;&lt;br&gt;\nI riga:&lt;br&gt;\n\"Per Inanna / e Lugal-emu\u0161 / Enmetena / lugal / di Laga\u0161, / L'E-mu\u0161, il loro amato tempio, / costru\u00ec / ed ordin\u00f2 (questi) coni d'argilla per loro. / Enmetena, / che costru\u00ec l'E-mu\u0161,\"&lt;br&gt;\nII riga:&lt;br&gt;\n\"La sua dea personale / \u00e8 \u0160ul-utul. / A quel tempo, Enmetena, / ensi / di Laga\u0161, / e Lugal-kine\u0161-dudu, / lugal / di Uruk, / conclusero un patto di alleanza.\"&lt;br&gt;"}
{"id": "1220960", "revid": "33689", "url": "https://it.wikipedia.org/wiki?curid=1220960", "title": "Dudu (sovrano)", "text": "Successore di Shar-Kali-Sharri, dovette affrontare un periodo di caos dovuto alla morte del suo predecessore.\nSuo erede fu l'ultimo dei re della dinastia accadica, Shu-turul."}
{"id": "1220962", "revid": "767487", "url": "https://it.wikipedia.org/wiki?curid=1220962", "title": "Mind Funk", "text": "I Mind Funk erano un supergruppo alternative funk metal composto da membri dei Soundgarden, Nirvana, Celtic Frost, Ministry formato nel 1989 in New Jersey. Inizialmente formati col nome di \"Mind Fuck\" cambiarono nome a causa della casa discografica, la Epic Records che li costrinse a modificarlo per motivi di censura. Il chitarrista ex Nirvana e Soundgarden Jason Everman lasci\u00f2 la band nel settembre del 1994 per andare nell'esercito nel secondo battaglione ranger e nelle forze speciali. Nel 1995 il gruppo si sciolse a causa degli impegni dei singoli membri."}
{"id": "1220963", "revid": "1226", "url": "https://it.wikipedia.org/wiki?curid=1220963", "title": "Kahless", "text": ""}
{"id": "1220964", "revid": "287204", "url": "https://it.wikipedia.org/wiki?curid=1220964", "title": "NGC 2232", "text": "NGC 2232 \u00e8 un ammasso aperto visibile nella costellazione dell'Unicorno.\nOsservazione.\nNon vi sono grosse difficolt\u00e0 nell'individuare quest'oggetto, sebbene nei dintorni non vi siano stelle luminose; si pu\u00f2 provare a cercarlo circa 13 gradi a est della Nebulosa di Orione, oppure circa 3,5\u00b0 a nordest della stella . Appare molto sparso, con le componenti principali disperse su una superficie di mezzo grado e raccolte intorno a due punti distinti, il pi\u00f9 meridionale dei quali \u00e8 il pi\u00f9 ricco. Un binocolo 10x50 risolve l'oggetto completamente; la sua stella pi\u00f9 luminosa \u00e8 la 10 Monocerotis, di magnitudine 5,05. Ingrandimenti elevati ottenibili con telescopi di lunga focale non permettono di averne una visione d'insieme.\nLa declinazione quasi a cavallo dell'equatore celeste di quest'ammasso favorisce leggermente gli osservatori dell'emisfero sud, sebbene si presenti circumpolare solo a partire da latitudini molto elevate; dall'emisfero boreale la sua osservazione risulta penalizzata soltanto dalle regioni situate a elevate latitudini settentrionali ed \u00e8 osservabile da tutte le aree popolate della Terra. Il periodo migliore per la sua osservazione nel cielo serale \u00e8 quello compreso fra novembre e aprile.\nStoria delle osservazioni.\nNGC 2232 venne individuato per la prima volta da William Herschel nel 1784 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec poi nel suo General Catalogue of Nebulae and Clusters col numero 1415.\nCaratteristiche.\nNGC 2232 \u00e8 un ammasso piuttosto giovane e poco popolato, situato alla distanza di 359\u00a0parsec (1170 anni luce); la sua posizione ricade cos\u00ec all'interno del Braccio di Orione, nei pressi del Complesso nebuloso molecolare di Orione e all'interno della Cintura di Gould. Nonostante la piccola distanza angolare, quest'ammasso \u00e8 molto in primo piano rispetto alla regione nebulosa di Monoceros R2.\nL'et\u00e0 dell'ammasso \u00e8 stimata sui 50 milioni di anni circa e sue componenti pi\u00f9 luminose appartengono alla classe spettrale B; a queste si aggiungono alcune stelle di classe A e F e diverse altre di classi inferiori, molte delle quali mostrano un eccesso di radiazione infrarossa a causa della presenza di densi dischi di polveri. Proprio per questa ragione, l'ammasso \u00e8 stato oggetto di studi per trovare possibili indizi della formazione di pianeti, in particolare attorno alle stelle di classe spettrale A, dove sembra comune la formazione di giganti ghiacciati."}
{"id": "1220968", "revid": "37401", "url": "https://it.wikipedia.org/wiki?curid=1220968", "title": "Shu-turul", "text": "Sotto Shu-turul, Akkad venne conquistata e la capitale dell'impero si spost\u00f2 a Erech."}
{"id": "1220969", "revid": "110157", "url": "https://it.wikipedia.org/wiki?curid=1220969", "title": "Liebenfels", "text": "Liebenfels \u00e8 un comune austriaco di 3 286 abitanti nel distretto di Sankt Veit an der Glan, in Carinzia; ha lo status di comune mercato (\"Marktgemeinde\"). Nel 1958 ha inglobato i comuni soppressi di Hardegg, Liemberg e Pulst e nel 1973 quello di S\u00f6rg."}
{"id": "1220971", "revid": "113318896", "url": "https://it.wikipedia.org/wiki?curid=1220971", "title": "Metnitz", "text": "Metnitz (\"Metnica\" in sloveno) \u00e8 un comune austriaco di 2 043 abitanti nel distretto di Sankt Veit an der Glan, in Carinzia; ha lo status di comune mercato (\"Marktgemeinde\"). Nel 1973 ha inglobato il comune soppresso di Gradez. Il paese ha un rapporto di amicizia con Aiello del Friuli."}
{"id": "1220974", "revid": "404338", "url": "https://it.wikipedia.org/wiki?curid=1220974", "title": "Gruppo di differenziazione", "text": ""}
{"id": "1220975", "revid": "287204", "url": "https://it.wikipedia.org/wiki?curid=1220975", "title": "Amanita muscaria var. formosa", "text": "\"Amanita muscaria\" var. formosa Pers., \"Observ. mycol.\" (Lipsiae) 2: 37 (1800).\nAmanita muscaria var. formosa \u00e8 un fungo basidiomicete, variet\u00e0 dell\"Amanita muscaria\".\nCappello.\nDi color giallo uovo o arancio chiaro, da convesso a piano; coperto da verruche bianche.\nLamelle.\nFitte e libere, bianche e con lamellule.\nGambo.\nCilindrico, bianco, liscio sopra l'anello, fibroso sotto.\nAnello.\nBianco, ampio e liscio.\nVolva.\nBianca, dissociata in verruche.\nCarne.\nBianca e compatta.\nHabitat.\nEstate-autunno, molto diffuso, specialmente boschi di latifoglie e conifere.\nCommestibilit\u00e0.\nVelenoso come l\"Amanita muscaria\"."}
{"id": "1220977", "revid": "2011865", "url": "https://it.wikipedia.org/wiki?curid=1220977", "title": "Kronprinzenpalais", "text": "Il Kronprinzenpalais (Palazzo del Principe della Corona) \u00e8 un palazzo storico di Berlino, lungo l'Unter den Linden. L'edificio prese il nome dai suoi abitanti, ovvero gli eredi al trono reali e imperiali.\n\u00c8 posto sotto tutela monumentale (\"Denkmalschutz\").\nArchitettura.\nL'edificio che oggi vediamo ha subito notevoli modifiche nel corso del tempo. Costruito originariamente fra il 1663 e il 1669, fu ampliato nel 1732-33 su progetto di Philipp Gerlach, in stile tardobarocco. Tra il 1856 e il 1857 venne costruito il secondo piano su progetto di Johann Heinrich Strack. Questi ampliamenti sono stati ricostruiti a seguito dei danni dovuti ai bombardamenti. Di fianco all'edificio venne costruito poi, per le figlie di Federico Guglielmo III di Prussia, il \"Prinzessinespalais\", che \u00e8 collegato al Kronprinzenpalais da una passerella soprelevata. Un padiglione alle spalle dell'edificio ha come portale d'ingresso quello recuperato dalla \"Bauakademie\" di Karl Friedrich Schinkel.\nStoria.\nIl palazzo ospit\u00f2 vari membri della famiglia reale fino all'abolizione della monarchia. Dal 1919 al 1937 l'edificio divenne un'ala della Alte Nationalgalerie. Sotto il regime nazista venne rinominato \"Palais Unter den Linden\" e divenne una residenza per gli ospiti ufficiali. In questo edificio nel 1990 venne firmato l'accordo che avrebbe portato alla riunificazione della Germania. Oggi il palazzo \u00e8 utilizzato come spazio per mostre ed eventi culturali."}
{"id": "1220978", "revid": "647919", "url": "https://it.wikipedia.org/wiki?curid=1220978", "title": "Linea 9 della metropolitana di Parigi", "text": ""}
{"id": "1220982", "revid": "113757", "url": "https://it.wikipedia.org/wiki?curid=1220982", "title": "Mindfunk", "text": ""}
{"id": "1220983", "revid": "985910", "url": "https://it.wikipedia.org/wiki?curid=1220983", "title": "Robert McLiam Wilson", "text": "Biografia.\nNato nel 1964 a Belfast, vive e lavora a Parigi.\nDopo gli studi al St Catharine's College di Cambridge ha svolto svariati mestieri come il muratore e la guardia di sicurezza.\nHa esordito nel 1989 con \"Ripley Bogle\" (vincitore del Premio Rooney per la letteratura irlandese e del Betty Trask Award) al quale hanno fatto seguito altri due romanzi e un saggio sui senzatetto."}
{"id": "1220985", "revid": "36426", "url": "https://it.wikipedia.org/wiki?curid=1220985", "title": "Amanita muscaria var. flavivolvata", "text": "Amanita muscaria var. flavivolvata (Singer, Dav. T. Jenkins, \"Biblthca Mycol.\" 57: 56, 1977) \u00e8 un fungobasidiomicete, variet\u00e0 dell\"Amanita muscaria\".\nCappello.\nDa convesso a piano, cuticola rosso acceso, leggermente striata al bordo, cosparsa di verruche bianche o giallastre.\nLamelle.\nMolto fitte, libere, bianche e con lamellule.\nGambo.\nBianco, liscio sopra l'anello, fibroso sotto.\nAnello.\nBianco, pendulo e liscio.\nVolva.\nDissociata in verruche, bianca, sormontata da uno o due cercini.\nCarne.\nBianca, compatta.\nHabitat.\nEstate-autunno, molto diffuso, specialmente in boschi di latifoglie e conifere.\nCommestibilit\u00e0.\nVelenoso come l\"Amanita muscaria\"."}
{"id": "1220987", "revid": "599013", "url": "https://it.wikipedia.org/wiki?curid=1220987", "title": "Andrea Mazzon", "text": "Carriera.\nMazzon \u00e8 il secondo allenatore italiano dopo Ettore Messina per numero di finali europee disputate (3). Ha vinto la Coppa Kora\u0107 nel 1997 e ha raggiunto la finale nel 1996 e nel 2007.\n\u00c8 stato votato Allenatore dell'anno in Italia nel 1997. Nel 1999 e nel 2007 \u00e8 stato allenatore dell'All Star Game in Grecia.\nDal 12 gennaio 2010 torna in Italia e viene assunto dalla Reyer Venezia. Il 13 novembre 2013 \u00e8 stato esonerato per aver ottenuto una sola vittoria nelle prime giornate; gli \u00e8 subentrato Zare Markovski.\nIl 27 ottobre 2015 diventa il nuovo vice-allenatore dei Delaware 87ers.\nPalmar\u00e8s.\nPromozione A1 1993\nSuper coppa Italiana 1996\nFinal four coppa Italia\n1999 allenatore anno Grecia\n2000 semifinali coppa europea \n2001 semifinali Jesi\n2003 finale coppa Italia\n2004 uleb qualificazione\n2006 finale coppa europea allenatore dell'anno qualificazione eurolega\n2007 top 16 eurolega qualificazione eurolega\n2012 promozione a1 reyer venezia final four coppa Italia\n2013 coppa Italia f8"}
{"id": "1220988", "revid": "110157", "url": "https://it.wikipedia.org/wiki?curid=1220988", "title": "Weitensfeld im Gurktal", "text": "Weitensfeld im Gurktal (fino al 1994 Weitensfeld) \u00e8 un comune austriaco di 2 155 abitanti nel distretto di Sankt Veit an der Glan, in Carinzia; ha lo status di comune mercato (\"Marktgemeinde\"). Si trova nella Gurktal, valle formata dal fiume Gurk.\nNel 1871 ha inglobato i comuni catastali di Thurnhof e Zweinitz, fino ad allora parte del comune di Gurk; nel 1973 era stato soppresso e accorpato agli altri comuni soppressi di Deutsch-Griffen e Gl\u00f6dnitz e a parte di quello di Pisweg per formare il nuovo comune di Weitensfeld-Flattnitz, ma nel 1991 i tre comuni hanno riacquistato l'autonomia amministrativa."}
{"id": "1220989", "revid": "287204", "url": "https://it.wikipedia.org/wiki?curid=1220989", "title": "Amanita muscaria var. guessowii", "text": "\"Amanita muscaria\" var. guessowii Vesel\u00fd [as 'g\u00fcssowii'], \"Annales Mycologici\" 31(4): 254 (1933).\nAmanita muscaria var. guessowii \u00e8 una variet\u00e0 dell\"Amanita muscaria\" caratterizzata dal cappello di colore giallo-aranciato, pi\u00f9 scuro al centro.\nCappello.\nDa convesso a piano, cuticola da giallo dorato ad arancio, cosparsa di verruche bianco-ruggine.\nLamelle.\nMolto fitte, bianche, libere e con lamellule.\nGambo.\nBianco, liscio sopra l'anello, fibroso sotto.\nAnello.\nBianco, pendulo e liscio.\nVolva.\nBianca, dissociata in verruche, quasi completamente sotto il terreno.\nCarne.\nBianca e compatta\nHabitat.\nEstate-autunno, non comune, sotto latifoglia e conifera.\nCommestibilit\u00e0.\nVelenoso come la \"Amanita muscaria\"."}
{"id": "1220993", "revid": "110157", "url": "https://it.wikipedia.org/wiki?curid=1220993", "title": "Deutsch-Griffen", "text": "Deutsch-Griffen \u00e8 un comune austriaco di 927 abitanti nel distretto di Sankt Veit an der Glan, in Carinzia.\nNel 1973 era stato soppresso e accorpato agli altri comuni soppressi di Gl\u00f6dnitz e Weitensfeld e a parte di quello di Pisweg per formare il nuovo comune di Weitensfeld-Flattnitz, ma nel 1991 i tre comuni hanno riacquistato l'autonomia amministrativa."}
{"id": "1220995", "revid": "287204", "url": "https://it.wikipedia.org/wiki?curid=1220995", "title": "Alexandre Falgui\u00e8re", "text": "Biografia.\nAllievo dello scultore Fran\u00e7ois Jouffroy, nel 1859 con Falgui\u00e8re si classific\u00f2 primo - a pari merito con lo scultore Louis-L\u00e9on Cugnot - al prix de Rome per la scultura nel 1859, con bassorilievo intitolato \"Mezenzio ferito, salvato dal coraggio di suo figlio Lauso\" ispirato all'episodio del libro X dell'Eneide virgiliana. Ottenne pertanto una borsa di studio triennale che gli permise di soggiornare a Villa Medici a Roma. Nel 1882 venne nominato professore all\"'\u00c9cole delle Belle arti\" di Parigi e membro dell'Accademia francese di belle arti (\"Acad\u00e9mie des Beaux-Arts de l'Institut de France\")."}
{"id": "1220996", "revid": "6923", "url": "https://it.wikipedia.org/wiki?curid=1220996", "title": "Bernmobil", "text": "La BERNMOBIL, \u00e8 il nome correntemente usato per designare la St\u00e4dtische Verkehrsbetriebe Bern o SVB, l'azienda svizzera che svolge il servizio di trasporto pubblico autofilotranviario nella citt\u00e0 di Berna e nel suo circondario.\nEsercizio.\nL'azienda gestisce 21 linee diurne, ripartite in 3 tranvie, 5 filovie e 13 autolinee, e 18 notturne.\nParco aziendale.\nNel 2006 la flotta era costituita da 38 tram snodati e 7 con rimorchio, 26 filosnodati, 26 autobus e da 109 autosnodati con la caratteristica livrea rossa.\nSede legale.\nLa sede \u00e8 a Berna."}
{"id": "1220997", "revid": "109747747", "url": "https://it.wikipedia.org/wiki?curid=1220997", "title": "Decio Scuri", "text": "Carriera.\n\u00c8 stato tra i pionieri della pallacanestro italiana ed \u00e8 stato giocatore, arbitro, allenatore e dirigente, nonch\u00e9 membro della FIBA. Stimato otorinolaringoiatra, dal 1952 al 1970 ha diretto l'Istituto Sordomuti di Napoli e Roma.\nCarriera sportiva.\nDa giovane, era un cestista dilettante e ha collaborato con la Federazione come arbitro.\nNel 1936 \u00e8 stato nominato commissario tecnico della nazionale italiana di pallacanestro al fianco dell'allenatore Guido Graziani. Con la nazionale ha avuto l'opportunit\u00e0 di disputate le Olimpiadi di Berlino 1936, arrivando al settimo posto, e gli Europei di Kaunas 1939, in cui ottenne un sesto posto.\nNel 1945 \u00e8 stato nominato \"Reggente\" della \"Delegazione Alta Italia\" della Federazione Italiana Pallacanestro e nel dopoguerra, dal 1954 al 1965, ne \u00e8 diventato presidente a tutti gli effetti. Contemporaneamente, tra il 1948 e il 1972, ha ricoperto la carica di presidente della Commissione Tecnica della Federazione Internazionale ed \u00e8 stato membro del \"FIBA Central Board\".\nNel 1967 il CONI gli ha conferito una Stella d'oro al Merito Sportivo.\nFa parte della \"FIBA Hall of Fame\". A lui era dedicato un torneo nazionale a cui partecipavano le rappresentative giovanili di ogni regione, dal 1982 al 1992."}
{"id": "1220999", "revid": "1305887", "url": "https://it.wikipedia.org/wiki?curid=1220999", "title": "Daniel Ketch", "text": ""}
{"id": "1221000", "revid": "110157", "url": "https://it.wikipedia.org/wiki?curid=1221000", "title": "Frauenstein (Austria)", "text": "Frauenstein \u00e8 un comune austriaco di 3 645 abitanti nel distretto di Sankt Veit an der Glan, in Carinzia. \u00c8 stato istituito nel 1973 con la fusione dei comuni soppressi di Kraig, Oberm\u00fchlbach e Schaumboden e di parte di quelli di Pisweg e Sankt Georgen am L\u00e4ngsee; capoluogo comunale \u00e8 Kraig."}
{"id": "1221001", "revid": "287204", "url": "https://it.wikipedia.org/wiki?curid=1221001", "title": "Amanita muscaria var. alba", "text": "L'Amanita muscaria var. alba \u00e8 la variet\u00e0 albina dell\"Amanita muscaria\".\nMorfologia.\nCi\u00f2 che caratterizza questa variet\u00e0 di Amanita muscaria \u00e8 il fatto di essere interamente bianca: ogni parte che compone questo fungo \u00e8 infatti color panna. Il cappello pu\u00f2 avere forma convessa o piana, con cuticola color bianco ghiaccio cosparsa di verruche bianche, dalle lamelle fitte e libere, mentre il gambo \u00e8 liscio dall'anello verso l'alto e fibroso al di sotto. L'anello \u00e8 pendulo e liscio al tocco, la volva dissociata in verruche e la carne compatta.\nApprofondimento.\nL\"Amanita muscaria var. alba\" si pu\u00f2 rinvenire pi\u00f9 facilmente in estate od autunno nei boschi di latifoglie e conifere. La specie \u00e8 rara.\nL'odore ed il sapore sono trascurabili, ma la sua carne \u00e8 molto velenosa.\nDa prestare molta attenzione per la somiglianza con l\"Amanita echinocephala\", fungo commestibile di scarso valore, per la similitudine con i cappelli e le verruche."}
{"id": "1221002", "revid": "46291", "url": "https://it.wikipedia.org/wiki?curid=1221002", "title": "Centaurea giardinae", "text": "Il fiordaliso di Giardina (Centaurea giardinae ) \u00e8 una specie di pianta, angiosperma dicotiledone, appartenente alla famiglia delle Asteraceae, endemica della Sicilia.\nEtimologia.\nIl nome generico (\"Centaurea\") deriva dal Centauro Chirone. Nella mitologia greca si racconta che Chirone, ferito ad un piede, guar\u00ec medicandosi con una pianta di fiordaliso. Il nome della specie \u00e8 un omaggio alla memoria del florista siciliano Girolamo Giardina (1943-2006).\nDescrizione.\nQuesta pianta \u00e8 verdastra multicaule, alta 45\u201385\u00a0cm. La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie.\nFusto.\nI fusti sono eretti, ramoso-corimbosi a partire dalla met\u00e0 inferiore e con rami gracili, sparsamente pelosi, scabretti all'estremit\u00e0.\nFoglie.\nLe foglie primordiali sono indivise, lanceolate, fugaci o raramente persistenti e lirato-pennatifide; le radicali sono pubescenti, pennatifide, lunghe fino a 15\u00a0cm con segmenti strettamente ellittici (3 - 4 volte pi\u00f9 lunghi che larghi); le foglie caulinari sono verdi di 3\u20135\u00a0cm, lineari e quelle degli scapi fiorali sono progressivamente ridotte.\nInfiorescenza.\nLe infiorescenze (composte da capolini) sono scapose o di tipo corimboso. I capolini, discoidi e omogami, sono formati da un involucro a forma ovoide-allungato (10-12 x 5\u20136\u00a0mm) composto da brattee (o squame) disposte su pi\u00f9 serie all'interno delle quali un ricettacolo fa da base ai fiori. Le squame dell'involucro, di colore bruno scuro nella met\u00e0 superiore, sono pettinato-ciliate di 3\u20134\u00a0mm, munite di 4-7 ciglia ialine per lato e con apice mucronato, leggermente incurvato. Il ricettacolo, provvisto di pagliette a protezione della base dei fiori, pu\u00f2 essere rivestito di pula (come il chicco del grano o del riso), oppure pu\u00f2 essere setoloso, raramente \u00e8 nudo (senza pagliette).\nI fiori in genere sono tubulosi (del tipo actinomorfi), e sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono inoltre ermafroditi e fertili. Molto raramente sono presenti dei fiori periferici radiati e sterili.\nFrutti.\nIl frutto \u00e8 un achenio con un pappo. Le forme dell'achenio possono essere obovoidi-fusiformi, compresse lateralmente, con areole a inserzione diritta o laterale-abassiale. Il pericarpo dell'achenio possiede delle sclerificazioni radiali spesso provviste di protuberanze. Il pappo, lungo un quarto del frutto, \u00e8 inserito su una piastra apicale all'interno di una anello di tessuto parenchimatico. Le setole del pappo sono disposte su una o pi\u00f9 serie e sono decidue come un pezzo unico e si presentano barbate o piumate.\nConservazione.\nLa popolazione di \"Centaurea giardinae\", seppure discontinua, \u00e8 consistente e non esposta a rischi evidenti. Nel territorio etneo, le ricorrenti manifestazioni eruttive del vulcano potrebbero causare danni alla sua consistenza anche, se ci\u00f2 rientra nella dinamica naturale dei popolamenti biologici legati ai sistemi vulcanici attivi. \nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nIl genere \"Centaurea\" elenca oltre 700 specie distribuite in tutto il mondo, delle quali un centinaio sono presenti spontaneamente sul territorio italiano.\nFilogenesi.\nLa classificazione della sottotrib\u00f9 rimane ancora problematica e piena di incertezze. Il genere di questa voce \u00e8 inserito nel gruppo tassonomico informale Centaurea Group formato dal solo genere \"Centaurea\". La posizione filogenetica di questo gruppo nell'ambito della sottotrib\u00f9 \u00e8 definita come il \"core\" della sottotrib\u00f9; ossia \u00e8 stato l'ultimo gruppo a divergere intorno ai 10 milioni di anni fa.\nQuesta pianta fa parte del \"Complesso di \"C. parlatoris\"\" i cui caratteri principali sono:\nA questo gruppo appartengono le seguenti specie (sono indicati alcuni caratteri distintivi per ogni specie):\nIl numero cromosomico di \"C. giardinae\" \u00e8: 2n = 18."}
{"id": "1221003", "revid": "110157", "url": "https://it.wikipedia.org/wiki?curid=1221003", "title": "Gl\u00f6dnitz", "text": "Gl\u00f6dnitz \u00e8 un comune austriaco di 815 abitanti nel distretto di Sankt Veit an der Glan, in Carinzia.\nNel 1973 era stato soppresso e accorpato agli altri comuni soppressi di Deutsch-Griffen e Weitensfeld e a parte di quello di Pisweg per formare il nuovo comune di Weitensfeld-Flattnitz, ma nel 1991 i tre comuni hanno riacquistato l'autonomia amministrativa."}
{"id": "1221005", "revid": "110157", "url": "https://it.wikipedia.org/wiki?curid=1221005", "title": "Kappel am Krappfeld", "text": "Kappel am Krappfeld (fino al 1958 Krasta) \u00e8 un comune austriaco di 2 007 abitanti nel distretto di Sankt Veit an der Glan, in Carinzia. Nel 1870 ha inglobato il comune soppresso di Silberegg."}
{"id": "1221007", "revid": "1442080", "url": "https://it.wikipedia.org/wiki?curid=1221007", "title": "Selezione della citt\u00e0 organizzatrice dei XXI Giochi olimpici invernali", "text": "Presentiamo in questo articolo la selezione della citt\u00e0 organizzatrice dei XXI Giochi olimpici invernali.\nScelta delle citt\u00e0 candidate.\nIn data 11 luglio 2002 i delegati del CIO dovettero scegliere tra le otto citt\u00e0 che chiedevano di poter essere ammesse come candidate ad ospitare la XXI Olimpiade Invernale Tali citt\u00e0 sono denominate \"applicant cities\" ed erano:\nProponiamo qui di seguito uno schematico riassunto dei \"voti\" ricevuti dalle candidature per la XXI Olimpiade Invernale, estrapolato dal report del Comitato Olimpico Internazionale per la selezione delle tre citt\u00e0 candidate.\nLe votazioni tecniche si esprimono in un range, da un valore minimo a uno massimo, in una scala da 0 a 10. Ogni voce \u00e8 pesata con uno specifico valore che sta a definire l'importanza della voce stessa.\nI risultati finali portarono dunque alle seguenti conclusioni:\nLa citt\u00e0 di Berna, pur avendo avuto l'approvazione del CIO, si ritir\u00f2 il 27 settembre 2002, dopo che in un referendum la maggioranza dei cittadini si era espressa contro la candidatura olimpica.\nVotazione finale.\nLa votazione finale per l'assegnazione dei XXI Giochi olimpici invernali si \u00e8 svolta il 2 luglio 2003 durante la 115\u00b0 assemblea del CIO di Praga.\nPresentiamo di seguito i logo delle tre citt\u00e0 candidate e i risultati delle due votazioni che sono state necessarie ai membri del CIO per eleggere la citt\u00e0 organizzatrice delle Olimpiadi Invernali 2010.\nAl primo turno di votazione Salisburgo ottenne solo 16 voti, per cui venne eliminata. Al secondo turno buona parte dei voti espressi in precedenza per Salisburgo andarono a Vancouver, che fu preferita a Pyeongchang."}
{"id": "1221009", "revid": "1893", "url": "https://it.wikipedia.org/wiki?curid=1221009", "title": "Formula di Euler-Maclaurin", "text": ""}
{"id": "1221010", "revid": "767487", "url": "https://it.wikipedia.org/wiki?curid=1221010", "title": "Micheldorf", "text": "Micheldorf \u00e8 un comune austriaco di 1 024 abitanti nel distretto di Sankt Veit an der Glan, in Carinzia. \u00c8 stato istituito nel 1892 scorporandolo dal comune di Friesach, al quale fu nuovamente aggregato tra il 1973 e il 1992."}
{"id": "1221013", "revid": "125920241", "url": "https://it.wikipedia.org/wiki?curid=1221013", "title": "Terrone", "text": "Terrone \u00e8 un epiteto della lingua italiana che indica un'origine nelle classi servili e di \"legati alla terra\". Dalla met\u00e0 del XX secolo ha conosciuto un utilizzo spregiativo nell'Italia settentrionale per designare gli abitanti dell'Italia meridionale, in un periodo di grandi migrazioni di questi ultimi verso i centri urbani del nord, per quanto possa essere ipotizzato fosse stato in origine utilizzato anche per indicare la popolazione agricola delle regioni settentrionali. Queste classi di braccianti agricoli o servi domestici erano sovente, dall'epoca delle grandi esplorazioni coloniali (XV secolo in poi), di origine africana o amerindia.\nHa diverse varianti piuttosto diffuse e riconoscibili nelle lingue locali, come \"ter\u00fan\" / \"ter\u00f9\" / \"ter\u00f2n\" / \"tar\u00f2n\" / \"tar\u00f9n\" / \"tar\u00f9\" (lombardo), \"ter\u00fan\" (ligure), \"ter\u00f9\" / \"ter\u00fan\" / \"tar\u00fan\" (piemontese), \"tar\u00f9n\" / \"taroch\" / \"ter\u00f3n\" (veneto), \"ter\u00f3n\" (friulano), \"ter\u00f2ch\" / \"tar\u00f3n\" (emiliano-romagnolo), \"ter\u00f3n\" / \"terr\u00f3\" (marchigiano) o \"ter\u00f3ne\" / \"tar\u00f2ne\" in altri idiomi dell'Italia settentrionale, mentre rimane \"terrone\" in toscano.\nEtimologia.\nIl termine storicamente designava le classi soggette alla servit\u00f9 della gleba, ossia \"legate alla terra\", oppure ancora un generico \"cumulo di terra\" a detta di altre fonti nel lessico agreste. Il \"Dizionario Etimologico della Lingua Italiana\" lo spiega come riferimento alla Terra di Lavoro, ossia la Campania antica, vasta zona di lavoro agricolo nel Regno di Napoli e successivamente delle due Sicilie, oppure alle altre \"terre\" (termine che designava alcune province) del Regno di Napoli, i.e. Terra di Bari, Terra d'Otranto. Il riferimento alla terra \u00e8 spiegato variamente anche dal Grande dizionario della lingua italiana come \"mangiatore di terra\", \"persona dal colore scuro della pelle, simile alla terra\" o \"originario di terre soggette a terremoti\"; potrebbe, a tal riguardo, trattarsi di un incrocio tra \"terre[moto]\" e \"[meridi]one\".\nEsiste anche come cognome, \"Terroni\" o \"Terrone\", indicante un'origine dalla summenzionata Terra di Lavoro o dalle altre \"terre\" del Regno di Napoli. In Francia, esistono le varianti \"Terr\u00f3n\", \"Therond\", \"Teron\" e \"Terrony\", attestate dal XVI secolo, ma per esse \u00e8 ipotizzata una origine da famiglie di proprietari terrieri, come testimonia la presenza della famiglia Terron nella nobilt\u00e0 francese del Seicento.\nIn certi contesti il \"signore terrone\" (contrapposto al \"servo terrone\") era usato anche in riferimento al signore latifondista, il proprietario terriero padrone dei servi. Gi\u00e0 tra le \"Lettere al Magliabechi\", l'erudito bibliotecario Antonio Magliabechi (1633-1714) il cui lascito, i cosiddetti \"Codici Magliabechiani\" costituiscono un prezioso fondo della Biblioteca Nazionale di Firenze, scriveva (CXXXIV -II - 1277): \u00abQuattro settimane sono scrissi a Vostra Signoria illustrissima e l'informai del brutto tiro che ci fanno questi \"signori teroni\" di volerci scacciare dal partito delle galere, contro ogni equit\u00e0 e giustizia, gi\u00e0 che ho lavorato tant'anni per terminarlo, e ora che vedano il negozio buono, lo vogliono per loro\u00bb.\nDal XX secolo in poi, il termine sarebbe stato utilizzato per denominare chi era originario dell'Italia meridionale e con particolare riferimento a chi emigrava dal sud Italia verso il nord in cerca di lavoro, al pari dei milanesi \"baggiani\" che si trasferivano nelle valli del Bergamasco, come menzionato da Alessandro Manzoni. Il termine si diffuse dai grandi centri urbani dell'Italia settentrionale con connotazione spesso fortemente spregiativa e ingiuriosa simile ad altri vocaboli della lingua italiana (quali \"villano\", \"contadino\", \"burino\" e \"cafone\").\nIl suo maggiore utilizzo data essenzialmente agli anni 1960 e 1970 e limitatamente ad alcune zone del nord Italia, in particolare del triangolo industriale (Genova \u2013 Milano \u2013 Torino), a Genova sovrapposto all'altrettanto diffuso termine marinaresco \"gabibbo\", di derivazione araba.\nTerrone come insulto.\nL'utilizzo della parola \"terrone\" come insulto, e non come termine folkloristico, \u00e8 storicamente fonte di incomprensioni, dovute al fatto che una parte della popolazione italiana la utilizza con intenzione offensiva. In un caso, la Corte di cassazione ha confermato una sentenza del Giudice di Pace di Savona, che ha riconosciuto l'intento discriminatorio della persona che l'ha pronunciata e l'ha condannata a risarcire la persona offesa per danni morali.\nDerivati.\nLa parola \"terrone\" avrebbe generato la forma vezzeggiativa di \"terroncino\", quella diminutiva di \"terroncello\" e, infine, quella spregiativa di \"terronaccio\". Bruno Migliorini in \"Parole e storia\" documenta che gi\u00e0 durante la seconda guerra mondiale \"a Trento si coni\u00f2 persino \"Terronia\" per indicare l\u2019Italia meridionale, principale fornitrice di burocrati e di poliziotti\". L'aggettivo \"terronico\" \u00e8 stato coniato ad indicare \"ci\u00f2 che riguarda i terroni\".\nStereotipi ed estensioni.\nSpesso vengono associati a questo epiteto caratteristiche personali negative, tra le quali ignoranza, scarsa voglia di lavorare, disprezzo di alcune norme igieniche e soprattutto civiche. Analogamente, soprattutto in alcune accezioni gergali, il termine ha sempre pi\u00f9 assunto il significato di \"persona rozza\" ovvero priva di gusto nel vestire, inelegante e pacchiana, dai modi inurbani e maleducata, restando un insulto finalizzato a chiari intenti discriminatori. Inoltre vengono spesso associati al termine anche una certa fisionomia e caratteri somatici, quali bassa statura e pelle scura, storicamente tipici delle popolazioni servili dell'Italia meridionale e non solo, che spesso dal XV secolo in poi furono di origine di origine africana o amerindia, piuttosto che delle genti dell'Italia settentrionale.\nNella cultura.\nLetteratura.\nSpesso il termine terrone \u00e8 stato utilizzato nella letteratura del Novecento da noti autori in diverse loro opere.\nCabaret.\nL'utilizzo del termine viene spesso utilizzato nel cabaret, avendo generato anche un linguaggio slang utilizzato principalmente attori e comici come Diego Abatantuono, nella figura del \"terrunciello\", e Giorgio Porcaro.\nViene anche utilizzato molto spesso da Aldo, Giovanni e Giacomo, quando Giovanni e Giacomo prendono in giro Aldo chiamandolo \"terrone\" in modo ironico e scherzoso, in quanto Aldo ha origini siciliane."}
{"id": "1221018", "revid": "110157", "url": "https://it.wikipedia.org/wiki?curid=1221018", "title": "M\u00f6lbling", "text": "M\u00f6lbling (fino al 1956 Rabing) \u00e8 un comune austriaco di 1 313 abitanti nel distretto di Sankt Veit an der Glan, in Carinzia. Nel 1973 ha inglobato il comune soppresso di Meiselding."}
{"id": "1221020", "revid": "125427500", "url": "https://it.wikipedia.org/wiki?curid=1221020", "title": "FIBA Hall of Fame", "text": "La FIBA Hall of Fame \u00e8 la hall of Fame che raccoglie i pi\u00f9 grandi giocatori, allenatori, dirigenti, squadre e arbitri della pallacanestro mondiale, gestita dalla Federazione Internazionale Pallacanestro (FIBA).\n\u00c8 stata inaugurata nel 2007 ad Alcobendas (Spagna) in concomitanza con il 75\u00ba anniversario dalla nascita della FIBA, successivamente \u00e8 stata trasferita nella nuova sede della FIBA a Mies in Svizzera.\nMembri.\n\"Legenda:\""}
{"id": "1221021", "revid": "767487", "url": "https://it.wikipedia.org/wiki?curid=1221021", "title": "Radio Killer", "text": "Radio Killer (\"Joy Ride\") \u00e8 un film del 2001 diretto da John Dahl.\nNel 2008 \u00e8 stato realizzato un sequel intitolato \"Radio Killer 2 - Fine della corsa\", mentre nel 2014 \u00e8 stato rilasciato il terzo film della saga, dal titolo \"Radio Killer 3 - La corsa continua\".\nTrama.\nLewis Thomas decide di partire per un viaggio in auto con l'obiettivo di raggiungere Venna Wilcox, sua amica d'infanzia dalla quale \u00e8 attratto. Durante il tragitto, la madre di Lewis riferisce a quest'ultimo che il fratello maggiore Fuller \u00e8 stato arrestato. Lewis paga la cauzione del fratello e ricomincia il viaggio assieme a lui, il quale gli fa impiantare una radio CB. Da questa sentono le conversazioni di diversi camionisti, uno dei quali parla in maniera buffa e sconclusionata. Fuller incita cos\u00ec Lewis a fare una voce da donna, facendo uno scherzo al camionista il cui nickname \u00e8 Chiodo Arrugginito. Tuttavia, Lewis non riesce a rivelare alla vittima dello scherzo di essere un uomo, dato che diverse interferenze fanno s\u00ec che la comunicazione tra i due cessi definitivamente. I due fratelli Thomas si fermano ad un motel, dove Fuller ha una breve discussione con Ronald Ellinghouse, un'altra persona che alloggia l\u00ec. Chiodo Arrugginito improvvisamente torna a farsi vivo, chiedendo insistentemente di parlare nuovamente con \"Caramellina\", il nickname inventato da Lewis durante la sua conversazione con voce femminile. A Fuller viene un'altra idea: far venire al motel il camionista con una bottiglia di champagne alla camera numero 17, la camera di Ellinghouse, per vedere cosa succede dall'adiacente camera 18, occupata dai due fratelli.\nLewis fornisce dunque tutti i dati a Chiodo Arrugginito, fingendo di nuovo di essere \"Caramellina\". Durante la nottata, i due attendono l'arrivo del camionista e, una volta arrivato ed entrato nella stanza 17, sentono dei rantoli e dei gemiti. La mattina seguente, la polizia li informa che a Ellinghouse sono state asportate le mascelle e che \u00e8 stato ritrovato appeso ad un cavalcavia, anche se ancora vivo. I due fratelli ammettono tutto alla polizia per poi ripartire. Poco dopo, Chiodo Arrugginito chiama nuovamente e i due ammettono di avergli fatto uno scherzo, anche se non hanno intenzione di chiedere scusa. Il camionista fa per\u00f2 intendere di trovarsi dietro la loro macchina. Lewis e Fuller si fermano a fare benzina e un camionista scende da un furgone-frigorifero con una mazza da baseball. Dopo aver fatto benzina, ripartono in fretta e furia, inseguiti dal furgone-frigorifero. Arrivati ad un bivio, il conducente del veicolo scende e si avvicina all'auto dei due ragazzi: trattasi di Jones, un uomo che voleva semplicemente restituire la carta di credito che Lewis aveva per sbaglio lasciata sul bancone della benzinaia. Jones ritorna nel suo camion, ma i due fratelli non fanno in tempo a rilassarsi: un camion investe il furgone-frigorifero e insegue i due. Si rivela essere Chiodo Arrugginito, il quale mette in trappola i due fratelli, schiacciando lentamente la loro auto contro un albero.\nCos\u00ec facendo, Lewis e Fuller chiedono scusa e il camionista si dilegua. Dopo aver messo in riparazione l'auto e aver buttato in una strada la radio CB, Lewis e Fuller ripartono e passano a prendere Venna, facendo anche la conoscenza della sua compagna di stanza, Charlotte. I tre partono e Venna inizia a stabilire un solido rapporto con Lewis. Si fermano ad un motel, dove per\u00f2 \u00e8 Fuller a corteggiare la ragazza mentre il fratello dorme. Lewis viene svegliato da una telefonata: \u00e8 Chiodo Arrugginito e li sta spiando. I due fratelli costringono Venna a preparare tutte le valigie e i tre fuggono dal motel. Sui cartelli in autostrada sono state verniciate le scritte \"guardate nel bagagliaio\", seguite dai nomi dei tre. Nel bagagliaio trovano la radio CB che avevano precedentemente gettato. La collegano nuovamente per sentire ci\u00f2 che Chiodo Arrugginito ha da dire: ha catturato Charlotte e, per salvarla, i tre dovranno fare tutto ci\u00f2 che il camionista ordina. La mattina seguente ai due fratelli viene detto di entrare in un autogrill completamente nudi; mentre sono all'interno, il camionista dice a Venna di trovarsi in serata in un campo di mais. I tre giungono nel campo, e poco dopo arriva il camion, ma Chiodo Arrugginito non rallenta: di conseguenza, i tre fuggono nel mais, inseguiti dall'enorme veicolo. Venna viene catturata e nell'auto di Lewis, che sta bruciando, viene lasciata una bottiglia di champagne.\nDalla radio CB, il camionista annuncia che porter\u00e0 Venna in un motel non specificato della prossima citt\u00e0 alla camera 17, e ordina ai due di essere l\u00ec entro la mezzanotte. Successivamente, l'auto esplode. Lewis e Fuller ne rubano una e giungono a Medford, una cittadina che si rivela essere piena di motel. Intanto, Chiodo Arrugginito sta legando Venna ad una sedia e ad un congegno: chiunque aprir\u00e0 la porta far\u00e0 partire un colpo di fucile dritto sulla faccia della giovane; il camionista, successivamente, chiama la polizia denunciando la presenza di cadaveri nel motel. I fratelli finalmente giungono nel posto esatto, ma la stanza 17 \u00e8 vuota: l'uomo e Venna si trovano nella 18. Fuller decide di andare a vedere dal retro del motel, mentre Lewis tiene il camionista impegnato con il telefono della stanza; tuttavia, Fuller viene scoperto e ferito dal camionista.\nIl fratello corre da lui per prestargli soccorso, ma al contempo giunge la polizia. Non devono aprire la porta, o Venna trover\u00e0 la morte. Lewis dunque entra nella stanza e libera in tempo la ragazza, ma il fratello dall'esterno grida: il camionista si sta avvicinando con il suo veicolo ed \u00e8 pronto ad investire Fuller. Gli agenti e Lewis escono per aiutare il giovane. Una raffica di proiettili viene sparata al camion che non rallenta e colpisce in pieno la stanza del motel. All'interno del veicolo \u00e8 presente il cadavere del conducente e Charlotte, ancora viva. Lewis, Fuller e Venna si ricongiungono e un agente riferisce loro che il conducente si chiama Jones: \u00e8 l'uomo del furgone-frigorifero, molto probabilmente anche lui rapito e bloccato al posto di guida da Chiodo Arrugginito, la cui voce proviene minacciosamente dalla radio CB di un'ambulanza. \u00c8 ancora vivo ed \u00e8 tornato nelle strade.\nFinale alternativo: \"Poliziotti improvvisati\".\nIl finale originariamente previsto dalla sceneggiatura era questo: dopo ci\u00f2 che \u00e8 avvenuto dopo l'ingresso dei due fratelli nudi, sia loro che Venna vengono arrestati. Riescono a mettersi in contatto con il camionista dalla centrale, mentre degli agenti cercano di comprendere la locazione dell'uomo, per comprendere dove si trova. Durante il dialogo, si sente uno sparo: Chiodo Arrugginito si \u00e8 suicidato. I tre, assieme a degli agenti, giungono nel luogo ed \u00e8 presente un cadavere, oltre a Charlotte, ferita. Venna sale in un'ambulanza con l'amica, ma il veicolo viene seguito da un camion. Intanto, Fuller e Lewis vengono scortati da un agente, ma il fratello minore fa scendere l'agente dalla macchina e ruba la sua pistola, dopo aver scoperto che l'ambulanza di Venna e Charlotte ha avuto un incidente. Lewis e Fuller arrivano nel punto in cui l'ambulanza si \u00e8 schiantata ma Venna non \u00e8 presente. Con l'auto della polizia, i due trovano un camion sospetto e Fuller si veste da poliziotto, per interrogare il conducente, mentre Lewis entra di nascosto nel veicolo, dove trova Venna legata. Il camion \u00e8 proprio di Chiodo Arrugginito, il quale investe l'auto del poliziotto e li insegue in un campo di mais adiacente. Fuller riesce a sparare al camion, dato che si trovava accanto a delle bombole di gas, che lo fanno esplodere. All'ospedale, Venna e Lewis si fidanzano ufficialmente, mentre Chiodo Arrugginito viene quasi salvato con una rianimazione da parte dei medici, ma non ce la fa. Il film termina con i tre che escono dall'ospedale.\nFinale alternativo: \"Lotta impari\".\nLa prima modifica apportata al finale della sceneggiatura fu questa: nel retro del motel, Lewis e Fuller lottano fisicamente con Chiodo Arrugginito. La polizia giunge nella zona e Fuller corre da loro per avvertirli di non aprire la porta della stanza 17, o Venna sarebbe morta. Lewis uccide il camionista facendo s\u00ec che venga schiacciato da una ruota del suo stesso camion, schiantatosi da poco. Riesce a liberare infine Venna. Non viene mostrato un possibile ritrovamento di Charlotte.\nFinale alternativo: \"La vendetta di Venna\".\n\u00c8 uguale al precedente finale, solo che quando la polizia apre la porta della 17 si sente uno sparo e Venna non \u00e8 presente: \u00e8 riuscita a liberarsi in tempo ed \u00e8 uscita per sparare a Chiodo Arrugginito, il quale stava ancora lottando con Lewis. Dopo questo finale, l'ultimo scritto fu quello utilizzato nella versione finale.\nTitoli.\nIn pochi stati in cui il film \u00e8 stato distribuito \u00e8 stato affidato al film un nome simile a quello originale (\"Joy Ride\", che equivale a \"Viaggio di Piacere\"). Difatti, in Inghilterra \u00e8 stato rinominato \"Roadkill\" (\"Omicidio stradale\"). In Spagna e in Israele, il titolo \u00e8 traducibile in \"Mai giocare con gli sconosciuti\", in Grecia si chiama \"Mai parlare agli sconosciuti\", in Giappone \"Assassino stradale\" e in Messico \"Frequenza mortale\".\nTra l'altro, il film ha avuto diversi titoli durante la sua produzione: \"Candy Cane\" (\"Caramellina\", il nickname di Lewis mentre scherza con il camionista), \"Highway Horror\" (\"Orrore in autostrada\"), \"Deadly Frequency\" (\"Frequenza mortale\") e \"Squelch\" (che sarebbe la manopola per silenziare i fruscii di fondo delle frequenze nella radio cb).\nDistribuzione.\nIl film \u00e8 uscito in America il 21 ottobre del 2001, debuttando al quinto posto al botteghino. L'incasso mondiale ammonta a quasi 37 milioni di dollari sui 23 milioni usati per la produzione. In Italia \u00e8 arrivato nelle sale cinematografiche il 13 giugno 2002.\nCritica.\nIl film ha ricevuto critiche sostanzialmente positive dalla critica e dal pubblico.Sull'aggregatore Rotten Tomatoes il film riceve il 74% delle recensioni professionali positive con un voto medio di 6,61 su 10 basato su 114 critiche, mentre su Metacritic ottiene un punteggio di 75 su 100 basato su 31 critiche.\nDVD.\nIl film \u00e8 uscito in DVD grazie alla Medusa Film nel 2002. Il disco presenta i seguenti dati:\nSequel.\nIl film ha generato due sequel. Entrambi i suoi seguiti sono stati distribuiti direttamente in DVD:"}
{"id": "1221022", "revid": "675761", "url": "https://it.wikipedia.org/wiki?curid=1221022", "title": "Sankt Georgen am L\u00e4ngsee", "text": "Sankt Georgen am L\u00e4ngsee \u00e8 un comune austriaco di 3 690 abitanti nel distretto di Sankt Veit an der Glan, in Carinzia. \nStoria.\nDal suo territorio nel 1895 \u00e8 stato scorporata la localit\u00e0 di Sankt Donat, eretta in comune autonomo (poi soppresso e aggregato a Sankt Veit an der Glan); nel 1973 ha inglobato parte del territorio del comune soppresso di Meiselding e ha ceduto una parte del proprio al nuovo comune di Frauenstein."}
{"id": "1221025", "revid": "827882", "url": "https://it.wikipedia.org/wiki?curid=1221025", "title": "Woking", "text": "Woking \u00e8 una localit\u00e0 di 62.796 abitanti della contea del Surrey, in Inghilterra.\nWoking rientra nell'area metropolitana di Londra, trovandosi a 51 km a sud della stazione di Charing Cross. La localit\u00e0 \u00e8 nota principalmente per la presenza dell'azienda e scuderia di F1 McLaren.\nNel luogo si trova anche uno storico crematorio. La prima persona a venirvi cremata in via ufficiale fu Jeanette, la moglie del pittore Henry William Pickersgill, nel 1885."}
{"id": "1221026", "revid": "287204", "url": "https://it.wikipedia.org/wiki?curid=1221026", "title": "Paul Cayard", "text": "In Italia \u00e8 noto soprattutto per avere timonato Il Moro di Venezia nell'America's Cup del 1992. Il sindacato sostenuto dalla Montedison di Raul Gardini giunse fino alla Finale, disputata a San Diego (California), in cui fu sconfitto da America\u00b3 del magnate statunitense Bill Koch.\nNel 1995 \u00e8 stato timoniere di Stars and Stripes di Dennis Conner, opposto a Team New Zealand, che riesce ad aggiudicarsi il Trofeo.\nSuccessivamente partecipa alla Whitbread, vincendo. Ci\u00f2 gli consente di trovare gli sponsor che gli permettono di partecipare nel 1999/2000 alla Louis Vuitton Cup con America One, giungendo sino alla finale persa per 5-4 contro Luna Rossa.\nNel 2007 Paul Cayard e Russell Coutts annunciano il lancio della World Sailing League che si annuncia come la pi\u00f9 importante competizione velica per catamarani a livello mondiale e che punta ambiziosamente ad una concorrenza con l'America's Cup. Al team vincitore della World Sailing League verr\u00e0 corrisposto un consistente premio in denaro pari a 2 milioni di dollari statunitensi. Venti equipaggi, che rappresenteranno altrettante nazioni, si sfideranno. Cayard e Coutts, secondo le loro stesse dichiarazioni, saranno non solo organizzatori ma anche skipper impegnati in gara.\nLo stesso anno ha partecipato come commentatore tecnico per la trasmissione \"Forza Sette\", dedicata allo svolgimento della Coppa America, in onda sulla rete televisiva LA7.\nDa novembre 2007 \u00e8 direttore sportivo del team Desafio Espanol poi dal 2009-2012 era con Artemis Racing, Challenger of Record per la XXXIV America's Cup."}
{"id": "1221027", "revid": "767487", "url": "https://it.wikipedia.org/wiki?curid=1221027", "title": "Robbie Basho", "text": "Biografia.\nNacque a Baltimora, Maryland, e rimase orfano da piccolo. Adottato dalla famiglia Robinson frequent\u00f2 la scuola cattolica dell'Arcidiocesi di Baltimora, poi studi\u00f2 al College dell'Universit\u00e0 del Maryland. Sebbene suonasse la tromba e cantasse nel coro della scuola, durante gli anni del liceo crebbe il suo interesse per la chitarra, come risultato della sua amicizia con altri studenti, John Fahey, Ed Denson e Max Ochs. Nel 1959, acquist\u00f2 la sua prima chitarra e si immerse nell'arte e nella cultura dell'Asia. Pi\u00f9 o meno in quel periodo dopo un periodo trascorso nelle montagne ad assumere grosse quantit\u00e0 di peyote, usanza tipica delle trib\u00f9 amerindie, si cambi\u00f2 il nome in Basho, in onore del poeta giapponese, Matsuo Bash\u014d, del quale credeva essere la reincarnazione\nNel 1965 pubblic\u00f2 il suo primo album per la Takoma Records dal titolo \"The Seal of the Blue Lotus\".\nBasho vedeva la chitarra \"steel\" come uno strumento da concerto e intendeva creare un sistema raga americano. In un'intervista radiofonica del 1974, in occasione del lancio dell'album \"Zarthus\", discusse la sua musica in dettaglio. Descrisse come avesse attraversato diversi \"periodi\" relativi alla filosofia e alla musica, tra cui quello giapponese, quello hindi e quello nativo- americano. \"Zarthus\" rappresent\u00f2 il culmine del suo periodo persiano. Basho afferm\u00f2 il suo desiderio, assieme a John Fahey e Leo Kottke, di portare la steel guitar a livello di uno strumento da concerto. Ammetteva che la chitarra classica con corde di nylon fosse adatta a \"canzoni d'amore\", ma quella \"steel\" poteva secondo lui comunicare \"il fuoco\".\nBasho attribuiva il proprio interesse per la musica indiana all'ascolto di Ravi Shankar, che incontr\u00f2 nel 1962.\nBasho mor\u00ec improvvisamente a 45 anni per un banale incidente durante una manovra chiropratica, quando un colpo di frusta intenzionale caus\u00f2 la rottura di un vaso sanguigno del collo, con conseguente ictus fatale.\nStile chitarristico.\nL'abile tecnica chitarristica del fingerpicking di Robbie Basho era ampiamente influenzata dal suono del sarod, e dalle lezioni che prese dal virtuoso indiano Ali Akbar Khan. Usava un'insolita accordatura \u201caperta\u201d con diverse varianti in \"Do aperto\" (Do-Sol-Do-Sol-Do-Mi) e usava una chitarra 12-corde, per ricreare il bordone caratteristico della musica classica indiana. Le melodie chitarristiche di Basho erano spesso create usando modi e scale orientali, ma la sua opera contiene un'ampia variet\u00e0 di altre influenze, dalla musica classica europea al blues e alle ballate americane."}
{"id": "1221028", "revid": "124545607", "url": "https://it.wikipedia.org/wiki?curid=1221028", "title": "Die sch\u00f6nsten Melodien aus Derrick &amp; Der Alte", "text": "Die sch\u00f6nsten Melodien aus Derrick &amp; Der Alte \u00e8 una raccolta di colonne sonore pubblicata nel 1979 da Frank Duval, per festeggiare i famosi telefilm tedeschi L'ispettore Derrick e Il commissario K\u00f6ster."}
{"id": "1221032", "revid": "484362", "url": "https://it.wikipedia.org/wiki?curid=1221032", "title": "2007", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "1221036", "revid": "287204", "url": "https://it.wikipedia.org/wiki?curid=1221036", "title": "Amanita echinocephala", "text": "L'Amanita echinocephala \u00e8 una specie di \"Amanita\" non molto ricercata, ma abbastanza facile da distinguere fra specie velenose con verruche per il cappello biancastro e il gambo assottigliato.\nCappello.\nCarnoso, emisferico, poi convesso, ornato da verruche ben attaccate e di aspetto vario, di colore bianco lucente da giovane, poi assume tonalit\u00e0 opache o leggermente azzurrognole.\nLamelle.\nLibere, ventricose, di colore leggermente verdastro-pallido.\nGambo.\nCilindrico, slanciato e robusto, bianco e bulboso alla base.\nAnello.\nBianco, fragile.\nVolva.\nDissociata in verruche, bianca.\nCarne.\nBianca o con tonalit\u00e0 delle lamelle.\nHabitat.\nEstate-autunno, terreni calcarei e stagioni calde. Specie rara.\nCommestibilit\u00e0.\nCommestibile di scarso valore. Per la sua rarit\u00e0 si consiglia di non raccoglierla, o meglio, se la si vuole consumare, al limite raccogliere solo esemplari adulti e privi di spore.\nEtimologia.\nDal greco \"ekinos\", appuntite, spinose (in riferimento alle verruche)."}
{"id": "1221038", "revid": "2130303", "url": "https://it.wikipedia.org/wiki?curid=1221038", "title": "Santuario della Madonna di Monserrato", "text": "Il santuario della Madonna di Monserrato \u00e8 un edificio sacro che si trova all'isola d'Elba in localit\u00e0 \"Monserrato\" presso Porto Azzurro, al centro della valle che si apre tra il Monte Castello e la Cima del Monte.\nStoria e descrizione.\nIl santuario venne eretto nel 1606 su ordine del primo governatore spagnolo di Longone, don Jos\u00e9 Pons y Le\u00f3n, che commission\u00f2 anche la copia del quadro della Madonna (\"Nuestra Se\u00f1ora Morena\") eseguita da autore ignoto a imitazione di quella del Monastero di Montserrat presso Barcellona, edificio realizzato in un contesto paesaggistico molto simile. \nLe influenze della cultura architettonica del barocco iberico si avvertono nelle decorazioni che movimentano le superfici. Interessante \u00e8 la decorazione parietale della sacrestia e degli ambienti attigui, con volute vegetali rosso ocra, dove spiccano cartigli dipinti del XVIII secolo in lingua latina con citazioni tratte da varie opere letterarie tra cui la Genesi e l'Eneide. La parte retrostante della chiesa, insieme all'attuale facciata, venne realizzata nel 1768. Il santuario fu visitato da Napoleone Bonaparte nel settembre 1814. La custodia dei romiti, iniziata con l'edificazione del santuario, termin\u00f2 nel 1866."}
{"id": "1221040", "revid": "1799243", "url": "https://it.wikipedia.org/wiki?curid=1221040", "title": "Epsilon Aurigae", "text": "Epsilon Aurigae (\u03b5 Aur / \u03b5 Aurigae) \u00e8 una stella della costellazione dell'Auriga, la quinta stella pi\u00f9 luminosa di questa costellazione. Conosciuta anche con i nomi tradizionali di \"Almaaz\", \"Haldus\", o \"Al Anz\", Epsilon Aurigae \u00e8 una nota e insolita binaria ad eclisse, la cui luminosit\u00e0 varia tra la magnitudine +2,92 e +3,83 in un periodo di giorni (~27,1 anni), mentre l'eclisse dura circa 640-730 giorni. La distanza di \u03b5 Aurigae \u00e8 ancora oggetto di dibattito, comunque le stime pi\u00f9 recenti situano la stella a circa 2000 anni luce dalla Terra.\nSi tratta di un sistema binario formato da una supergigante di classe F0 e un compagno formato da un disco opaco di materia nel cui interno si trova un oggetto sconosciuto, probabilmente una o due stelle di classe B. Epsilon Aurigae \u00e8 stata sospettata di essere una variabile fin da quando l'astronomo tedesco Johann Fritsch la osserv\u00f2 nel 1821. Pi\u00f9 tardi osservazioni di Eduard Heis e Friedrich Wilhelm Argelander rafforzarono i sospetti iniziali e attirarono l'attenzione attorno alla stella. Hans Ludendorff, tuttavia, \u00e8 stato il primo a studiarla dettagliatamente e il suo lavoro rivel\u00f2 che il sistema era una variabile binaria a eclisse. Epsilon Aurigae \u00e8 stata oggetto di numerosi dibattiti, in quanto un oggetto delle dimensioni tali da oscurare la principale dovrebbe emettere pi\u00f9 luce di quanto non ne emetta in realt\u00e0.\nA partire dal 2008, la teoria pi\u00f9 comunemente accettata \u00e8 che il compagno sia una stella bianco-azzurra di classe B, circondata da un disco di polveri, ipotesi che scarta quelle formulate in precedenza, che speculavano che la secondaria fosse una stella trasparente o un buco nero.\nOsservazione.\nSi tratta di una stella situata nell'emisfero boreale; \u00e8 facilmente rintracciabile in quanto situata a sud-ovest della brillante Capella, a poca distanza da essa. La sua posizione \u00e8 fortemente boreale e ci\u00f2 comporta che la stella sia osservabile prevalentemente dall'emisfero nord, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alle regioni temperate inferiori e alla fascia tropicale. La sua magnitudine pari a +3,04 fa s\u00ec che possa essere scorta dai piccoli e medi centri urbani, anche se sotto un cielo non fortemente affetto da inquinamento luminoso.\nIl periodo migliore per la sua osservazione nel cielo serale ricade nei mesi compresi fra fine ottobre e aprile; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi dell'estate australe.\nLa stella forma il vertice del triangolo isoscele noto come \"il naso dell'Auriga\", ed \u00e8 visibile durante tutta la durata della stagione invernale in tutto l'emisfero boreale, a poca distanza dalla brillante gigante gialla Capella. Nel mondo anglosassone le stelle ai vertici del triangolo isoscele sono dette i tre capretti, \"the three kids\".\nStoria delle osservazioni.\nNonostante sia ben visibile a occhio nudo, Johann Fritsch fu il primo a notare la variabilit\u00e0 di \u03b5 Aurigae nel 1821, quando probabilmente la stella era eclissata dal suo compagno. Tra il 1842 e il 1848 gli astronomi Eis e Argelander osservarono la stella, che attir\u00f2 la loro attenzione per un evidente calo di luminosit\u00e0 nel 1847, per poi tornare nel settembre dell'anno seguente alla sua normale brillantezza. Dai dati delle osservazioni essi si accorsero che la stella non solo mostrava una variabilit\u00e0 a lungo periodo dovuta all'eclisse, ma mostrava anche piccole variazioni di corto periodo, ipotizzando che questa variabilit\u00e0 fosse dovuta a un trasferimento di materia da una stella all'altra.\nHans Ludendorff fu il primo a compiere studi dettagliati e nel 1904 pubblic\u00f2 sulla rivista Astronomische Nachrichten un articolo intitolato \"Untersuchungen \u00fcber den Lichtwechsel von \u03b5 Aurigae\" (Studi sul cambiamento di luce di \u03b5 Aurigae), dove suggeriva che la stella fosse una binaria a eclisse di tipo Algol. Su-Shu Huang, nel 1965, concluse che l'oggetto eclissante era un disco opaco che occultava ci\u00f2 che era presente all'interno, e nessuna eclisse secondaria era mai stata osservata.\nCaratteristiche del sistema.\nLa vera natura di Epsilon Aurigae \u00e8 stata da sempre poco compresa. Da tempo \u00e8 noto che si tratta di sistema binario a eclisse a lungo periodo del tipo Algol, ma a differenza delle altre stelle della sua classe il suo periodo \u00e8 inusualmente lungo, circa 27 anni, ed \u00e8 la variabile Algol di gran lunga con il periodo pi\u00f9 lungo conosciuto. Si sono suggerite diverse teorie in passato, ad esempio che la secondaria oscura fosse di grandi dimensioni, ma di bassa densit\u00e0, e pertanto semi-trasparente. Un'altra teoria proposta in passato \u00e8 che la compagna fosse un buco nero, ma entrambe queste due teorie non sono pi\u00f9 accettate dalla comunit\u00e0 scientifica, mentre i modelli possibili per questo sistema restano sostanzialmente due: un modello ad alta massa prevede che la supergigante gialla abbia una massa di circa 15 M\u2299, e un secondo modello in cui la principale \u00e8 meno luminosa e con una massa due o tre volte quella del Sole. Le due componenti sono ad una distanza di circa 18-20 UA l'una dall'altra, e l'inclinazione orbitale in direzione della linea di vista della Terra di 87 gradi ci fa apparire il sistema visto di taglio.\nComponente visibile.\nLa componente visibile del sistema \u00e8 una supergigante gialla di classe spettrale F0II, o come indicano altre pubblicazioni A8Iab, ed \u00e8 una delle stelle pi\u00f9 luminose nel raggio di 1000 parsec dal Sole. Ha un raggio 135 volte quello solare ed \u00e8 volte pi\u00f9 luminosa della nostra stella. Il modello a grande massa \u00e8 sempre stato popolare, ed in effetti assumendo una grande distanza la stella ha tutte le apparenze di una vera supergigante estremamente luminosa. Il problema di questo modello \u00e8 che presuppone una secondaria massiccia quanto la principale, e viene suggerito che all'interno del disco oscuro siano presenti pi\u00f9 di una stella, un sistema binario o multiplo. Il modello a bassa massa prevede invece che la principale sia una stella morente con massa 2-3 volte quella del Sole di tardo stadio evolutivo, che fa parte del ramo asintotico delle giganti. Questo secondo modello si basa su una stima di distanza e luminosit\u00e0 minore rispetto a quelli considerati in precedenza. Non \u00e8 chiaro quale dei due modelli sia quello migliore: Hohle \"et al.\" (2010) stimano una massa compresa fra 1,7 e 19 M\u2299, con una media di oltre 12 masse solari, il che \u00e8 compatibile con entrambi. Anche le misurazioni del satellite Hipparcos sulla parallasse hanno un margine d'errore grande quanto la stessa parallasse, e collocano la stella ad una distanza compresa da soli 355 a 4167 parsec. Nonostante i due modelli siano molto diversi fra loro, la grande incertezza sulla distanza di Epsilon Aurigae non permette di scartarne nessuno.\nOsservazioni con il telescopio spaziale Spitzer del 2010 propendono per la seconda ipotesi, cio\u00e8 di una principale a bassa massa con una singola stella di classe B all'interno di un vorticoso disco di polveri, il cui raggio viene stimato, da Hoard \"et al.\" in circa 4 UA, facendo cos\u00ec risultare compatibili gli altri parametri delle componenti del sistema.\nComponente invisibile.\nLa componente oscura del sistema emette una quantit\u00e0 molto trascurabile di luce diffusa e risulta invisibile a occhio nudo. Tuttavia \u00e8 stata scoperta al centro dell'oggetto una regione riscaldata. Sono state prospettate tre ipotesi sul motivo di tale invisibilit\u00e0, che hanno riscosso l'attenzione da parte della comunit\u00e0 scientifica nel corso degli anni. La prima ipotesi fu suggerita nel 1937 da Gerard Kuiper, Otto Struve, e Bengt Str\u00f6mgren, che proponendo che la secondaria fosse una stella grande, ma di bassa densit\u00e0, e pertanto semi-trasparente. Un'altra affascinante teoria proposta \u00e8 stata che questo sistema contenga un buco nero.\nNel 1961, dopo averla osservata durante l'eclissi del 1955-1957, l'astrofisica italiana Margherita Hack sugger\u00ec che la secondaria fosse una stella calda circondata da un disco di materia, responsabile dell'eclissi. L'ipotesi della Hack fu confermata con le osservazioni ultraviolette fatte da Pierluigi Selvelli con il satellite IUE, International Ultraviolet Explorer, che rivelarono la presenza di una stella calda di tipo spettrale B .\nSu-Shu Huang, in un documento del 1965, elenc\u00f2 le imperfezioni degli studi di Kuiper, Struve e Str\u00f6mgren, suggerendo che l'oggetto eclissante fosse un disco oscuro di grandi dimensioni. Nel 1971 Robert Wilson propose l'esistenza di un'apertura centrale nel disco, per spiegare l'aumento di luminosit\u00e0 circa a met\u00e0 dell'eclissi. Nel 2005 il sistema fu osservato nell'ultravioletto dal Far Ultraviolet Spectroscopic Explorer (FUSE); non fu rilevata nessuna sorgente a raggi X, tipica di stelle di neutroni o buchi neri, di conseguenza la presenza di tali oggetti fu scartata, mentre fu riproposta la teoria della Hack, che prevede che al centro del disco oscuro sia presente una calda stella di classe B5.\nOsservazioni recenti.\nLa National Science Foundation ha assegnato all'AAVSO una concessione triennale per finanziare un progetto scientifico cittadino, denominato Citizen Sky, sviluppato in occasione dell'eclisse del 2009-2011.\nNel corso della campagna di osservazioni un team guidato da Brian Kloppenborg, dell'Universit\u00e0 di Denver, ha osservato la stella con l'interferometro CHARA Array, presso l'osservatorio di Monte Wilson, osservazione che ha permesso di rilevare un disco di polveri del diametro di 3,8 U.A., arrivando alla conclusione che la stella centrale al disco sia una stella blu di tipo spettrale B di massa 3,85 volte quella del Sole, dunque minore della stima precedente risultante da uno studio del 2010 pubblicato da Hoard \"et al.\", che la stimava in quasi 6 volte quella del Sole.\nNella pubblicazione di Hoard, che aveva osservato la stella con il telescopio spaziale Spitzer dal California Institute of Technology, la stima della massa della principale, che fa parte del ramo asintotico delle giganti, \u00e8 compresa tra le 2,2 e 3,3 masse solari, mentre il raggio sarebbe 135 volte quello solare e il tipo spettrale F0.\nNonostante alcune caratteristiche del sistema restino ancora non completamente chiarite, pare comunque confermata l'ipotesi pi\u00f9 plausibile, cio\u00e8 che la stella sia una binaria atipica in cui la stella visibile \u00e8 accompagnata da una normale compagna di sequenza principale circondata da un disco di polveri e gas, la cui temperatura \u00e8 attorno ai 550 K.\nEtimologia.\n\"Epsilon Aurigae\" \u00e8 la denominazione che l'astronomo tedesco Johann Bayer le diede nel suo catalogo stellare Uranometria del 1603. \u00c8 conosciuta anche coi nomi di \"Almaaz\", \"Haldus\" o \"Al Anz\". \"Almaaz\" e \"Al Anz\" derivano dall'arabo \u0627\u064e\u0644\u0652\u0645\u064e\u0627\u0639\u064e\u0632\u0652 \"al-m\u0101cz\" (capretto), che in latino corrisponde al nome della stella Capella.\nIn cinese \u00e8 conosciuta come \u67f1 (zhu), che significa \"pilastro\", e si riferisce ad un asterismo composto da \u03b7 Aurigae, \u03c5 Aurigae, \u03bd Aurigae, \u03c4 Aurigae, \u03c7 Aurigae e 26 Aurigae. Di conseguenza, \u03b5 Aurigae \u00e8 di per s\u00e9 nota come \u67f1 \u4e00 Zhu Yi, cio\u00e8: \"la prima stella dei pilastri\"."}
{"id": "1221041", "revid": "339392", "url": "https://it.wikipedia.org/wiki?curid=1221041", "title": "Breil sur Roya", "text": ""}
{"id": "1221045", "revid": "767487", "url": "https://it.wikipedia.org/wiki?curid=1221045", "title": "Sandy Bull", "text": ""}
{"id": "1221047", "revid": "339392", "url": "https://it.wikipedia.org/wiki?curid=1221047", "title": "Massospondilo", "text": ""}
{"id": "1221052", "revid": "1123217", "url": "https://it.wikipedia.org/wiki?curid=1221052", "title": "Coprinus comatus var. ovatus", "text": "Cappello.\nda chiuso ovoidale, quasi rotondo, cuticola fibrosa, biancastra; da adulto campanulato e deliquescente di nero inchiostro.\nLamelle.\nfittissime, bianche, quasi compresse, deliquescenti di nero inchiostro.\nGambo.\nduro, cilindrico e bulboso, cavo e liscio.\nAnello.\nbianco, fragile, si colora di nero con la deliquescenza del cappello.\nCarne.\nnon appariscente, bianca, deliquescente.\nHabitat.\nfine estate-autunno, nei prati, terreni coltivati, margini delle strade di bosco e di campagna. Non comune.\nCommestibilit\u00e0.\nOttimo commestibile da giovane, quando il fungo \u00e8 immaturo e freschissimo. \u00c8 consigliato infatti sbrigarsi alla raccolta di coprini, nel giro di non molto tempo si liquefanno.\nDa adulto e se consumato con alcool (anche da giovane) pu\u00f2 causare disturbi cutanei.\nGuarda \"Coprinus comatus\""}
{"id": "1221053", "revid": "5245", "url": "https://it.wikipedia.org/wiki?curid=1221053", "title": "Lingua maya", "text": ""}
{"id": "1221058", "revid": "436907", "url": "https://it.wikipedia.org/wiki?curid=1221058", "title": "March of the Pigs", "text": "March of the Pigs (conosciuto anche come Halo 7), \u00e8 una canzone dei Nine Inch Nails pubblicata come singolo il 25 febbraio 1994, il primo estratto da The Downward Spiral.\nHa raggiunto la posizione numero 6 nella classifica Billboard Canadian Hot 100."}
{"id": "1221060", "revid": "974924", "url": "https://it.wikipedia.org/wiki?curid=1221060", "title": "Kronosaurus", "text": "Il cronosauro (gen. Kronosaurus) era un rettile marino appartenente al gruppo dei pliosauri, vissuto nel Cretaceo inferiore (circa 105-100 milioni di anni fa). I suoi resti fossili sono stati rinvenuti in Australia.\nPrima ricostruzione.\nI primi resti fossili rinvenuti, sul finire dell'800, erano estremamente frammentari (principalmente un frammento di mascella), ma alcuni anni dopo fossili pi\u00f9 completi vennero trovati nel Queensland, e furono descritti come Kronosaurus queenslandicus. Il cronosauro venne ricostruito come un enorme mostro marino, lungo tredici metri e con un cranio allungatissimo di circa tre metri, munito di fauci enormi e grandi denti affilati. La ricostruzione pi\u00f9 famosa di questo animale lo mostra con il corto e muscoloso collo tenuto con un'inclinazione di quasi 45\u00b0, sporgente dall'acqua, che sorregge la grande testa. Le zampe, come in tutti i plesiosauri, erano trasformate in pagaie che permettevano al cronosauro di spostarsi velocemente nei mari alla ricerca di prede.\nQueste prime stime hanno conferito al Cronosauro grande fama e il titolo di pi\u00f9 grande plesiosauro dei mari australiani.\nRicostruzione moderna.\nIn realt\u00e0, nuovi studi effettuati sugli esemplari di cronosauro finora rinvenuti, hanno dimostrato che il collo era sostanzialmente tenuto in posizione orizzontale, sia il cranio che il corpo dovevano essere leggermente pi\u00f9 corti (il numero delle vertebre conteggiate originariamente era eccessivo). Cionondimeno, il cronosauro doveva essere pur sempre uno dei pi\u00f9 grandi predatori della sua epoca, ed \u00e8 stato uno degli ultimi grandi pliosauri (i plesiosauri a collo corto, come \"Pliosaurus\", \"Liopleurodon\" e \"Brachauchenius\"). Negli stessi strati australiani sono stati rinvenuti, oltre che numerosi pesci, anche altri rettili marini di dimensioni minori, come il plesiosauro \"Woolungasaurus\" e l'ittiosauro \"Platypterygius\". Probabilmente tutti questi animali rappresentavano per il cronosauro delle potenziali prede. Uno scheletro di pliosauro, rinvenuto pi\u00f9 recentemente in Colombia, \u00e8 stato ascritto con qualche dubbio a questo genere."}
{"id": "1221066", "revid": "474175", "url": "https://it.wikipedia.org/wiki?curid=1221066", "title": "Giuseppe Garibaldi (incrociatore 1899)", "text": "Il Giuseppe Garibaldi fu un incrociatore corazzato della Regia Marina, la seconda unit\u00e0 a portare il nome dell'eroe dei due mondi e risult\u00f2 un'eccellente unit\u00e0 sia per progetto che per costruzione, tanto che esemplari della stessa classe furono acquistate da diverse marine straniere.\nIl \"Garibaldi\" con le unit\u00e0 gemelle \"Varese\" e \"Francesco Ferruccio\" costituiva la classe Garibaldi, che fu uno dei pi\u00f9 grandi successi della cantieristica italiana di tutti i tempi, con ben sette unit\u00e0 costruite per marine straniere.\nCostruzione.\nCostruito nel Cantiere Ansaldo di Sestri Ponente venne varato il 28 giugno 1899, entrando in servizio nel 1901.\nCuriosamente l'unit\u00e0, che ha dato il nome alla classe, fu solamente la sesta delle dieci costruite. La costruzione per la Regia Marina delle prime due unit\u00e0, cui vennero dati i nomi \"Garibaldi\" e \"Varese\", inizi\u00f2 nel 1893 rispettivamente nei cantieri Ansaldo di Sestri Ponente e Orlando di Livorno, ma prima di essere varate vennero cedute all'Argentina e ribattezzate \"General Garibaldi\" e \"San Mart\u00edn\". In sostituzione la Regia Marina ordin\u00f2 altre due unit\u00e0, ma queste furono a sua volta vendute prima del varo alla Spagna e all'Argentina e vennero ribattezzate rispettivamente \"Crist\u00f3bal Col\u00f3n\" e \"Belgrano\". Una quinta unit\u00e0 di questo tipo, inizialmente costruita per la Regia Marina con il nome \"Francesco Ferruccio\", dopo alcuni tentativi di acquisto da parte del Cile fin\u00ec per essere acquistato dal governo di Buenos Aires e venne ribattezzata \"Pueyrred\u00f3n\", e cos\u00ec la prima unit\u00e0 ad entrare in servizio nella Regia Marina fu solamente la sesta.\nL'unit\u00e0 ricevette la bandiera di combattimento a Genova il 23 febbraio 1902, insieme con un labaro sul quale era miniata la \"Preghiera del marinaio\", composta dal poeta Antonio Fogazzaro, donata da Gregorio Ronca e recitata per la prima volta sull'unit\u00e0 alla fonda nella rada di Gaeta.\nLa bandiera da combattimento, donata dalle donne genovesi riunite in un comitato cittadino, venne consegnata nel corso di una cerimonia religiosa e militare dopo essere stata benedetta dal Vescovo di Cremona Monsignor Geremia Bonomelli. Era in seta ricamata a mano e venne conservata a bordo in un cofanetto a forma di urna in legno d'ebano intarsiato e decorato.\nServizio.\nDurante il suo servizio, nel corso della guerra italo-turca, fu la nave insegna dell'ammiraglio Thaon di Revel, operando efficacemente nelle acque della Libia, dell'Egeo e del Mediterraneo orientale. Il 24 febbraio 1912, in un'azione congiunta al gemello \"Francesco Ferruccio\", affond\u00f2 la cannoniera turca \"Avnillah\" al largo di Beirut, mentre le tre unit\u00e0 della classe il successivo 18 aprile forzarono lo stretto dei Dardanelli.\nNel corso della prima guerra mondiale, al comando del capitano di vascello Franco Nunez, fu nave ammiraglia della 5\u00aa Divisione navale, alzando l'insegna del contrammiraglio Eugenio Trifari. La divisione era composta anche dagli incrociatori \"Varese\" (comandante, capitano di vascello Pasquale Salinardi), \"Francesco Ferruccio\" (comandante, capitano di vascello Diego Simonetti) e \"Vettor Pisani\". Il \"Giuseppe Garibaldi\" venne affondato il 18 luglio 1915 dal sommergibile austriaco \"U-4\" al comando di Rudolf Singule, presso la costa dalmata mentre era impegnato nel bombardamento della ferrovia Ragusa-Cattaro. Insieme alla nave and\u00f2 anche persa la bandiera di combattimento.\nLe unit\u00e0 gemelle \"Varese\" e \"Francesco Ferruccio\" che al pari del \"Garibaldi\" parteciparono sia alla guerra italo-turca che alla grande guerra vennero demolite alcuni anni dopo il termine del conflitto. Il \"Varese\" and\u00f2 in disarmo nel 1923 ed il \"Ferruccio\" nel 1930, dopo che a partire dal 1920 era stato impiegato come Nave Scuola per gli allievi dell'Accademia Navale di Livorno, sino all'entrata in servizio delle grandi Navi Scuola Amerigo Vespucci e Cristoforo Colombo.\nLa bandiera di prora dell'unit\u00e0 \u00e8 conservata in una teca presso il Sacrario delle Bandiere del Vittoriano a Roma.\nNell'agosto 2009 dei sub hanno ritrovato il relitto del \"Garibaldi\" vicino alle coste della Dalmazia.\nNome.\nIn precedenza, un'altra nave della Regia Marina, aveva portato il nome dell'eroe dei due mondi. Era una pirofregata, varata nel 1860 con il nome di \"Borbona\" che proveniente dalla marina napoletana venne incorporata nella Regia Marina nel 1861 e ribattezzata \"Garibaldi\". Convertita prima in corvetta nel 1878 e poi nel 1890 in nave ospedale, venendo rinominata \"Saati\", per lasciare libero il nome all'incrociatore corazzato in costruzione. Venne radiata nel 1894 e demolita nel 1899.\nSuccessivamente nella storia della Regia Marina e della Marina Militare altre navi avrebbero portato il nome \"Giuseppe Garibaldi\":\nQueste navi hanno avuto come stemma il volto di Garibaldi ed il motto \"Obbedisco\"."}
{"id": "1221071", "revid": "62898", "url": "https://it.wikipedia.org/wiki?curid=1221071", "title": "Backstreet's Boys", "text": ""}
{"id": "1221074", "revid": "76204", "url": "https://it.wikipedia.org/wiki?curid=1221074", "title": "Diocesi di Mondo\u00f1edo-El Ferrol", "text": ""}
{"id": "1221076", "revid": "99067", "url": "https://it.wikipedia.org/wiki?curid=1221076", "title": "Beretta M92", "text": ""}
{"id": "1221081", "revid": "78273", "url": "https://it.wikipedia.org/wiki?curid=1221081", "title": "Feliks Dzer\u017einskij", "text": ""}
{"id": "1221087", "revid": "439868", "url": "https://it.wikipedia.org/wiki?curid=1221087", "title": "Swords", "text": "Swords (in irlandese: \"Sord\"\u00a0) \u00e8 la \"county town\" della contea di Fingal, in Irlanda, 16 chilometri a nord di Dublino.\nNegli ultimi anni \u00e8 diventato un importante centro di servizi, dato che ospita il centro di servizi europeo della Hertz e di altre importanti multinazionali come la Ingersoll Rand.\n\u00c8 collegato a Dublino con parecchie linee di autobus e dista 5\u00a0km dall'aeroporto.\nProprio per effetto dello sviluppo economico degli ultimi anni, Swords \u00e8 stato oggetto di una forte espansione demografica dovuta anche all'afflusso di giovani provenienti da paesi stranieri, in cerca di occupazione. Grazie a questo afflusso di popolazione, nel 2006 \u00e8 stato aperto un cinema multisala. Grossi centri commerciali sono presenti da anni sul territorio.\nGeografia fisica.\nSwords \u00e8 situato nel Fingal, la parte Nord della Dublin County. Il territorio di Swords \u00e8 a tratti collinare nella parte ovest del paese.\nCaratteristica del territorio di Swords \u00e8 la presenza dell'estuario, popolato da aironi e cigni, che sfocia nel mare d'Irlanda nei pressi della cittadina di Malahide.\nMonumenti.\nDa notare la presenza del Castello costruito dal vescovo normanno John Comyn nel XII secolo."}
{"id": "1221088", "revid": "132266", "url": "https://it.wikipedia.org/wiki?curid=1221088", "title": "Stati della Chiesa", "text": ""}
{"id": "1221089", "revid": "125177178", "url": "https://it.wikipedia.org/wiki?curid=1221089", "title": "Aserej\u00e9", "text": "Aserej\u00e9, anche nota come \"The Ketchup Song,\" \u00e8 un celebre brano del gruppo musicale spagnolo Las Ketchup, primo singolo estratto dal loro album d'esordio \"Hijas del Tomate\".\nDescrizione.\nIl brano, singolo di debutto delle tre ragazze spagnole, ebbe un successo mondiale sin dal momento della sua uscita nell'estate del 2002, diventando cos\u00ec un tormentone estivo in tutto il mondo e vendendo milioni di copie; raggiunse il primo posto in tutte le classifiche di vendita dei singoli dei paesi in cui venne pubblicato, fatta eccezione per gli Stati Uniti. Nonostante il successo, il brano non riusc\u00ec a incrementare la notoriet\u00e0 dell'album dal quale venne estratto, \"Hijas del Tomate\", esordio del gruppo.\nVisto il grande successo, venne pubblicata anche una versione in inglese intitolata \"The Ketchup Song\", che manteneva per\u00f2 il ritornello originale sul quale si basava la coreografia.\nIl brano venne usato come colonna sonora del film natalizio del 2002 \"Natale sul Nilo,\" di Neri Parenti, e nella prima giornata del 45\u00ba Zecchino d'Oro la canzone fu ballata in chiusura della puntata dal gruppo dei bambini solisti.\nSignificato del testo.\nIl ritornello di \"Asereje\" \u00e8 apparentemente insensato. In realt\u00e0 si tratta della prima strofa del brano \"Rapper's Delight\" dei Sugarhill Gang, cantata dal punto di vista di chi, non capendo la lingua inglese, tenta di parlarla usando un testo improvvisato e privo di senso. In particolar modo la parola \"Asereje\" corrisponderebbe alla prima frase del testo del brano \"Rapper's Delight\", \"I said a hip\":\nQuesto \u00e8 in parte spiegato nel testo stesso del brano, in cui si racconta di un gitano di nome Diego che arriva in una discoteca; il deejay, vedendolo e conoscendolo, decide di mettere la canzone preferita del gitano, appunto \"Rapper's Delight\". Ascoltando il brano, Diego, non conoscendo l'inglese, inizia a cantarlo a modo suo.\nVideo musicale.\nIn quel periodo vennero distribuiti due video musicali. Il primo \u00e8 ambientato in una spiaggia in cui le ragazze, dopo i preparativi, si cimentano nella coreografia seguite dalla folla; l'altro \u00e8 invece ambientato all'interno di un locale e mostra le tre ragazze e la loro coreografia, ma questa volta senza il pubblico. La comunanza tra i due video \u00e8 determinata dal testo della canzone che compare in sovrimpressione come in modalit\u00e0 karaoke."}
{"id": "1221094", "revid": "1305772", "url": "https://it.wikipedia.org/wiki?curid=1221094", "title": "Oltraggio di Fano", "text": "Il termine oltraggio di Fano (talvolta anche stupro di Fano) si riferisce al fatto che sarebbe avvenuto nella citt\u00e0 omonima e che coinvolse il condottiero Pier Luigi Farnese ed il vescovo della citt\u00e0 marchigiana, Cosimo Gheri. Si tratta di un evento sulla cui veridicit\u00e0 storica persistono forti dubbi.\nIl fatto fu riportato nella \"Storia fiorentina\" di Benedetto Varchi. L'autore iniziava la cronaca riferendo le voci che giravano sulla incontenibile depravazione di Pier Luigi Farnese, figlio di Paolo III che, sicuro di farla sempre franca per il fatto di essere figlio del papa, girava per gli Stati della Chiesa stuprando quanti giovanetti gli fossero piaciuti.\nStoria.\nResasi vacante la carica di Gonfaloniere della Chiesa, cos\u00ec pressato dai problemi dello Stato Pontificio e dalle incursioni dei pirati che giungevano fino alla foce del Tevere, Paolo III si lasci\u00f2 convincere che il figlio, capitano esperto e fedele a lui, potesse essere la persona pi\u00f9 idonea a ricoprire tale carica. Nel concistoro del 31 gennaio 1537 il pontefice perfezion\u00f2 la nomina ed il giorno successivo, nella basilica di San Pietro, affid\u00f2 a Pier Luigi la spada e il gonfalone di capitano della Chiesa.\nFarnese inizi\u00f2 subito un viaggio attraverso i territori dello Stato Pontificio piegando facilmente ogni resistenza e giungendo trionfalmente a Piacenza.\n\u00c8 proprio durante questo viaggio che ci giunge la testimonianza dell'episodio pi\u00f9 squallido della vita del condottiero. I contemporanei ci hanno lasciato molti racconti della sua sfrenata sessualit\u00e0 e delle sue tendenze omosessuali, anche se non disdegnava assolutamente le donne, ma il cosiddetto \"oltraggio di Fano\" fu quello che lo fece considerare una specie di diavolo in terra.\nIn occasione di una ispezione alle fortezze marchigiane, Pier Luigi si rec\u00f2 a Fano, dove fu accolto con tutti gli onori dal vescovo del posto, Cosimo Gheri, un ragazzo poco pi\u00f9 che ventenne.\nIl giorno successivo Farnese incontr\u00f2 nuovamente il vescovo e manifest\u00f2 le sue intenzioni, questo il racconto di Benedetto Varchi:\nTuttavia, visto che il vescovo non era disponibile, anzi, si difendeva in maniera piuttosto decisa, Pier Luigi lo fece legare e, sotto la minaccia dei pugnali, lo violent\u00f2. Non sopportando l'umiliazione per l'oltraggio subito, dopo poche settimane il vescovo mor\u00ec. Qualcuno ipotizza che il ragazzo fu fatto avvelenare dallo stesso Pier Luigi, per non far trapelare la notizia dello stupro.\nI capricci del Duca.\nSuo padre, papa Paolo III, non si faceva illusione a proposito del modo di agire del figlio. Gi\u00e0 nel 1535 gli aveva fatto scrivere da mons. Ricalcati una lettera, rimproverandogli gli amori con ragazzi:\nCome rivela un documento privato, in data 14 gennaio 1540 in una lettera inviata da Marco Bracci, cancelliere dell'ambasciatore fiorentino a Roma, a Pier Francesco del Riccio, segretario mediceo, vero o no che sia il racconto, \u00e8 comunque assodato che Pier Luigi Farnese era capace di tali delitti:\nLa fama di Pierluigi Farnese fra i contemporanei non era buona, come testimoniato anche da Bernardo Segni:\nQuando fu assassinato nel 1547 a Piacenza da una congiura di nobili, una pasquinata in lingua latina che immaginava l'arrivo di Pierluigi nell'aldil\u00e0 si concludeva cos\u00ec:"}
{"id": "1221095", "revid": "438678", "url": "https://it.wikipedia.org/wiki?curid=1221095", "title": "Fondazioni a pozzo", "text": "Le fondazioni discontinue indirette a pozzo, sono costituite da scavi a sezione obbligata profondi, riempiti con materiale arido accuratamente costipato o conglomerato cementizio a basso tenore di cemento."}
{"id": "1221096", "revid": "92723", "url": "https://it.wikipedia.org/wiki?curid=1221096", "title": "Comuni della Croazia", "text": "I comuni della Croazia (in croato: \"op\u0107ine\", singolare \"op\u0107ina\") costituiscono la suddivisione territoriale di secondo livello del Paese, dopo le regioni, e ammontano a 556; i comuni di maggiore rilevanza possiedono il titolo di citt\u00e0 (\"grad\").\nI comuni della Regione istriana hanno la denominazione bilingue in italiano e croato di \"comune\"/\"op\u0107ina\".\nIl comune \u00e8 l'unit\u00e0 dell'autogoverno locale fondata sul territorio di pi\u00f9 abitati che costituiscono un complesso naturale, economico e sociale e sono legati da interessi comuni. Il consiglio comunale (municipale) \u00e8 l'organo di rappresentenza degli abitanti che emana atti nell'ambito delle competenze del comune (municipalit\u00e0) e svolge altri lavori in conformit\u00e0 alla legge e allo statuto comunale. L'organo esecutivo comunale (municipale) \u00e8 il sindaco. Il consiglio comunale (municipale) ed il sindaco (con uno o due vicesindaci o sostituti) vengono eletti ogni quattro anni alle elezioni dirette a suffragio universale secondo le norme stabilite con una legge speciale. Il referendum si pu\u00f2 indire per destituire il sindaco (con il/i sostituto/i) nei casi e secondo le modalit\u00e0 previsti dalla legge.\nI comuni possono essere divisi in comitati locali con i consigli eletti e il presidente eletto da e tra i consiglieri. I comitati locali hanno ruolo consultivo."}
{"id": "1221097", "revid": "132266", "url": "https://it.wikipedia.org/wiki?curid=1221097", "title": "Stupro di Fano", "text": ""}
{"id": "1221101", "revid": "486946", "url": "https://it.wikipedia.org/wiki?curid=1221101", "title": "Tempio Malatestiano di Rimini", "text": ""}
{"id": "1221102", "revid": "869733", "url": "https://it.wikipedia.org/wiki?curid=1221102", "title": "Google Notebook", "text": "Google Notebook era un servizio gratuito offerto da Google che forniva un modo semplice per conservare ed organizzare delle piccole \"clip\" di pagine web. Il suo sviluppo \u00e8 cessato nel gennaio 2009 ed \u00e8 stato definitivamente chiuso nel luglio 2012."}
{"id": "1221103", "revid": "122777119", "url": "https://it.wikipedia.org/wiki?curid=1221103", "title": "Coordinamento gruppi di omosessuali cristiani in Italia", "text": "Il Coordinamento gruppi di omosessuali cristiani in Italia (COCI) \u00e8 stata un'associazione fondata nel novembre 2003 per collegare i vari gruppi di cristiani omosessuali presenti in Italia.\nQuesti gruppi hanno assunto forme ufficiali in Italia a partire dal 1980 ma, a differenza di alcuni gruppi LGBT laici, hanno sempre avuto difficolt\u00e0 ad agire come movimento nazionale, preferendo l'attivit\u00e0 a livello locale, in genere cittadino. Il COCI \u00e8 nato per superare questa caratteristica, percepita come un limite dai gruppi che vi hanno aderito.\nStoria.\nLe origini.\nIl Coordinamento gruppi di omosessuali cristiani in Italia trae origine dal Gruppo del Guado, nato nel dicembre 1980; i fondatori sono sei; quattro di loro si erano gi\u00e0 conosciuti al primo campo su \"Fede e Omosessualit\u00e0\" che, nel giugno del 1980, Ferruccio Castellano aveva organizzato in collaborazione con il centro valdese di Agape a Prali, in provincia di Torino. Assistito da don Domenico Pezzini (sacerdote diocesano di Lodi); il gruppo inizia cos\u00ec ad incontrarsi in modo informale con cadenza mensile.\nQuasi contemporaneamente, nel gennaio dell'anno successivo, Ferruccio Castellano, animatore e ideatore del primo campo di Agape, con altri, fonda il gruppo \"Davide\" (in seguito si chiamer\u00e0 \"Davide e Gionata\") a Torino.\nI tempi sono maturi per il primo seminario dei gruppi gay credenti che si svolge ad Assisi nel marzo del 1982, presso il centro \"Pro Civitate Christiana\" ed ha per tema \"Essere omosessuali\"; questi seminari si tengono annualmente fino al 1985. Il Gruppo del Guado comincia poi a pubblicare un bollettino trimestrale del quale cesser\u00e0 le pubblicazione nel 2005. Il Gruppo del Guado fissa la sua sede presso la Chiesa Evangelica Valdese di Milano; successivamente partecipa alla fondazione del Forum europeo dei gruppi di omosessuali credenti che si incontrer\u00e0 poi, nel maggio del 1989, al campo di Agape sotto la presidenza dell'italiano Piergiovanni Palminota. Il 16 settembre 1983 muore suicida Ferruccio Castellano.\nSuccessivamente si costituisce intorno a Gianluigi Giudici un gruppo a Padova che, dal 1987, prender\u00e0 il nome di \"L'incontro\" e operer\u00e0 presso la Chiesa valdese della citt\u00e0 fino al 1999. Da questo gruppo nascer\u00e0 in seguito l'esperienza del gruppo \"La Parola\" di Vicenza, che opera ancora. Don Pezzini lascia il gruppo il guado nell'ottobre 1985. Contemporaneamente il gruppo, cresciuto nel numero degli aderenti, elegge un Consiglio con mandato annuale per gestire la vita associativa. A distanza di un anno il Gruppo del Guado entra in contatto con don Goffredo Crema, che guider\u00e0 il gruppo per una decina d'anni.\nNel 1986 Don Domenico Pezzini fonda un gruppo di ricerca spirituale da cui successivamente nascer\u00e0 \"La Fonte\" di Milano. A questa esperienza si rifanno numerosi gruppi in varie citt\u00e0 d'Italia: dal gruppo \"In Cammino\", al gruppo \"La Sorgente\" di Roma; dal gruppo \"Il Mosaico\" di Brescia, al gruppo \"La Creta\" che si incontra a Bergamo; dal gruppo \"L'Arco\" di Parma, al gruppo \"La Rondine\" di Torino.\nSuccessivamente cominciano a tenersi vari convegni, il 24 aprile 1987 a Torino si svolge un convegno sul tema: \"'La morale sessuale cattolica: dalla Bibbia al magistero, alla pastorale\", il 23 ottobre dello stesso anno si tiene il primo convegno dei gruppi di gay credenti del Veneto sul tema \"L'amicizia\" fino al 1989, anno in cui a Monteforte Irpino i gruppi di omosessuali credenti organizzano un primo campo su \"Fede e Omosessualit\u00e0\", esperienza che si ripeter\u00e0 fino al 1992.\nIn occasione del \"III Convegno Interregionale Omosessuali Credenti\" che il COCI organizz\u00f2 a Venezia dal 21 al 23 ottobre 1988, fu distribuito ai partecipanti un questionario le cui 56 domande riguardavano da un lato l'identit\u00e0 della persona omosessuale credente e dall'altro l'identit\u00e0 del gruppo omosessuale credente. Gli interessanti risultati dell'indagine (cui parteciparono aderenti del gruppo \"Davide e Gionata\" di Torino, \"Il Guado\" di Milano, \"La Fonte\" di Milano, \"L'incontro\" di Padova, \"In Cammino\" di Bologna e \"I Tralci\" di Napoli), furono successivamente pubblicati sul Bollettino del Gruppo del Guado.\nA seguire nascono gruppi di omosessuali cristiani a Napoli (\"I Tralci\"), ed a Udine (\"Chiara e Francesco\" che continuer\u00e0 le sue attivit\u00e0 fino al 1999), nasce a Catania il gruppo \"Fratelli dell'Elp\u00ecs\", che trova subito in don Giuseppe Gliozzo, titolare della parrocchia del Santissimo Crocifisso della Buona Morte un punto di riferimento, a Roma nasce il gruppo \"Nuova Proposta\" (sar\u00e0 nella casa del fondatore del gruppo che, il 20 novembre 2002, il vescovo ausiliare di Roma, monsignor Clemente Riva, inizier\u00e0 la consuetudine - durata fino alla morte del prelato - di incontrare i gruppi di omosessuali credenti romani in occasione del Natale), nasce, per iniziativa di alcuni soci del Guado, il gruppo \"L'Arcipelago\" di Reggio Emilia (cesser\u00e0 di esistere nel 2000 e verr\u00e0 sostituito, nel 2002, dal gruppo \"Terra Battuta\"). Nasce il gruppo \"La Goccia\" a Cremona fondato da Don Goffredo Crema, che lascer\u00e0 in seguito il Guado.\nIl 12 marzo 1994 nasce a Bologna, promosso da Toni Gallo, il \"Coordinamento gruppi di omosessuali cristiani in Italia\" (\"COCI\"), ne fanno parte \"Il Gruppo del Guado\" di Milano, \"Davide e Gionata\" di Torino, \"La Goccia\" di Cremona, \"L'Arcipelago\" di Reggio Emilia, \"L'Incontro\" di Padova, \"La Parola\" di Vicenza, \"Chiara e Francesco\" di Udine, \"Nuova Proposta\" di Roma; nel 1995 il \"Coordinamento gruppi di omosessuali cristiani in Italia\" organizza, presso la sede della Facolt\u00e0 teologica valdese di Roma, il convegno \"Coscienza, libert\u00e0 e comunione: omosessualit\u00e0 e chiese\", a cui partecipa un centinaio di persone. Tra gli altri relatori, \u00e8 presente il teologo statunitense John Mc Neill.\nGianni Geraci, fino ad allora presidente del Gruppo del Guado, viene eletto portavoce del \"Coordinamento gruppi di omosessuali cristiani in Italia\" nel febbraio 1997.\nAd aprile dello stesso anno, a Rimini, incomincia a ritrovarsi un piccolo gruppo di persone, credenti e non credenti in dialogo, che di l\u00ec a poco si dar\u00e0 il nome di gruppo \"Narciso e Boccadoro\".\nNasce a febbraio dell'anno seguente la \"Rete evangelica fede e omosessualit\u00e0\" \"(REFO\") che si propone di coordinare quanti, all'interno delle Chiese evangeliche italiane, curano l'accoglienza delle persone omosessuali. Organo della Refo sar\u00e0 un Bollettino di collegamento trimestrale. Ad ottobre la REFO, organizza il suo primo convegno sul tema \"Diverse famiglie, famiglie diverse\".\nPer iniziativa del COCI e della Sezione italiana del movimento internazionale Noi Siamo Chiesa, si tiene il 12 ottobre 1999 il convegno \"Le persone omosessuali nella Chiesa: problemi, percorsi, prospettive\" che, per la prima volta, raccoglie rappresentanti (circa 300) di tutte le realt\u00e0 che, nelle Chiese italiane, si occupano di omosessualit\u00e0. Gli atti del convegno verranno poi pubblicati dalla casa editrice \"Meridiana\" di Molfetta, nel libro \"Il posto dell'altro\".\nVerso il Coordinamento.\nGli omosessuali credenti italiani partecipano, il 18 luglio 2000, al World pride, dopo aver organizzato, per i partecipanti, un momento di culto ecumenico e aver dato il proprio contributo alla giornata di studio su: \"Omosessualit\u00e0 e religioni\" che il comitato organizzatore aveva proposto nei giorni precedenti. Nascono, nel frattempo diversi nuovi gruppi: a Padova il gruppo \"Emmanuele\"; a Trieste il gruppo \"Kairos\".\nIl \"Milano Pride\" del giugno 2001 vede tra i gruppi promotori il Gruppo del Guado. Lo stesso gruppo, nel febbraio seguente, organizza, in collaborazione con la Sezione italiana di Noi Siamo Chiesa il convegno: \"Il posto dell'altro: le persone omosessuali nelle chiese\", con la partecipazione del moralista Enrico Chiavacci e della teologa Elisabeth Green. I partecipanti sono circa 200. Gli atti sono stati pubblicati sul Bollettino del gruppo.\nContinua anche l'attivit\u00e0 del gruppo \"Emmanuele\" che, a maggio 2002, nell'ambito del Gay pride nazionale di Padova, organizza una tavola rotonda pubblica con la partecipazione di Gianni Geraci e don Domenico Pezzini, preparando il terreno per un atteggiamento molto prudente della Chiesa locale nei confronti del Pride.\nQuesto fiorire di iniziative consente ad un sempre maggior numero di persone di venire a conoscenza delle tematiche relative all'omosessualit\u00e0 e ai suoi rapporti con il cristianesimo e contribuisce alla nascita, nell'autunno del 2002, del gruppo \"Ponti Sospesi\" a Napoli.\nL'autunno dell'anno seguente vede la nascita, a Firenze del gruppo \"Kairos\" e a Trento del gruppo \"La Ressa\". La nascita di quest'ultimo gruppo rivesta particolare importanza in quanto si propone come naturale prosecuzione dell'attivit\u00e0 del gruppo interlinguistico \"Senfkorn - Granello di Senape\", che operava da anni nella citt\u00e0 di Bolzano.\nIl \"Coordinamento gruppi di omosessuali cristiani in Italia\" come gruppo organizzato nasce nel novembre del 2003 con l'approvazione della Carta fondativa.\nLe iniziative dei singoli gruppi.\nSu iniziativa del gruppo \"Nuova Proposta\", un centinaio di esponenti dei gruppi di omosessuali credenti si incontrano il 21 febbraio 2004 presso la Facolt\u00e0 Teologica Valdese di Roma per un convegno dedicato ai dieci anni del numero di \u00abFamiglia Oggi\u00bb, durante il quale si discute sul tema: \"Omosessualit\u00e0. Interrogativi e drammi di un mondo emarginato e poco conosciuto\".\nIl 20 novembre 2004 il Gruppo del Guado organizza un convegno pubblico sul tema: \"Cattolici liberi o perseguitati: le domande a un Dio che ritorna\", con la partecipazione del vaticanista Marco Politi, di don Leonardo Zega e di Vittorio Bellavite, con la partecipazione di un centinaio di persone.\nIl gruppo \"Fratelli dell'Elp\u00ecs\", nell'ambito delle celebrazioni dei primi 15 anni di attivit\u00e0, organizza a Catania il 19 febbraio 2005 un incontro pubblico sul tema: \"Dalla notte di Nicodemo alla nascita dall'altro per il Regno\" con i rappresentanti degli altri gruppi di Omosessuali Cristiani.\nUn anno pi\u00f9 tardi, il 22 aprile, si svolge ad Albano Laziale il primo campo per gay e lesbiche credenti dell'Italia Centro Meridionale sul tema: \"Il visibile e l'invisibile: con me, con gli altri, con l'Altro\". Questa esperienza viene ripetuta nel 2007.\nIn seguito a un dibattito sul ruolo e sul senso del COCI, Gianni Geraci, a luglio 2006, non \u00e8 pi\u00f9 il portavoce del \u00abCoordinamento gruppi di omosessuali cristiani in Italia\u00bb. Rimane comunque la rete di rapporti che si erano creati tra i vari gruppi di omosessuali cristiani in Italia.\nUn nutrito numero di singoli gruppi di omosessuali credenti raccolgono l'invito del gruppo \u00abKairos\u00bb di Firenze e organizzano, il 28 giugno 2007, in tredici citt\u00e0 italiane, delle veglie di preghiera per le vittime dell'omofobia. L'iniziativa coinvolge diverse centinaia di persone in tutta Italia.\nL'attivit\u00e0 del Coordinamento trova il suo naturale sbocco nella comunicazione, cos\u00ec il 1\u00ba settembre 2007 nasce un portale su fede e omosessualit\u00e0, realizzato da alcuni volontari provenienti da diverse esperienze e dai gruppi di credenti omosessuali (cattolici e protestanti), che vuol raccontare il cammino dei credenti omosessuali all'interno delle loro chiese.\nNel 2010, promosso da Gionata, si svolge ad Albano Laziale il primo Forum di Credenti omosessuali, momento di grande slancio che riavvia un dibattito sull'importanza del coordinamento e collegamento tra gruppi.\nNegli anni successivi la rete attiva dei gruppi di coordinamento su varie tematiche, organizza una presenza ai gay pride, avvia un progetto per la raccolta fondi a sostegno delle iniziative della rete. Nel 2012 si svolge il secondo Forum, sempre ad Albano; in cui nasce un nuovo gruppo a Trieste \"Il Progetto Ruah\".\nNel 2015 nasce l'associazione nazionale di cristiani LGBT \"Cammini di Speranza\", seguita nel 2018 dall'associazione \"La Tenda di Gionata\"."}
{"id": "1221107", "revid": "1872303", "url": "https://it.wikipedia.org/wiki?curid=1221107", "title": "Aereo da addestramento", "text": "Un aereo da addestramento, detto anche addestratore, \u00e8 un aereo usato per insegnare le tecniche di volo, di navigazione o, nel caso militare, di uso delle armi agli equipaggi di volo.\nMolto lavoro di addestramento viene anche effettuato con i simulatori di volo professionali, che permettono di aumentare l'esperienza del personale navigante senza il minimo rischio per la propria incolumit\u00e0.\nCivili.\nI piloti civili vengono normalmente addestrati su piccoli aerei biposto o quadriposto; questi aerei possono essere piccoli aerei da turismo appositamente modificati per fare in modo che l'istruttore di volo possa imporre le sue condizioni di volo. \nAnche alcune aeronautiche militari affidano l'addestramento basico dei propri piloti a compagnie private, oppure vengono addestrati da istruttori militari ma a bordo di velivoli forniti e curati nella manutenzione da aziende private. \nDopo l'addestramento basico, gli aerei da addestramento usati sono via via pi\u00f9 complessi, ma solitamente si tratta di modelli da addestramento di aerei gi\u00e0 operativi. \nMilitari.\nGli addestratori militari possono essere divisi in due categorie: addestratore basico e addestratore avanzato. \nGli addestratori basici sono gli aerei con i quali gli allievi piloti militari hanno il primo contatto con il velivolo e con il volo. \nDi solito si tratta di piccoli aerei da addestramento simili a quelli impiegati in ambito civile: ad esempio l'Aeronautica Militare addestra i propri piloti partendo dal SIAI-Marchetti SF-260, un piccolo aereo monomotore con spiccate doti acrobatiche. In questa fase dell'addestramento di un pilota militare, infatti, oltre ai fondamenti del volo vengono anche insegnate le prime manovre acrobatiche, e quindi un addestratore basico deve essere un aereo con grandi doti acrobatiche. \nNella fase successiva del proprio iter di formazione, i piloti vengono addestrati sugli addestratori avanzati, aerei con motore a getto, solitamente molto agili, con velocit\u00e0 subsonica e con sistemi in grado di simulare l'impiego delle armi in dotazione alle forze armate. In Italia questa fase viene condotta sull'Aermacchi MB-339. \nIn molti casi gli aerei da addestramento avanzato sono in grado di svolgere sia compiti di addestramento che compiti di attacco al suolo o di ricognizione. Per le aviazioni minori, questa capacit\u00e0 di \"doppio ruolo\" permette di risparmiare parecchio sui costi. \nUna minoranza di aerei da addestramento militare, come il Vickers Varsity o il Boeing T-43 (versione militare del Boeing 737), \u00e8 ricavata da aerei da trasporto e viene impiegata per addestrare contemporaneamente molti navigatori. Visto che l'addestramento da navigatore avviene utilizzando solo gli strumenti di volo, gli allievi non hanno bisogno di avere una visuale esterna e vengono sistemati davanti alle consolle all'interno dell'aereo. In modo simile vengono anche addestrati gli operatori degli AWACS, magari in aerei operativi ma durante voli di addestramento. \nMentre inizialmente gli aerei venivano progettati esclusivamente per compiti di addestramento, nel ventunesimo secolo vengono pensati sin dall'inizio per essere sia addestratori che aerei da attacco al suolo. \nPattuglie acrobatiche.\nMolti aerei da addestramento sono diventati famosi per essere impiegati nelle pattuglie acrobatiche nazionali. Vengono scelti proprio questi aerei perch\u00e9 solitamente sono veloci (ma subsonici), agili e molto affidabili, oltre al fatto che sono parecchio collaudati grazie alle migliaia di ore di volo di addestramento. Inoltre un altro vantaggio \u00e8 che tutti i piloti militari sono abilitati su questi velivoli, proprio perch\u00e9 sono parte fondamentale dell'iter di addestramento: in questo modo non vengono a crearsi problemi di conoscenza del mezzo tra i membri della pattuglia. \nLe uniche modifiche che vengono fatte per l'uso acrobatico sono quelle relative all'utilizzo dei fumi colorati: per il resto la struttura e l'avionica \u00e8 la stessa dei normali aerei da addestramento."}
{"id": "1221114", "revid": "15756", "url": "https://it.wikipedia.org/wiki?curid=1221114", "title": "Scuola riminese", "text": "La scuola riminese \u00e8 una scuola pittorica giottesca che si origin\u00f2 a Rimini nella prima met\u00e0 del Trecento.\nGiotto a Rimini.\nGiotto si ferm\u00f2 a Rimini verso il 1303, come tappa verso Padova, dove avrebbe dipinto la Cappella degli Scrovegni. Qui dipinse un ciclo di affreschi perduto nella chiesa di San Francesco di Rimini e un prezioso \"Crocifisso\" ancora esistente, che riprendeva lo schema del \"Crocifisso di Santa Maria Novella\" con una cromia pi\u00f9 morbida.\nLa scuola locale.\nLe novit\u00e0 introdotte da Giotto ebbero un'eco immediata sugli artisti romagnoli, come testimonia il \"Crocifisso\" datato 1309 di Giovanni da Rimini presso la chiesa di San Francesco di Mercatello sul Metauro, strettamente legato al modello di Giotto. Vasari stesso cit\u00f2 tra i migliori seguaci di Giotto in assoluto Ottaviano da Faenza e Guglielmo da Forl\u00ec, di scuola forlivese.\nPietro da Rimini accentu\u00f2 la drammaticit\u00e0 dei suoi soggetti come dimostra la tavola della \"Deposizione\" del Louvre, databile 1320-1325. Il cosiddetto Maestro di San Pietro in Sylvis, forse lo stesso Pietro da Rimini, aggiorn\u00f2 verso il 1330 lo stile locale con un motivi derivati dalla statuaria gotico-francese, come si nota negli affreschi della \"Crocefissione\" e degli \"Apostoli\" nella chiesa di San Pietro in Sylvis a Bagnacavallo. \nTra gli altri maestri si possono citare Neri da Rimini, Giuliano da Rimini, Giovanni da Rimini, il Maestro dell'Arengo, Giovanni Baronzio e il Maestro della Cappella di San Nicola, che filtrarono la matrice giottesca con influenze locali e, soprattutto, bolognesi. Questa scuola produsse dei capolavori anche nel campo della miniatura.\nDopo il 1350 la scuola locale entr\u00f2 in crisi e non produsse altre opere di rilievo."}
{"id": "1221118", "revid": "1305772", "url": "https://it.wikipedia.org/wiki?curid=1221118", "title": "Giovannello da Itala", "text": "Biografia.\nL'unica opera certa di Giovannello \u00e8 una tavola raffigurante \"San Tommaso di Canterbury\" (173x65 cm), proveniente dalla chiesa di San Tommaso di Messina, oggi conservata nel Museo Regionale di Messina.\nSecondo alcuni documenti, l'artista avvia la propria attivit\u00e0 sin dai primissimi anni del XVI secolo. Nel 1504 collabora con Salvo d'Antonio per un gonfalone richiesto dai confrati di S. Maria di Ges\u00f9 o dell'Annunziata del comune di Condr\u00f2 raffigurante l'Annunciazione e il Cristo legato alla colonna fra due manigoldi.\nTra le opere attribuibili, nell'istituto di suore annesso alla chiesa dello Spirito Santo di Messina \u00e8 possibile ammirare la \"Madonna dei miracoli\", su tavola, recentemente restaurata. Non si ha pi\u00f9 traccia del gonfalone realizzato per il comune di Condr\u00f2. A Giovannello da It\u00e0la vengono attribuiti anche la tavola (cm 150,5x121,5) raffigurante \u201cSanta Chiara e storie della sua vita\u201d esposta al Museo Regionale di Messina, e un trittico, cimasa del polittico inventariato col n. 655 nel museo di Messina provenienti entrambi dal monastero di Santa Maria di Basic\u00f2."}
{"id": "1221119", "revid": "486946", "url": "https://it.wikipedia.org/wiki?curid=1221119", "title": "Chiesa di San Francesco (Rimini)", "text": ""}
{"id": "1221120", "revid": "1906976", "url": "https://it.wikipedia.org/wiki?curid=1221120", "title": "Enstone", "text": "Enstone \u00e8 un villaggio nel distretto del West Oxfordshire, Inghilterra. Prende il nome da un sito di sepoltura neolitico, o meglio dall'unica pietra rimastane, chiamata \"\"The Ent Stone\".\nIl comune vero e proprio si trova sul lembo estremo delle Cotswold Hills e comprende altri villaggi, come Radford, Chalford e Cleveley, anche se di minore importanza.\nLa sua chiesa parrocchiale \u00e8 dedicata a San Kenelm, un santo locale originario delle Cotswold noto anche come \"The Cotswold' Saint\"\" e contiene una vetrata dipinta da William Morris.\nEnstone ha un suo aeroporto, un'ex installazione militare RAF destinata oggi a voli civili. Nelle vicinanze dell'aeroporto si trova anche una zona industriale.\nA Enstone \u00e8 ubicata la sede dell'Alpine F1 Team, il quale \u00e8 il proprietario del Whiteways Technical Centre."}
{"id": "1221124", "revid": "2128988", "url": "https://it.wikipedia.org/wiki?curid=1221124", "title": "Uno come te", "text": "Uno come te \u00e8 il decimo album in studio del cantautore italiano Gigi D'Alessio, pubblicato il 4 settembre 2002 dalla RCA Records.\nDescrizione.\nIl disco si compone di quattordici brani, tra cui il singolo \"Un nuovo bacio\", che ha visto la partecipazione vocale della cantante Anna Tatangelo, futura compagna di D'Alessio."}
{"id": "1221127", "revid": "287204", "url": "https://it.wikipedia.org/wiki?curid=1221127", "title": "Anur\u0101dhapura", "text": "Anur\u0101dhapura, (\u0d85\u0db1\u0dd4\u0dbb\u0dcf\u0db0\u0db4\u0dd4\u0dbb in lingua singalese), \u00e8 una delle antiche capitali dello Sri Lanka, famosa nel mondo per le sue rovine ottimamente conservate delle antiche civilt\u00e0 locali. La civilt\u00e0 che si svilupp\u00f2 attorno a questa citt\u00e0 era una delle principali dell'Asia e del mondo intero. Attualmente la citt\u00e0 appartiene al patrimonio dell'umanit\u00e0 dell'UNESCO, si trova 205\u00a0km a nord della precedente capitale Colombo, nella provincia centro-settentrionale dello Sri Lanka, sulle pendici dello storico Malvathu Oya. Fondata nel quarto secolo a.C., fu capitale del Regno di Anur\u0101dhapura fino all'inizio dell'undicesimo secolo. In questo periodo rimase uno dei centri politici pi\u00f9 stabili dell'Asia meridionale. Fu anche una citt\u00e0 ricca che conobbe una cultura unica ed una grande civilt\u00e0. Attualmente l'antica citt\u00e0, consacrata dal mondo buddhista e circondata da monasteri che ricoprono un'area di oltre 40\u00a0km\u00b2, \u00e8 uno dei principali siti archeologici del mondo.\nQuesta citt\u00e0 \u00e8 anche un punto di riferimento per l'induismo. \nSecondo la leggenda, infatti, Anur\u0101dhapura sarebbe la favolosa capitale del re Asura R\u0101va\u1e47a, uno dei protagonisti del libro religioso induista R\u0101m\u0101ya\u1e47a.\nAnur\u0101dhapura \u00e8 con tutta probabilit\u00e0 Anourogrammon (\u1f08\u03bd\u03bf\u03c5\u03c1\u03cc\u03b3\u03c1\u03b1\u03bc\u03bc\u03bf\u03bd \u03b2\u03b1\u03c3\u03af\u03bb\u03b5\u03b9\u03bf\u03bd), la citt\u00e0 regia di Taprobane, che Tolomeo, nella sua Geografia (VII, 4, 10), pone a 8\u00b0 40\u2032N.\nLa citt\u00e0 di Anur\u0101dhapura.\nEt\u00e0 del ferro.\nSulla nascita della citt\u00e0 c'\u00e8 una discrepanza fra fonti scritte e reperti archeologici: infatti, mentre delle prime, che attribuiscono la fondazione V secolo a.C., non ne esistono di pi\u00f9 antiche, gli scavi archeologici hanno prodotto testimonianze che spostano indietro questa data fino al X secolo a.C..\nL'insediamento umano protostorico nella cittadella copre all'incirca il periodo che va dal X al VII secolo a.C., la comparsa della lavorazione del ferro e della ceramica, l'allevamento dei cavalli, la pastorizia e la coltivazione del riso. Tra VIII e VII secolo a.C. gli insediamenti ad Anur\u0101dhapura crebbero su un'area di almeno 50 ettari. La citt\u00e0 \u00e8 situata in un punto strategico tra i maggiori porti nord-orientali e nord-occidentali dell'isola, ed era circondata da terre irrigue e fertili. Le costruzioni si trovavano nella foresta pi\u00f9 fitta e godevano di una protezione naturale dagli invasori.\n500 a.C. - 250 a.C..\nLe pi\u00f9 antiche informazioni storiche sulla citt\u00e0, tra il 500 ed il 250 a.C., sono state raccolte con lo studio delle cronache cingalesi disponibili. A lanciare ufficialmente il progetto architetturale per la costruzione della citt\u00e0 risulta sia stato il re Pandukabhaya, che la dot\u00f2 di mura, porte, quartieri commerciali ecc. La citt\u00e0 del tempo si estendeva, probabilmente, su un'area di un chilometro quadrato, il che la rendeva una delle pi\u00f9 grandi dell'intero continente.\nLa fondazione.\nL'aspetto di Anur\u0101dhapura \u00e8 descritto nel \"Mah\u0101va\u1e41sa\" (Grande storia), una cronaca della storia dello Sri Lanka redatta in p\u0101li da Mah\u0101n\u0101ma nel VI secolo d.C..:\nSi dice che il re Pandukabhaya la nomin\u00f2 capitale nel IV secolo a.C. e che ricostru\u00ec la citt\u00e0 e i suoi sobborghi secondo un preciso piano regolatore. Costru\u00ec un bacino idrico cui diede il nome di \"Abhayavapi\". Eresse santuari per gli \"yakkha\" come Kalawela e Cittaraja. Eresse il cetiya Yaksini in foggia di giumenta all'interno delle mura cittadine e si facevano offerte a questi semidei tutti gli anni. Scelse la collocazione del cimitero e della piazza per le esecuzioni capitali, della cappella della Regina dell'Ovest, del \"Pacchimarajini\", dell'albero del baniano Vessavana, della palma di Vyadhadeva, della residenza Yona e della Casa dei Grandi Sacrifici. Furono assegnati i compiti agli schiavi e ai \"candala\" (mangiatori di cani), e per loro fu creato un villaggio a parte. Costruirono case per i nigantha, per gli asceti itineranti, per gli ajivaka e i brahmani. Defin\u00ec i confini del villaggio. La tradizione secondo cui il re Pandukabhaya fece di Anur\u0101dhapura la capitale dello Sri Lanka all'inizio del IV secolo a.C. ha avuto un ruolo molto rilevante.\nLa costruzione di edifici amministrativi e ospedali, oltre che di santuari, dimostrerebbe l'esistenza di un piano regolatore. Il principe Mutasiva gli successe al trono. Durante il suo regno sessantennale mantenne Anur\u0101dhapura come capitale, provvedendo alla costruzione dei Giardini Mah\u0101meghavana, destinati a ricoprire un ruolo importante nella storia del buddhismo dello Sri Lanka. Fu durante il regno del figlio, Devanampiya Tissa, che il buddhismo giunse sull'isola, 236 anni dopo la morte del Buddha. L'imperatore A\u015boka dell'India era infatti contemporaneo di Devanampiya Tissa, e invi\u00f2 il monaco Mahinda, suo figlio, in una missione religiosa nell'isola di Sri Lanka. In segno di apprezzamento per gl'insegnamenti e i doni ricevuti dalla missione guidata da Mahinda, il re Dev\u0101nampiya Tissa offerse ai monaci il monastero di Mah\u0101meghavana in questa citt\u00e0, monastero che divenne in seguito noto con il nome di Mah\u0101vih\u0101ra. Dal punto di vista storico, questo periodo si estende dal 250 al 210 a.C. \u00c8 questo il periodo in cui sorsero una dinastia ed una civilt\u00e0 sviluppata basata su una delle pi\u00f9 grandi religioni dell'Asia meridionale, il buddhismo.\nAnur\u0101dhapura e l'Induismo.\nLa capitale del re \"rakshasa\" R\u0101va\u1e47a, dell'epopea epica hindu del R\u0101m\u0101ya\u1e47a, si dice sia proprio Anur\u0101dhapura. La capitale si dice che fu data alle fiamme dal leggendario devoto di R\u0101ma, il sire Hanuman, prima dell'epica battaglia. Una leggenda popolare tra gli hindu dice che, scavando in un punto qualsiasi di Anur\u0101dhapura, si arrivi prima o poi a scoprire uno strato di cenere.\nAnur\u0101dhapura e il Buddhismo.\nCon l'introduzione del Buddhismo la citt\u00e0 acquist\u00f2 via via una maggiore rilevanza, e inizi\u00f2 cos\u00ec l'era dei grandi edifici. Secondo il Mah\u0101va\u1e41sa il re Kutakannatissa fece costruire delle mura alte sette cubiti con un fossato all'esterno. Queste mura furono quindi ampliate con l'aggiunta di un ulteriore muro da undici a diciotto cubiti dal re Vasabha. Il sovrano fece anche aggiungere delle porte fortificate che si possono tuttora osservare. Secondo il Mah\u0101va\u1e41sa per la sua costruzione furono consultati sia indovini che architetti.\nFa-Hsien, il pellegrino cinese che visit\u00f2 la citt\u00e0, rimase colpito dalla sua organizzazione. Cit\u00f2 il fatto che erano presenti due gruppi principali di persone all'interno della citt\u00e0, un gruppo era composto da mercanti le cui case erano riccamente ornate. Alcuni dei mercanti erano originari di altri stati, ad esempio indiani, mediterranei e persiani. L'altro gruppo di abitanti era composto dai cittadini comuni, i cui redditi provenivano soprattutto dall'agricoltura.\nSecondo il Mah\u0101va\u1e41sa re Devanampiya Tissa riconobbe l'importanza del definire dei confini sacri per l'uposatha ed altri luoghi analoghi. Il re espresse il suo punto di vista secondo cui lui ed i cittadini avrebbero dovuto vivere secondo gli insegnamenti del Buddha. Il re Devanmpiya Tissa tracci\u00f2 i confini di un'area specifica e il lavoro inizi\u00f2 con la costruzione di edifici nei Giardini Mahamegha.\nL'era dei grandi edifici.\nL'era dei grandi edifici inizi\u00f2 quando vennero costruiti i complessi monastici ed alcuni dei palazzi pi\u00f9 alti del mondo antico. Il dagoba Jetavanavih\u0101ra della citt\u00e0 \u00e8 tuttora il pi\u00f9 alto edificio in mattoni al mondo.\nIl Mah\u0101vih\u0101ra \u00e8 la culla del Buddhismo Therav\u0101da. Questo monastero fu fondato dal re Devanampiya Tissa nel 249 a.C. L'Abhayagirivih\u0101ra fu invece fondato da Vattag\u0101ma\u1e47i-Abhaya tra il 29 e il 17 a.C. e divenne in seguito sede di una delle maggiori comunit\u00e0 Mah\u0101y\u0101na dell'isola. Il re Mah\u0101sena (275-310 a.C.) costru\u00ec il Jetavanavih\u0101ra, situato tra il Mah\u0101vih\u0101ra e il monastero Abhayagirivih\u0101ra, anche questo in seguito diventato esponente del Mah\u0101y\u0101na fino al regno di Par\u0101kramab\u0101hu I.\nNei sobborghi della citt\u00e0 vennero eretti i monasteri principali con i loro enormi stupa, il Maha Thupa, l'albero dello Sri Maha Bodhi e il Thuparama di Mah\u0101vih\u0101ra si trovano ancora a sud della citt\u00e0. L'Abhayagirivih\u0101ra si trova a nord, il Pubbar\u0101ma ad est, il Tanovana a nord-ovest ed il Jetavanavih\u0101ra a sud-est.\nLa reliquia del Dente sacro fu traslata in citt\u00e0 durante il regno di Kirtisri Meghavana.\nLa reliquia fu riposta nell'edificio chiamato Dhammacakka. Da allora si svolge annualmente una processione rituale fino al monastero Abhayagiri.\nLa crescita della citt\u00e0.\nLa popolarit\u00e0 della citt\u00e0 crebbe come centro religioso ed amministrativo, molte persone si trasferirono in citt\u00e0 e vi presero stabilmente residenza. Le attrezzature vennero migliorate per adattarsi alla crescente popolazione. Re Vasabha costru\u00ec numerosi laghi riempiti tramite una rete di canali sotterranei al fine di fornire l'acqua al paese. Vennero costruiti i serbatoi di Tissa e Abhayavapi, la Nuwara weva e sul Malwatu Oya venne eretta una diga al fine di creare il Maccaduwa wewa, 17,84\u00a0km\u00b2 di superficie.\nAnche i parchi vennero creati. Il Ranmasu Uyana sotto la cascata Tissavapi o il Tisa weva sono solo alcuni esempi, ma erano riservati solo alla famiglia reale. Sanit\u00e0 ed educazione erano due aspetti a cui le autorit\u00e0 diedero particolare importanza. Vi sono numerosi ospedali in citt\u00e0. Nel quarto secolo re Upatissa II forn\u00ec case a zoppi e ciechi. Re Buddhadasa (337-365 d.C.), medico di grande levatura, decise che dovesse essere nominato un medico ogni dieci villaggi. Per il mantenimento di questi medici venne devoluto un decimo delle tasse derivanti dai terreni. Cre\u00f2 anche rifugi per i senzatetto in ogni villaggio. I medici, oltre ad occuparsi degli uomini, pensavano anche agli animali. Kassapa V (914-923 d.C.) eresse un ospedale nei pressi della porta meridionale di Anur\u0101dhapura. Si crede che il Generale Sena, nel decimo secolo, abbia costruito un ospedale anche vicino alla strada religiosa (Managala Veediya). La storia delle cure mediche inizi\u00f2 presto, gi\u00e0 nel quarto secolo a.C. re Pandukhabaya costru\u00ec un ospedale. Un nutrito gruppo di persone venne destinato alla pulizia della citt\u00e0.\nAnche grandi laghi vennero creati dai regnanti per irrigare le risaie e per fornire acqua dolce alla citt\u00e0. Nuwara wewa e Tissa wewa sono tra i laghi pi\u00f9 famosi della zona.\nLa grande citt\u00e0.\nAnur\u0101dhapura raggiunse la pi\u00f9 alta magnificenza all'inizio dell'era cristiana. All'inizio si trovava tra Ninive e Babilonia per le colossali proporzioni (le sue quattro mura, ognuna delle quali lunga 26 chilometri, racchiudevano un'area di 663\u00a0km\u00b2), il numero di abitanti e lo splendore dei santuari e degli edifici pubblici. La citt\u00e0 possedeva anche il pi\u00f9 complesso sistema di irrigazione del mondo antico, locato nella zona arida. L'amministrazione costru\u00ec numerosi bacini per irrigare la zona. Molti di questi bacini sono tuttora esistenti. Si crede che alcuni di questi siano i laghi artificiali pi\u00f9 antichi al mondo.\nLa caduta della citt\u00e0.\nLa citt\u00e0 soffr\u00ec particolarmente durante l'invasione indiana, ed alla fine le venne tolta la residenza reale nel 1017. La citt\u00e0 fu capitale dello stato ininterrottamente dal quinto secolo a.C. al 1017. Il suo declino inizi\u00f2 a causa delle continue guerre con gli invasori indiani che resero il regno economicamente povero. La grande citt\u00e0 venne saccheggiata dagli indiani nel 1017. Da questo momento in avanti la capitale venne spostata a Polonnaruwa. I danni inferti alla citt\u00e0 ed ai suoi impianti di irrigazione furono talmente pesanti da costringere la popolazione ad abbandonarla\nLa giungla non venne esplorata prima del diciannovesimo secolo, quando i britannici scoprirono le rovine e ne portarono alcune parti nelle citt\u00e0 vicine per il restauro dei loro bacini di irrigazione.\nLe rovine.\nLe rovine possono essere divise in tre categorie: i \"dagoba\", i monasteri ed i \"pokuna\". I \"dagoba\" sono edifici a forma di campana costruiti in mattoni, con dimensioni che spaziano da pochi metri ad oltre 340 metri di circonferenza. Alcuni di questi sono stati realizzati con una tale quantit\u00e0 di opera muraria da averci potuto costruire un paese da 25.000 abitanti. Dei monasteri sono stati trovati fondamenta, piattaforme e colonne. Il pi\u00f9 famoso \u00e8 Palazzo bronzeo, eretto dal re Dutugemunu intorno al 164 a.C. I \"pokuna\" sono vasche che fornivano acqua potabile, disseminati ovunque nella giungla. In citt\u00e0 si trovava anche un sacro albero della Bodhi, che secondo alcuni risale al 245 a.C. La ferrovia venne portata da Kurunegala ad Anur\u0101dhapura nel 1905.\nElenco delle rovine di Anur\u0101dhapura.\nOtto luoghi di venerazione ad Anur\u0101dhapura - Atamasthana\nAltre strutture\nAltre rovine\nNella citt\u00e0 sacra di Anur\u0101dhapura e nelle sue vicinanze si trovano molte rovine. Non tutte sono state identificate e molte potrebbero essere state distrutte dagli invasori Tamil o da altri vandali. Turisti e pellegrini non fanno molta attenzione alle rovine, e le informazioni che si trovano sono molto scarne. Nonostante Avukana non si trovi nella citt\u00e0 sacra di Anur\u0101dhapura, i pellegrini sono soliti lasciare omaggi per la statua.\nDemografia.\n\"Fonte:\" www.statistics.gov.lk - Censimento del 2001"}
{"id": "1221128", "revid": "1543377", "url": "https://it.wikipedia.org/wiki?curid=1221128", "title": "Sarcodon scabrosus", "text": "Sarcodon scabrosus (Fr.) P. Karst., \"Revue mycol.\", Toulouse 3(9): 20 (1881) \u00e8 un fungo basiodimicete.\nDescrizione della specie.\nCome tutte le specie del genere \"Sarcodon\" ha un carpoforo carnoso e di grandi dimensioni.\nCappello.\n4\u201315\u00a0cm di diametro, convesso, a volte depresso al centro, cosparso di scaglie brunastre, tende a ingrandirsi notevolmente\nAculei.\nPrima biancastri, poi bruni, fragili.\nGambo.\n3-10 x 1-3,5\u00a0cm, bianco, ornato di piccole squame brune, assottigliato alla base, dove assume una colorazione blu-verde-nerastra.\nCarne.\nDa bianco-ghiaccio a brunastra, di consistenza coriacea.\nSpore.\n6-8 x 5-7\u00a0\u00b5m, brune in massa, subglobose, tuberculose.\nHabitat.\nEstate-autunno, boschi in genere.\nCommestibilit\u00e0.\nSconsigliato per il sapore amaro, la consistenza coriacea, e come la maggior parte dei membri del genere \"Sarcodon\", da considerare non edule."}
{"id": "1221132", "revid": "110157", "url": "https://it.wikipedia.org/wiki?curid=1221132", "title": "Apatity", "text": "Apatity \u00e8 una cittadina della Russia europea settentrionale, situata nella penisola di Kola a breve distanza dal lago Imandra, compresa amministrativamente nell'oblast' di Murmansk.\n\u00c8 un insediamento molto recente, essendo stata fondata nel 1929 per lo sfruttamento dei giacimenti di apatite (donde il nome); lo \"status\" di citt\u00e0 arriv\u00f2 nel 1966. La cittadina \u00e8 sede di un aeroporto, che serve anche la citt\u00e0 di Kirovsk, 25 chilometri pi\u00f9 a est.\nSociet\u00e0.\nEvoluzione demografica.\nFonte: mojgorod.ru\nInfrastrutture e trasporti.\nAereo.\nLa citt\u00e0 \u00e8 servita dall'aeroporto di Kirovsk-Apatity con i voli di linea da/per Mosca effettuati dalla compagnia aerea russa Aeroflot-Nord."}
{"id": "1221142", "revid": "484362", "url": "https://it.wikipedia.org/wiki?curid=1221142", "title": "Kirovsk", "text": "Kirovsk \u00e8 un toponimo russo, che pu\u00f2 indicare:"}
{"id": "1221146", "revid": "729019", "url": "https://it.wikipedia.org/wiki?curid=1221146", "title": "Agrocybe praecox", "text": "Agrocybe praecox (Pers.) Fayod, \"Annls Sci. Nat.\", Bot., s\u00e9r. 7 9: 358 (1889).\nUn bel fungo che fa la sua comparsa in primavera, poco conosciuto e non molto apprezzato per via del suo sapore non molto buono.\nDescrizione della specie.\nCappello.\nDa convesso a piano, cuticola opaca, viscida e di colore giallo scuro, sia da chiuso che da aperto.\nLamelle.\nQuasi spaziate, sottili, di colore biancastro, tendono a ingiallire.\nGambo.\nIngrossato in un insieme di altri esemplari, bianco e striolato.\nAnello.\nBianco, si colora di bruno a causa delle spore sovrastanti.\nCarne.\nBianca-ghiaccio, immutabile.\nSpore.\nMarroni in massa.\nHabitat.\nDa primavera fino ad estate-autunno, cespitoso su ceppaie.\nCommestibilit\u00e0.\nCommestibile, per\u00f2 amaro e di resa piuttosto scarsa.\nSe ne sconsiglia il consumo per probabilit\u00e0 di scambio con specie velenose, talvolta anche con qualche pericolosa \"Inocybe\"."}
{"id": "1221147", "revid": "287204", "url": "https://it.wikipedia.org/wiki?curid=1221147", "title": "Cryptonomicon", "text": "Cryptonomicon \u00e8 un romanzo del 1999 di Neal Stephenson. Racconta le vicende dei crittografi della seconda guerra mondiale affiliati con Bletchley Park nei loro tentativi di tradurre i messaggi in codice dei nazisti e combatterne i veloci U-Boot, in parallelo con la storia dei loro discendenti, che con la moderna crittografia tentano di costruire una centrale dati nello stato immaginario di Kinakuta, una piccola nazione comparabile geograficamente e politicamente col Brunei.\n\"Cryptonomicon\" \u00e8 stato candidato al premio Hugo come miglior romanzo nel 2000.\nCryptonomicon si avvicina di pi\u00f9 al genere storico e contemporaneo che al genere fantascientifico frequente nei lavori pi\u00f9 recenti di Stephenson, e include personaggi che si rifanno a figure storiche, quali Alan Turing, Douglas MacArthur, Winston Churchill, Isoroku Yamamoto, Karl D\u00f6nitz, Albert Einstein e Ronald Reagan, cos\u00ec come alcune descrizioni altamente tecniche della crittografia moderna e della sicurezza dell'informazione, e argomenti che spaziano dai numeri primi e l'aritmetica modulare al \"van Eck phreaking\".\nIl titolo.\nQuando Stephenson invent\u00f2 suddetto titolo, non era a conoscenza del significato della parola, la quale si pu\u00f2 tradurre con \"Libro dei Nomi Nascosti\".\nPersonaggi.\nTempi moderni.\nLa data esatta di questa storia non viene specificata, ma l'et\u00e0 dei personaggi e le tecnologie descritte suggeriscono un anno dei tardi anni novanta, pressappoco lo stesso periodo della pubblicazione della storia."}
{"id": "1221158", "revid": "110157", "url": "https://it.wikipedia.org/wiki?curid=1221158", "title": "Cappella del Sacro Cuore di Maria", "text": "La cappella del Sacro Cuore di Maria \u00e8 un edificio sacro che si trova a Porto Azzurro.\nStoria e descrizione.\nLa chiesetta, adiacente a quella della Madonna del Carmine, fu completata nel 1727, e inaugurata il 17 maggio, e comprendeva originariamente un porticato. All'interno il monumento funebre del generale spagnolo Diego de Alar\u00e7on e un\naltare con un cuore rosso in campo nero che richiama la titolazione della cappella."}
{"id": "1221160", "revid": "1305772", "url": "https://it.wikipedia.org/wiki?curid=1221160", "title": "Golfo dell'Anabar", "text": "Il golfo dell'Anabar (, \"Anabarskij zaliv\") \u00e8 un'insenatura lungo la costa settentrionale russa, nella repubblica di Sacha-Jacuzia, amministrata dall'Anabarskij ulus. \u00c8 situato nella parte sud-occidentale del mare di Laptev.\nGeografia.\nIl golfo si apre verso nord tra la penisola Nordvik (\u043f\u043e\u043b\u0443\u043e\u0441\u0442\u0440\u043e\u0432 \u041d\u043e\u0440\u0434\u0432\u0438\u043a) a ovest e la costa continentale a est. Ha una rozza forma triangolare con una lunghezza di circa 67\u00a0km e una larghezza di 76\u00a0km all'imboccatura che si riduce a 7\u20139\u00a0km nella parte finale. La profondit\u00e0 varia da 3\u00a0m a 12\u00a0m; la profondit\u00e0 massima \u00e8 di 17\u00a0m.\nNonostante il nome, il fiume Anabar non sfocia direttamente nel golfo ma nella pi\u00f9 piccola baia dell'Anabar che si apre nella sua parte meridionale. Altri corsi d'acqua si gettano nel golfo, tra i maggiori: la Pes\u010danaja (\u0440\u0435\u043a\u0430 \u041f\u0435\u0441\u0447\u0430\u043d\u0430\u044f), il Charyjalach (\u0440\u0435\u043a\u0430 \u0425\u0430\u0440\u044b\u044f\u043b\u0430\u0445), il Samskaskaj (\u0440\u0435\u043a\u0430 \u0421\u0430\u043c\u0430\u0441\u043a\u0430\u0441\u043a\u0430\u0439) e la Mus-Chaja (\u0440\u0435\u043a\u0430 \u041c\u0443\u0441-\u0425\u0430\u044f).\nIl golfo dell'Anabar \u00e8 ghiacciato per gran parte dell'anno, da ottobre a luglio.\nLe rive sono coperte da vegetazione tipica della tundra; quelle orientali sono mediamente pi\u00f9 basse di quelle occidentali, dove si superano di frequente i 50\u00a0m di altezza.\nStoria.\nIl golfo \u00e8 stato studiato nel 1893 dall'esploratore russo Eduard Gustav von Toll."}
{"id": "1221161", "revid": "729019", "url": "https://it.wikipedia.org/wiki?curid=1221161", "title": "Hypholoma lateritium", "text": "Hypholoma lateritium \u00e8 un fungo della famiglia Strophariaceae, velenoso come \"Hypholoma fasciculare\", dal quale differisce per il colore del cappello pi\u00f9 rossiccio, assai vicino al colore del mattone (da cui il nome).\nCappello.\n5\u20138\u00a0cm, prima convesso poi emisferico.\nLamelle.\nFitte, adnate, grigio-giallastre, grigio-fumo con l'et\u00e0.\nGambo.\n6-12 x 0,4\u20131\u00a0cm, slanciato, cavo, bruno rossastro in basso, con residui di cortina bianca in alto.\nCarne.\nGiallastra.\nDistribuzione e habitat.\nEstate-autunno, saprofita e cespitoso sui vecchi tronchi.\nCommestibilit\u00e0.\nSospetto, comunque poco invitante per via del sapore amaro."}
{"id": "1221167", "revid": "155613", "url": "https://it.wikipedia.org/wiki?curid=1221167", "title": "Bibliografia sulla basilica di San Pietro in Vaticano", "text": "Per la ricerca di libri per argomento o contenutistica tramite motore ricerca del Servizio Bibliotecario Nazionale, ai cataloghi stranieri, ai cataloghi storici e a quelli specialistici.\nLa bibliografia riguardante la Basilica di San Pietro in Vaticano, \u00e8 molto ampia. Si indica qui, per comodit\u00e0, una bibliografia essenziale, integrata eventualmente con l'indicazione di volumi strettamente correlati all'argomento trattato in pagina.Per un approfondimento consulta la bibliografia dettagliata che integra quella essenziale qui riportata."}
{"id": "1221169", "revid": "182193", "url": "https://it.wikipedia.org/wiki?curid=1221169", "title": "Valle Spluga", "text": "La valle Spluga o val San Giacomo (\"val di Gi\u00fcst\" in dialetto chiavennasco, \"St. Jakobstal in tedesco)\" \u00e8 una valle alpina che fa parte della provincia di Sondrio;\npu\u00f2 essere considerata una continuazione della Valchiavenna in quanto inizia proprio a Chiavenna, per poi concludersi, dopo circa 30 km, con il passo dello Spluga.\nSi tratta di una valle di origine glaciale, attraversata dal torrente Liro, affluente, pi\u00f9 a valle, del Mera, e che dal punto di vista orografico separa le Alpi Occidentali dalle Alpi Orientali e, pi\u00f9 in particolare, le Alpi dell'Adula ad ovest e le Alpi del Platta ad est. \u00c8 composta da soli tre comuni (San Giacomo Filippo, Campodolcino e Madesimo).\nStoria.\nLa Val San Giacomo dall'inizio del Duecento fino al 1815 era un comune unico diviso in tre terzieri:\nLa suddivisione in terzieri \u00e8 riassunta simbolicamente nella bandiera della Val San Giacomo (il cui drappo originario \u00e8 conservato nel santuario di San Guglielmo, a San Giacomo Filippo), divisa in tre fasce orizzontali, ognuna delle quali \u00e8 a sua volta divisa in quattro strisce di colore nero, verde, rosso e giallo, in onore dei quartieri di ogni terziere. Al centro campeggia un riquadro con l'effigie di San Giacomo, contornata da due palme del martirio e sormontante un cartiglio con l'epigrafe \u201cVallis San Jacobi\u201d. Diversi stemmi e gonfaloni comunali dei paesi della valle riprendono i contenuti della bandiera.\nGeografia.\nOrografia.\nI monti principali che contornano la valle sono:\nRifugi.\nPer facilitare l'escursionismo e la salita alle vette che contornano la valle vi sono alcuni rifugi:"}
{"id": "1221172", "revid": "124159126", "url": "https://it.wikipedia.org/wiki?curid=1221172", "title": "Scott Lang", "text": "Scott Edward Harris Lang, conosciuto come Ant-Man II, \u00e8 un personaggio dei fumetti creato da David Michelinie (testi) e John Byrne (disegni), pubblicato dalla Marvel Comics. La sua prima apparizione avviene in \"Avengers\" (vol. 1) n. 181 (marzo 1979), mentre la sua identit\u00e0 supereroistica viene assunta in \"Marvel Premiere\" (vol. 1) n. 47 (aprile 1979).\nSecondo personaggio a rivestire il ruolo di Ant-Man, Scott Lang \u00e8 un ladro riformato e esperto d'elettronica che, dopo aver sottratto la tuta a Hank Pym per salvare sua figlia Cassie continua, col consenso del primo Ant-Man, a vestire i panni di supereroe per poterle fare da modello morale e redimersi dagli errori passati.\nStoria editoriale.\nCreato da David Michelinie e John Byrne nel marzo 1979, Scott Lang esordisce su \"Avengers\" (vol. 1) n. 181, come semplice personaggio secondario impiegato presso le Stark Industries ma, in seguito, i piani per lui sono cambiati e la Marvel ha deciso di trasformarlo in un supereroe facendone il . Il progetto originale di dedicargli due numeri della collana \"Marvel Premiere\", 47 e 48 (aprile-giugno 1979), e, in caso di successo, lanciarlo in una propria testata, viene accantonato a causa delle scarse vendite registrate dai due albi in questione relegando il nuovo Ant-Man a semplice guest star nella serie dedicata a Iron Man per i tre anni successivi finch\u00e9, per dargli maggiore importanza all'interno dell'Universo Marvel, nel 1982 diviene un personaggio di supporto delle storie dei Fantastici Quattro (allora sceneggiate da Tom DeFalco) in qualit\u00e0 di membro temporaneo del gruppo. La notoriet\u00e0 raggiunta in tali storie fa s\u00ec che da luglio 1997 a gennaio 1999 il personaggio sia tra i co-protagonisti della serie \"Heroes for Hire\", durata 19 volumi e incentrara sulle vicende della prima formazione degli Eroi in vendita, a seguito della chiusura di quest'ultima, l'eroe fa varie comparse nelle storie dei Vendicatori in qualit\u00e0 di riserva della squadra dopodich\u00e9, dal gennaio 2013, diviene uno dei comprimari della serie \"FF\" (\"Future Foundation\"), scritta da Matt Fraction e Mike Allred.\nNel 2015, grazie al successo del film a lui dedicato, Scott ottiene una sua testata, scritta da Nick Spencer, disegnata da Ramon Rosanas e intitolata semplicemente \"Ant-Man\"; per l'occasione il costume del personaggio subisce un re design a opera di Chris Samnee. In seguito a \"Secret Wars\" la serie viene chiusa con un Annual e uno One-Shot, ma ne inizia un'altra intitolata \"Astonishing Ant-Man\" e curata sempre dagli stessi autori, terminata nel 2016 dopo tredici numeri.\nIn Italia.\nIn Italia l'esordio del personaggio \u00e8 stato tradotto ad opera dell'Editoriale Corno diviso in due parti sulla seconda serie de \"L'Uomo Ragno\" n. 3-4 (marzo 1982), mentre il suo debutto come Ant-Man avviene su \"Iron Man\" n. 13-14 (febbraio-marzo 1990) edito da Play Press. I suoi team up coi Vendicatori, ed in particolare con Henry Pym e Wasp avvengono su \"Star Magazine Oro\", collana pubblicata dalla Star Comics, che ha tradotto anche le storie del personaggio assieme ai Fantastici Quattro sui numeri 133-135 (novembre 1995-gennaio 1996) dell'omonima testata. Le storie di Ant-Man sono poi state tradotte da Panini Comics sotto l'etichetta Marvel Italia su \"L'Uomo Ragno Deluxe\" nei numeri dal 26 al 42 (giugno 1997-gennaio 1998), testata dove sono state pubblicate anche le avventure del personaggio assieme agli Eroi in vendita.\nLa serie regolare del 2015 dedicata al personaggio \u00e8 stata invece pubblicata sulle pagine di \"Marvel Heroes\", collana che ha assunto dapprima il sottotitolo \"Ant-Man\" e poi, col termine dell'evento \"Secret Wars\", de \"Lo Stupefacente Ant-Man\", azzerando la precedente numerazione.\nBiografia del personaggio.\nOrigini.\nNato a Coral Gables, Florida, Scott Lang viene cresciuto da un padre freddo e spesso distante sia nei suoi confronti che in quelli della sorella Ruth. Da adulto diviene un brillante ingegnere elettronico, sposa una donna di nome Peggy Rae e ha una figlia, Cassie, con cui si impegna fin dai primi anni a stabilire il rapporto d'affetto e amicizia che a lui \u00e8 sempre mancato con la figura paterna. Poich\u00e9 i suoi guadagni non gli consentono di provvedere appieno alla famiglia, Scott commette una serie di furti venendo infine arrestato e imprigionato, cosa che delude Peggy fino al punto da chiedere il divorzio. In prigione Scott continua a studiare elettronica e, dopo pochi anni, esce per buona condotta trovando subito lavoro nel dipartimento di ricerca e sviluppo delle Stark International, dove viene personalmente scelto da Tony Stark per aiutarlo a migliorare i sistemi di sicurezza del maniero dei Vendicatori.\nNel frattempo tuttavia Cassie contrae una grave malattia cardiaca e la sua sola speranza di salvezza \u00e8 una costosa operazione cardiochirurgica che solo in pochi medici sono in grado di eseguire correttamente, la pi\u00f9 facilmente reperibile di questi, Erica Sondheim, viene tuttavia rapita dal presidente della Cross Technological Enterprises (CTE), Darren Cross, a sua volta malato di cuore e costretto a un nuovo trapianto ogni giorno. Determinato a fare qualsiasi cosa pur di salvare sua figlia, Scott decide di commettere un ultimo furto e penetra nella casa di Hank Pym sottraendogli il costume di Ant-Man e le particelle riducenti che gli conferiscono i poteri facendo poi irruzione nella sede delle CTE e liberando la dottoressa dalle grinfie di Cross cos\u00ec che questa riesca a operare sua figlia e salvarle la vita. Successivamente Scott decide di consegnarsi a Pym e tornare in carcere ma lo scienziato, avendolo seguito di nascosto, si dice colpito dall'uso eroico che ha fatto della sua attrezzatura e, dunque, decide di donargliela nominandolo di fatto nuovo Ant-Man.\nSecondo Ant-Man.\nTra alti e bassi, Scott, oltre alle sue responsabilit\u00e0 di ingegnere e di padre, continua dunque l'attivit\u00e0 di avventuriero in costume, aiutando Iron Man a riparare dall'interno la sua armatura dopo uno scontro con Hulk, Calabrone (nuovo alter ego di Pym) a soccorrere Wasp da un rapitore e i Vendicatori durante il loro primo scontro con Taskmaster; avversario che affronta nuovamente prima al fianco dell'Uomo Ragno e poi di Occhio di Falco. Dopo aver combattuto al fianco di Iron Man e Jim Rhodes contro Mauler, conosce i Fantastici Quattro e li accompagna in un'avventura nel microverso.\nTempo dopo, Scott scopre che Spymaster ha rubato i progetti dell'armatura di Iron Man vendendoli al mercato nero e lo comunica a Tony inducendolo a iniziare una guerra contro chiunque abbia un'armatura basata sulla sua tecnologia. Quando lo spietato affarista Obadiah Stane si impossessa della Stark International, Scott, in segno di rispetto verso Tony, lascia la compagnia e apre una sua attivit\u00e0 nel settore elettronico. Nel frattempo, grazie alle sue competenze scientifiche, il secondo Ant-Man si unisce in via temporanea ai Fantastici Quattro per sostituire il disperso Mister Fantastic, durante questo periodo lui e Cassie vanno a vivere al Four Freedom Plaza. Al ritorno di Reed, Scott lascia il gruppo e, dal momento che i suoi affari non vanno per il meglio, entra nel gruppo degli Eroi in vendita finch\u00e9 non si scioglie. Data la sua disoccupazione, il tribunale revoca l'affidamento congiunto nominando Peggy come unica affidataria di Cassie.\nSconfortato, Scott accetta di entrare nei Vendicatori in qualit\u00e0 di membro ufficiale, iniziando un'aspra rivalit\u00e0 col compagno di squadra Fante di cuori, che tuttavia alla fine gli dimostra di essere un vero eroe sacrificandosi per salvare Cassie da un assassino di bambini.\nDurante questo periodo, ha una relazione con l'ex-eroina divenuta investigatrice privata Jessica Jones e, assieme all'agente S.H.I.E.L.D. Clay Quartermain la aiuta a risolvere il caso della scomparsa di Mattie Franklin. La relazione tra i due ad ogni modo termina quando essa gli rivela di essere innamorata, e incinta, di Luke Cage.\nMorte e ritorno.\nNel momento in cui Scarlet inizia ad impazzire perdendo progressivamente il controllo sui propri poteri e distorcendo a caso la trama della realt\u00e0, il defunto Jonathan Hart (Fante di cuori) compare di fronte agli occhi di Scott nel giardino della base dei Vendicatori causando poco dopo un'esplosione che, oltre a distruggere gran parte dell'edificio, provoca la morte del secondo Ant-Man.\nTutto ci\u00f2 lascia profondamente scossi sia i compagni dell'uomo che sua figlia Cassie la quale, ormai adolescente, per onorare il padre decide di seguirne le orme divenendo l'eroina nota come Stature, membro dei Giovani Vendicatori.\nDiversi anni dopo, Iron Lad porta i Giovani Vendicatori e Scarlet indietro nel tempo per salvare Scott pochi istanti prima della sua morte. Il ricongiungimento tra lui e la figlia, le cui azioni eroiche lo rendono orgoglioso, ha tuttavia poca durata in quanto, alcuni istanti dopo, durante lo scontro tra Vendicatori, Giovani Vendicatori, X-Men, Magneto, X-Factor e il Dottor Destino, Stature viene uccisa da quest'ultimo davanti allo sguardo costernato del padre.\nFondazione Futuro.\nAmareggiato, Ant-Man si unisce brevemente alla nuova formazione di Difensori assieme al Dottor Strange, Silver Surfer, Namor, She-Hulk Rossa, Pugno d'acciaio e la Gatta Nera ma, infine, subentra a Mister Fantastic alla leadership della Fondazione Futuro con l'intento di servirsi delle risorse dell'organizzazione per vendicarsi del Dottor Destino, che riesce a sconfiggere brutalmente grazie al suo ingegno, privandolo dei suoi poteri e sfruttando al massimo le capacit\u00e0 delle Particelle Pym, divenendo uno dei pochi supereroi ad essere riusciti a sconfiggere Destino da soli nonch\u00e9 l'unico Ant-Man oltre a Pym ad aver sviluppato il pieno controllo delle sue particelle riducenti.\nIn seguito scioglie la squadra e va a convivere con l'ex-pop star e aspirante supereroina Darla Deering (Miss Cosa), altro membro del gruppo con cui, nel frattempo ha iniziato una relazione. Tempo dopo, assieme a Pantera Nera e Emma Frost, Ant-Man investiga sull'omicidio di Uatu l'Osservatore venendo attirato nella base sulla Luna di Nick Fury in quanto candidato papabile a subentrargli come \"Uomo sul Muro\" ma, dopo che l'ex-direttore dello S.H.I.E.L.D. si rivela come responsabile dell'omicidio di Uatu, Scott contribuisce ad affrontarlo.\nQuando un fallimentare incantesimo di Scarlet finisce per invertire la \"bussola morale\" di vari supereroi e supercriminali il Dottor Destino, divenuto buono, tenta di rimediare ai suoi peccati ragion per cui resuscita Cassie che, dunque, si ricongiunge al padre. In seguito a tale scioccante avvenimento Scott si allontana da Darla ponendo fine alla loro relazione.\nAnt-Man Security Solutions.\nPeggy, non volendo che Cassie frequenti il padre poich\u00e9 lo ritiene pericoloso per la sua sicurezza, si trasferisce con lei a Miami, ragion per cui Scott vi si trasferisce a sua volta e, senza far sapere nulla all'ex-moglie, continua a rimanere vicino alla figlia e a passare tempo con lei. Contemporaneamente inoltre fonda una societ\u00e0 chiamata \"Ant-Man Security Solutions\", assumendo come dipendente il Grizzly, appena uscito di prigione. Tempo dopo per\u00f2, Cassie viene rapita dal nuovo presidente della Cross Technological Enterprises (CTE), Augustine Cross, per asportarle il cuore e resuscitare suo padre Darren; pur riuscendo a salvarla Scott, sentendosi responsabile, decide di accettare il consiglio di Peggy e uscire dalla vita della figlia. Dopo la morte apparente di Hank Pym, Scott riceve da Wasp l'attrezzatura da Giant-Man e decide di donarla a un giovane alleato sia suo che di Pym, Raz Malhotra, cui offre un lavoro nella sua societ\u00e0.\nDurante le fasi finali dell'incursione tra Terra 616 e Terra 1610 Scott aiuta l'ex-supereroina Mary Morgenstern a rubare un manufatto asgardiano con cui ringiovanire numerosi supereroi della Golden Age e, in seguito, inizia una relazione puramente sessuale con la nuova Scarabeo.\nNuovissimo Universo Marvel.\nCon la rinascita del multiverso, Scott, incriminato dalla polizia di Miami a causa delle sue sconsiderate azioni da supereroe, si trova ad affrontare una serie di supercriminali riuniti dalla Hench App del Power Broker, un'applicazione per smartphone che consente al suo possessore di chiamare un mercenario a scelta. Ant-Man fa poi un colloquio per diventare la guardia del corpo della sua ex-fidanzata Darla Deering, viene ingaggiato dal nuovo Capitan America per sconfiggere il Sabotatore e salva la vita di Cassie da un attacco di Crossfire e della Voce, convincendola poi ad allontanarsi da lui per la sua sicurezza sebbene in seguito essa si rechi dal Power Broker ottenendo nuovamente i suoi poteri e assumendo l'identit\u00e0 di Stinger.\nPoteri e abilit\u00e0.\nTramite una versione gassosa delle Particelle Pym presenti in uno scomparto nella cintura del suo costume, Ant-Man \u00e8 in grado di restringere se stesso (e eventualmente anche altre persone a contatto con lui) fino a raggiungere le dimensioni di un insetto e ritornare normale a suo piacimento. Tale processo lascia invariata la sua forza e, con il passare degli anni, Scott ha imparato a padroneggiare il corretto funzionamento delle particelle riducenti con la stessa accuratezza del loro creatore, Hank Pym. Attraverso gli impianti cibernetici nel suo elmetto inoltre, Scott \u00e8 in grado di comunicare e manipolare gli insetti nonch\u00e9 di respirare in assenza di ossigeno, vedere al buio, amplificare la sua voce per poter essere sentito anche dopo aver assunto dimensioni microscopiche ed emettere scariche elettriche attraverso le antenne. Al massimo della loro potenza le Particelle Pym permettono inoltre all'utilizzatore di rimpicciolirsi fino a dimensioni subatomiche e entrare nel Microverso.\nAnche senza i poteri della tuta, Scott dispone di vaste competenze nel campo dell'elettronica (avendo conseguito un master universitario in ingegneria elettrica) ed \u00e8 un abilissimo ladro, in grado di infiltrarsi e hackerare sistemi di sicurezza avanzati. \u00c8 dotato anche di una straordinaria agilit\u00e0 e una notevole competenza nel combattimento corpo a corpo.\nAltre versioni.\nAge of Ultron.\nNella realt\u00e0 alternativa di \"Age of Ultron\", Scott \u00e8 inizialmente tra i molti supereroi uccisi da Ultron durante la sua conquista del mondo ma, quando le versioni di questa realt\u00e0 apocalittica di Wolverine e dalla Donna Invisibile per prevenire la creazione di Ultron tornano indietro nel tempo e uccidono Hank Pym, si viene a formare una nuova linea temporale dove \u00e8 Kang il Conquistatore ad aver dominato il mondo, mentre Scott Lang e Eric O'Grady sono entrambi tenuti come trofei rinchiusi in un formicaio assieme a delle formiche carnivore. Il nuovo presente si rivela dunque peggiore del precedente, perci\u00f2 Logan e Susan tornano nel passato impedendosi di uccidere Pym e riportando tutto alla normalit\u00e0.\nHouse of M.\nNella realt\u00e0 di \"House of M\", Scott Lang \u00e8 sposato con Jessica Jones.\nFiabe Marvel.\nNell'episodio \"Alice nel Paese delle Meraviglie\" della miniserie \"Fiabe Marvel\", Cassie riveste il ruolo di Alice mentre Scott \u00e8 il Bruco.\nMarvel Zombi.\nNella serie \"Marvel Zombi\", Scott diviene uno zombie tentando di difendere l'elivellivolo S.H.I.E.L.D. e viene successivamente ucciso dal gruppo di zombie che acquisiscono poteri cosmici.\nMC2.\nNel futuro alternativo di \"MC2\", Scott si \u00e8 ritirato dal ruolo di Ant-Man mentre sua figlia Cassie, modificando la tecnologia del suo costume per includere anche i poteri di Wasp, gli \u00e8 subentrata nel suolo di \"Stinger\". In seguito per\u00f2, l'uomo capisce di voler continuare a essere un eroe e decide di tornare in attivit\u00e0.\nUltimate.\nNell'universo Ultimate, Scott Lang \u00e8 il secondo Giant-Man nonch\u00e9 membro dei New Ultimates. In tale versione il personaggio \u00e8 un uomo di mezza et\u00e0 e completamente calvo con una figlia adulta: Cassie Lang (Giant-Woman). Dopo gli iniziali dissapori, lui e il suo team contribuiscono ad aiutare gli Avengers contro Gregory Stark in Corea del Nord.\nAltri media.\nCinema.\nNel franchise del Marvel Cinematic Universe, Scott Lang \u00e8 interpretato da Paul Rudd ed \u00e8 uno dei protagonisti dell'Infinity Saga, al fianco di personaggi come Iron Man, Thor, Capitan America, Vedova Nera e Hulk. In tale versione, \u00e8 un ex-impiegato della VistaCorp licenziato e in seguito fatto arrestare per aver scoperto il giro di truffe della compagnia e hackerato i loro server per restituire il maltolto ai clienti; una volta uscito di prigione, decide di riscattarsi diventando un modello migliore per sua figlia Cassie."}
{"id": "1221173", "revid": "183976", "url": "https://it.wikipedia.org/wiki?curid=1221173", "title": "Val San Giacomo", "text": ""}
{"id": "1221175", "revid": "15756", "url": "https://it.wikipedia.org/wiki?curid=1221175", "title": "Deadpool", "text": "Deadpool, il cui vero nome \u00e8 Wade Winston Wilson, \u00e8 un personaggio immaginario dei fumetti creato da Fabian Nicieza (testi) e Rob Liefeld (disegni), pubblicato negli Stati Uniti d'America dalla Marvel Comics ed esordito nella serie a fumetti \"New Mutants\" (vol. 1) n. 98 (febbraio 1991). A causa della sua parlantina inarrestabile viene soprannominato \"il Mercenario Chiacchierone\" (\"The Merc with a Mouth\").\nIl sito web IGN ha inserito il personaggio alla 31\u00aa posizione nella classifica dei cento maggiori eroi della storia dei fumetti.\n\u00c8 un eroe-antieroe noto per il suo humour, fatto di doppisensi e riferimenti a film, serie televisive, canzoni e immagini popolari. Teledipendente tanto da descrivere la propria mano destra come \"La mia mano CINEMAX\", apprezza in particolare le sitcom: il suo idolo \u00e8 Bea Arthur della serie \"Cuori senza et\u00e0\", ritiene che le gemelle Olsen siano al centro di una cospirazione mondiale e, stando a Siryn ha \u00ab\"pianto quando \u00e8 stato sospeso Manimal\"\u00bb.\nIl suo nome di battesimo ricalca da vicino quello del personaggio della DC Comics Deathstroke, che si chiama Slade Wilson; un'altra somiglianza degna di nota tra i due \u00e8 che entrambi sono sia mercenari sia maestri di spada, e indossano indumenti aderenti da assassino con bandoliere, cinturoni e una maschera che copre completamente il volto. In origine, fu questa caratterizzazione grafica molto simile a fare gridare al plagio da parte di Rob Liefeld. Il successivo sviluppo del personaggio da parte di autori come Joe Kelly e Gail Simone - e in seguito lo stesso Nicieza - ha fatto s\u00ec che i caratteri dei due mercenari divergessero radicalmente.\nDeadpool rompe spesso la quarta parete, ovvero il confine tra la realt\u00e0 e il fumetto; sa di essere in un fumetto, come quando Bullseye gli chiede a quando risalga il loro ultimo incontro e gli viene risposto: \u00abNumero 16, Bullseye\u00bb, oppure quando l'Uomo Ragno si toglie la maschera, e Wade urla \u00ab\"Come se non avessimo visto i film e non sapessimo che sotto la maschera c'\u00e8 il bel Tobey Maguire dagli occhi sognanti!\"\u00bb.\nStoria editoriale.\nDopo due miniserie, al personaggio venne dedicata una prima serie regolare esordita nel 1997, \"Deadpool\" (vol. 1), realizzata inizialmente da Joe Kelly e dal disegnatore Ed McGuinness; la serie si concluse nel 2002 dopo 69 numeri. Con il mutante Cable ha poi condiviso la testata \"Cable &amp; Deadpool\", serie regolare dedicata al team-up tra i due personaggi, conclusa dopo 50 numeri nel febbraio 2008; da ottobre 2008 al personaggio venne inoltre dedicata una seconda testata omonima, \"Deadpool\" (vol. 2), scritta da Daniel Way e conclusa nel 2012 dopo 63 numeri; dopo la conclusione di quest'ultima, la testata viene rilanciata nel 2013 come parte dell'iniziativa Marvel NOW!, \"Deadpool\" (vol. 3), con i testi di Gerry Duggan e Brian Posehn e disegnata da Tony Moore e conclusa nel 2015 dopo 45 numeri.\nAll'interno dell'iniziativa di rilancio editoriale All New All Different Marvel, \u00e8 esordita nel 2016 una quarta serie, \"Deadpool\" (vol. 4), sempre scritta da Gerry Duggan e conclusa a fine 2017 dopo 36 numeri; contemporaneamente \u00e8 esordita una miniserie, scritta da Joe Kelly, con storie che vedono la presenza anche di Spider-Man, \"Spider-Man/Deadpool\" (vol. 1). Nel 2018 \u00e8 esordita una nuova serie, \"Despicable Deadpool\", dedicata al personaggio all'interno dell'iniziativa editoriale \"Legacy\" con la numerazione che parte tenendo conto di tutte le serie e le miniserie precedenti.\nEdizione italiana.\nPanini Comics, nella linea Marvel Italia, ha alcuni volumi da fumetteria (\"100% Marvel\"), e una collana regolare da edicola.\nSegue una collana regolare da edicola esordita nel giugno 2011 in cui presenta la serie regolare dal n. 13, la nuova serie regolare \"Deadpool Team-Up\" e varie storie brevi tratte da speciali. Continuano nel frattempo a essere ospitate nella collana 100% Marvel la serie \"Deadpool Corps\" (due numeri) e la miniserie \"Deadpool Pulp\".\nBiografia del personaggio.\nWade Winston Wilson \u00e8 di origini canadesi e fin dall'infanzia si \u00e8 spesso trasferito per il lavoro del padre, ufficiale nell'USAF, spostandosi da una base all'altra. In giovane et\u00e0 la madre mor\u00ec per un cancro e, a causa dell'esacerbarsi dei rapporti con il padre, inizia a preferire la compagnia dei teppisti, a darsi a piccoli episodi di vandalismo. Intorno ai diciassette anni, il padre rimane ucciso da uno degli amici del figlio mentre cerca di riportarlo a casa. Abbandonati gli studi, si arruola nell'Esercito ma poco dopo viene cacciato per insubordinazione e inizia una carriera come mercenario: \u00e8 in questo periodo che, stando allo sceneggiatore Joe Kelly, avrebbe incontrato per la prima volta il futuro Bullseye. Conosce anche la giovane mutaforma Copycat, della quale si innamora.\nIn seguito, Wilson scopre di essere affetto da una forma grave di cancro, e quando la malattia ha ormai raggiunto lo stadio terminale gli viene offerta la possibilit\u00e0 di entrare nel progetto Arma X, dove viene sottoposto a una sperimentazione che mira a riprodurre il fattore rigenerante del mutante Wolverine in altri soggetti. Apparentemente la procedura fallisce e Wade viene trasferito in una struttura di accoglienza, l'Ospizio; diretta dal dr. Killebrew, che compie esperimenti non autorizzati sui pazienti spalleggiato dal Sorvegliante, (\"The Attending\", o X\"-Man\"). L'atteggiamento irriverente di Wilson e il suo desiderio di avere finalmente pace nella morte lo rendono presto l'eroe degli altri ospiti e allo stesso tempo la cavia preferita del dottore. Nel delirio, comincia ad avere visioni di Morte, che se ne invaghisce e lo chiama a s\u00e9 ogni volta che lo torturano. A seguito della morte di uno dei pazienti, Wade viene condannato a morire ma il desiderio di sopravvivere \u00e8 talmente forte da attivare il fattore di guarigione salvandolo da morte certa. Risanato ma al contempo devastato irrimediabilmente nel fisico e nella mente perch\u00e9 il fattore rigenerante \u00e8 legato al tumore, riesce a fuggire insieme agli altri pazienti e, in memoria dei giorni trascorsi all'Ospizio, prender\u00e0 il nome di Deadpool.\nEbbe poi una relazione sentimentale con la mutaforma Vanessa, alias Copycat, conosciuta agli esordi come mercenario e prima di ammalarsi di cancro. I due si sono poi incontrati a pi\u00f9 riprese negli anni successivi, fino alla morte di lei. Durante il suo soggiorno all'Ospizio, fa la conoscenza di Morte.\nSi \u00e8 poi innamorato della mutante Theresa Rourke Cassidy/Siryn, figlia di Banshee. Dopo diverse incomprensioni, Wade e Theresa sono tornati in rapporti amichevoli. Nella serie \"La sfida di Dracula\" si \u00e8 innamorato di una succube di nome Shiklah, che doveva inizialmente portare a Dracula in modo da sposarla, solo che, dopo varie vicissitudini, \u00e8 stato lui a sposare lei. Da una relazione con Carmelita Camacho ebbe una figlia: Eleanor Camacho. Ha anche avuto una relazione con la Morte, la quale preferisce il suo amore a quello di Thanos.\nDeadpool inizia a lavorare per diversi committenti come mercenario. Incontra per la prima volta Cable mentre \u00e8 al servizio del misterioso \"Mr. Tolliver\" (poi rivelatosi un possibile figlio futuro dello stesso Cable). In seguito, Wade si trova al centro di una serie di eventi che lo costringono a ripensare almeno in parte i propri scopi. Dopo due miniserie curate da Nicieza in cui si iniziava a ridefinire la sua figura e si introduceva un comprimario storico, Weasel, che rifornisce Deadpool di armi, \u00e8 Joe Kelly sulle pagine della collana \"Deadpool\" (fino al n. 33) a delineare l'interpretazione pi\u00f9 nota del personaggio - sospeso tra afflati di redenzione, fallimenti, allegra follia e cupa violenza - e a approfondirne l'ambiente. Lo sceneggiatore crea in particolare T-Ray, nemesi storica di Wade, l'organizzazione interdimensionale Landau, Luckman &amp; Lake e Blind Al, un'anziana ma coriacea non vedente che invece rappresenta la coscienza del protagonista. Il mercenario affronta inoltre un'ultima volta Francis, che ha assunto il nome di Ajax.\nDopo l'abbandono di Kelly la serie proseguir\u00e0 fino al 1995 con alterne fortune, concludendosi con un arco narrativo scritto da Gail Simone e illustrato dallo Studio Udon, durante il quale Deadpool fa brevemente fortuna, fonda una sua societ\u00e0 (la Deadpool Inc.) e si scontra con il letale assassino-telepate Cigno Nero. Creduto morto in un'esplosione, Wade riapparir\u00e0 successivamente in \"Deadpool Walking\", l'arco finale di Agente X, serie sceneggiata dalla stessa Simone in cui apparivano alcuni dei suoi precedenti supporter e il collega mercenario Taskmaster. Conclusasi anche \"Agente X\", Fabian Nicieza ha fatto di Deadpool il co-protagonista della collana \"Cable&amp;Deadpool\", nella quale affianca il suo storico avversario-alleato Cable. Quest'ultimo rappresenta l'elemento serio e posato della coppia, con il mercenario chiacchierone a fargli da controcanto ironico. Ritornano Weasel e i membri dell'Agenzia X (Sandi Brandenberg, Outlaw e il titolare Alex Hayden) ed entra a fare parte del gruppo un nuovo personaggio, Bob, Agente dell'HYDRA.\nCivil War.\nDurante Civil War, Deadpool si schiera inizialmente dalla parte dei favorevoli alla registrazione (perch\u00e9 spera di trovare finalmente una legittimazione come \"eroe\" riconosciuto dal governo americano) e si trova anche ad affrontare Capitan America. Dopo una serie di contrasti con Cable, viene convinto da quest'ultimo a mutare propositi e combattere contro la registrazione (scelta che, per altri motivi, far\u00e0 anche Spider-Man).\nSecret Invasion.\nDurante l'Invasione Skrull Deadpool riceve da Nick Fury il compito d'introdursi nella base aliena situata nel Monte Cheyenne allo scopo di trafugare importanti dati biologici grazie ai quali uccidere la Regina degli Skrull, Veranke. I dati per\u00f2 vengono intercettati da Norman Osborn, il quale li usa per ultimare la ascesa al potere, uccidendo Veranke, e facendo fare una brutta figura a Deadpool, che oltretutto non pu\u00f2 ricevere neanche i 100 milioni di dollari promessi da Fury.\nDark Reign.\nPer vendicarsi di Osborn, Deadpool fa irruzione all'interno della Torre dei Vendicatori, dove lo aspettano i nuovi Thunderbolts, composti da Yelena Belova, ovvero la terza Vedova Nera, Carnefice, Fantasma, Paladin e Ant-Man. Nel corso della lotte si ritrova solo con la Vedova Nera, di cui si innamora. Arrivato il resto della formazione, Deadpool deve fuggire. Assieme a Taskmaster gioca un tranello ai T-Bolts e, trovatosi da solo con Osborn, si fa picchiare, per potergli prendere la carta di credito e vendicarsi. Dopodich\u00e9 arriva il Carnefice che lo decapita. Scopriamo che il mercenario sfigurato \u00e8 ancora vivo, e con Taskmaster sta \"svaligiando\" diversi bancomat con la carta di credito di Norman.\nQuando Deadpool ringrazia Taskmaster per avergli ricucito la testa, l'ex agente dell'HYDRA nega di essere stato lui; allora i due si accorgono che \u00e8 stata Yelena, che credono ricambi il sentimento di Deadpool (in verit\u00e0 era Natasha Romanoff, la seconda Vedova Nera, sotto mentite spoglie in quell'organizzazione). Durante un'intervista televisiva al direttore dell'H.A.M.M.E.R., Norman Osborn, Deadpool compare dietro di lui facendosi vedere da tutti, ad esclusione dello stesso Osborn, con il teletrasportatore con un foglio con su scritto \"chi non muore si rivede\". Dopo avere rivisto il video Osborn decide di mandare uno dei suoi Vendicatori, Bullseye a uccidere Deadpool. Dopo un lungo scontro tra i due, Deadpool sembra avere la vittoria a portata di mano ma Bullseye lo convince a risparmiarlo in cambio dei cento milioni che Osborn gli doveva (in realt\u00e0 li d\u00e0 a Deadpool di tasca sua).\nPirata (Onda di mutilazione).\nUsando i soldi ottenuti da Bullseye, Deadpool acquista un sottomarino nucleare. Non sapendo per\u00f2 come funziona, quando si immerge crede sia affondato. Deluso, compra un'altra nave, e insieme a Bob, Agente dell'HYDRA decide di diventare un pirata. Per fare soldi decide di attaccare un'isola piena di hotel di lusso. L'isola viene per\u00f2 attaccata da veri pirati, e Bob, per fare colpo su una bella ragazza cieca, dice che Deadpool difender\u00e0 l'isola. Cos\u00ec il trio (che ha reclutato la ragazza come navigatrice, poich\u00e9 conosce l'isola meglio di chiunque altro) decide di affrontare i pirati. Dopo avere subito una dura sconfitta attireranno i pirati in una trappola, facendoli passare sopra il sottomarino nucleare che Deadpool non sapeva usare, e li uccidono con un'esplosione atomica. Alla fine Deadpool scioglie la ciurma e riprende il mare in barca, da solo, desideroso di aiutare gli altri.\nVoglio che mi vogliate.\nDeadpool decide di dirigersi a San Francisco per unirsi agli X-Men credendo finalmente di potersi integrare in una comunit\u00e0. Rifiutata la sua richiesta, Ciclope lo allontana da Utopia poco prima di venire a conoscenza delle numerose interviste rilasciate dal padre di Mercury in cui sostiene che gli X-Men stiano trattenendo sua figlia, minorenne, contro la sua volont\u00e0. Convinto da Wolverine della pericolosit\u00e0 della mente di Wade quando viene deluso o rifiutato, Ciclope accetta di ammetterlo dopo un periodo di prova e affida a Domino il compito di supervisionarlo ignorando che oltre a pretendere di indossare una uniforme da lui confezionata, Deadpool ha in mente di assassinare il padre Mercury per risolvere il problema della cattiva pubblicit\u00e0 ai danni degli X-Men. Rintracciato l'uomo in uno studio televisivo, il tentativo di assassinio viene fermato da Domino che flirtando con lui lo invita nella sua stanza d'albergo, lo seda e lo lega al letto prima di ritornare su Utopia e fare rapporto; origliando una conversazione fra Ciclope e Wolverine, viene a conoscenza della loro intenzione di rimuoverlo dalla scena, e incredula si affretta a ritornare alla sua stanza per farlo fuggire poco prima che Wolverine si presenti alla porta proclamando di volere portare Deadpool con s\u00e9 in una missione in Cina finch\u00e9 le acque non si fossero calmate a S.F. Preoccupati per la vita del padre di Mercury, i due si mettono alla sua ricerca trovandolo assieme a un paio di agenti H.A.M.M.E.R. di scorta in una delle stazioni della metropolitana in cui nel giro di qualche minuto si scatena il caos obbligando tutti i suoi occupanti a dirigersi in superficie dove davanti alle telecamere il padre di Mercury (tenuto sotto tiro da Deadpool) confessa di avere orchestrato il tutto dietro ordine di Norman Osborn che aveva rilevato la sua societ\u00e0 salvandolo dalla bancarotta. Preso di mira dai cecchini di Osborn, viene salvato proprio da Deadpool che rivela il suo vero piano per aiutare gli X-Men. Per evitare di essere associati al comportamento di Deadpool, con ancora indosso la sua uniforme da X-Man, Deadpool si fa stendere volontariamente da Colosso e Surge prima di affermare in diretta TV la sua non appartenenza al gruppo mutante. Riappacificatisi alla stazione degli autobus, Ciclope lo invita a non tornare nella sua citt\u00e0 ammettendo per\u00f2 che possiede un certo stile.\nPerdita dei poteri.\nDeadpool in seguito affronter\u00e0 il suo doppio malvagio, Evil Deadpool (costruito con i suoi pezzi persi negli anni, rincollati grazie al fattore rigenerante). Durante lo scontro Evil Deadpool verr\u00e0 colpito da un proiettile che conteneva un siero che annulla il fattore rigenerante permettendo a Wade di ucciderlo. Deadpool manipoler\u00e0 poi la X-Force di Wolverine dicendo che il siero funzionava anche sui mutanti e spinge Bob, agente dell'HYDRA a tradirlo e iniettargli il siero (creato da Lapide), rendendolo mortale. Deadpool a questo punto riveler\u00e0 che ormai vuole morire per incontrare l'amata Morte. Bob per\u00f2 gli chieder\u00e0 di non lasciarsi uccidere, perch\u00e9 per prendere il siero ha dovuto ingannare Lapide, che ora vuole ucciderlo.\nSale sulla Terra.\nDeadpool, ora vulnerabile, finisce nel mirino di Allison Kemp, donna totalmente paralizzata a causa di Wade. Questa assume T-Ray e Slayback per ucciderlo. Quando Deadpool attacca la loro aeronave Slayback, colto dal panico, si lancia con il paracadute, ma si riveler\u00e0 una trappola del personaggio per fare esplodere i due. T-Ray, invece, pensando di stare uccidendo Deadpool, si far\u00e0 saltare in aria con quello che sembrava essere un semplice detonatore. Allora Allison minaccia Deadpool, ancora legato, di farsi esplodere. Deadpool per\u00f2 le fa capire che uccidersi con lui non la far\u00e0 guarire, e allora Allison decide di arrendersi. In seguito Wade incontrer\u00e0 un redivivo Evil Deadpool che gli rivela che il siero \u00e8 temporaneo e che entrambi hanno riacquisito il fattore rigenerante.\nMarvel NOW!\nI Presidenti Zombie.\nUn negromante di nome Michael, preoccupato per la situazione di odio e intolleranza in cui versano gli Stati Uniti, decide di compiere un oscuro rituale per riportare in vita i Presidenti defunti, sperando che con la loro saggezza possano riportare il paese all'antico splendore. Pur non avendo assolutamente cattive intenzioni (Michael stesso non \u00e8 neppure un Mago particolarmente dotato) qualcosa va storto: i Presidenti risorgono dalle tombe come zombie senzienti, decisi per\u00f2 non a salvare bens\u00ec a distruggere l'America. Gorman, ufficiale dello S.H.I.E.L.D incaricato di risolvere il problema, non vuole che i Vendicatori o altri eroi di punta vengano visti mentre ri-uccidono i capi USA, quindi ordina all'Agente Speciale Emily Preston di trovare un superumano di serie B che si occupi della faccenda.\nIntanto Wade \u00e8 a New York, dove si trova faccia a faccia con lo zombie di Franklin D. Roosevelt. Dopo averlo distrutto sfruttando l'elettricit\u00e0 che passa nei binari della metropolitana, attira l'attenzione della Preston, che lo ingaggia dietro promessa di un lauto compenso. Tutti i Presidenti, con Michael in ostaggio, si sono riuniti nella Independence Hall di Philadelphia, dove sotto il comando di George Washington hanno deciso di spazzare via gli Stati Uniti per ricominciare tutto da zero. Deadpool fa irruzione, ma viene freddato all'istante dallo zombie di Abraham Lincoln, che gli spara in testa. Quando si riprende, Wade incontra il fantasma di Ben Franklin, diventato energia a seguito dei suoi esperimenti sull'elettricit\u00e0, il quale sar\u00e0 da ora in poi suo alleato.\nWashington, nel frattempo, obbliga Michael a riportare in vita i soldati americani morti durante la Guerra di Indipendenza e la Guerra di Secessione, creandosi cos\u00ec un esercito. Guidato dalla Preston, Wade viaggia da un punto all'altro del paese a caccia degli Zombie: elimina Teddy Roosevelt allo Zoo di San Diego, un gruppo di presidenti \"di serie C\" sul Golden Gate, altri alla Diga di Hoover e decapita Lincoln in un Cage Match su un ring di Las Vegas. Grazie anche all'intervento del Dottor Strange, che gli fornisce una spada magica, si sbarazza pure di Nixon, Kennedy e Lyndon Johnson, andando pure nello spazio dove Reagan sta manomettendo dei satelliti nucleari.\nTuttavia Washington fa irruzione nell'Elivelivolo S.H.I.E.L.D., uccidendo la Preston (divenuta nel frattempo amica di Wade), rubando il Libro Magico e dissanguando il personaggio, che si salva solo grazie a Michael che lo teleporta via. Furioso, Deadpool affronta l'ultimo presidente rimasto, facendolo a pezzi e rompendo la maledizione distruggendo il Libro. Nonostante il plauso dei Vendicatori per l'impresa compiuta, Gorman accusa Wade di avere combinato solo danni e di essere responsabile della morte della Preston, e che pertanto non gli dar\u00e0 un centesimo, attirandosi cos\u00ec la sua vendetta. Nel finale, Michael rivela che per salvare la Preston ha trasferito la sua coscienza nel corpo di Wade: i due dovranno da adesso condividere la stessa mente.\nPatto con il diavolo.\nMediante un flashback negli anni '70 si viene a sapere come un tempo Deadpool avesse fatto un patto con un demone di nome Vetis, che gli aveva dato il compito di mantenere Iron Man attaccato alla bottiglia (ai tempi Tony Stark era infatti in piena crisi alcolista).\nWade per\u00f2 lo raggira: dopo avere convinto Tony a gettare tutto l'alcool indossa lui stesso l'armatura e, completamente sbronzo, rischia di provocare un danno ecologico con una centrale nucleare. Quando Vetis chiede spiegazioni, gli fa notare che sul contratto viene indicato il nome di Iron Man, non di Tony Stark, quindi lui ha assolto al suo compito. Il demonio viene poi trascinato all'Inferno da Mefisto, deluso perch\u00e9 Vetis si \u00e8 fatto imbrogliare e perch\u00e9 ha inoltre distribuito poteri a vari umani senza ottenere nulla in cambio.\nOggi, Deadpool si sta abituando ad avere dentro di s\u00e9 la Preston, quando Vetis, orribilmente sfigurato dalle torture subite negli Inferi, ricompare all'improvviso: sostiene che il contratto siglato tempo prima sia ancora valido, e che Wade deve adesso recuperare le anime di quelli a cui Vetis stesso ha donato i poteri. Se non lo far\u00e0, anche Michael morir\u00e0. Si scopre infatti che il Libro magico del negromante gli era stato donato proprio da Vetis, e per questo l'incantesimo sui presidenti aveva funzionato al contrario.\nSolo dopo avere ucciso un bagnino, il quale aveva chiesto poteri speciali solo per potere salvare pi\u00f9 vite, Wade inizia a chiedersi se sta facendo la cosa giusta, scoprendo anche che Vetis sta usando i poteri presi alle sue vittime per diventare sempre pi\u00f9 forte, e superare cos\u00ec Mefisto in persona.\nA questo punto, Deadpool decide per una soluzione drastica: uccide lui stesso Michael, spedendolo all'Inferno ma impedendo cos\u00ec a Vetis di ottenere il pieno dei suoi poteri. Nell'Aldil\u00e0, il mago deve rivelare a Mefisto della congiura, in cambio poi della restituzione della vita. Vetis viene cos\u00ec sconfitto dalle forze congiunte di Deadpool, Michael e Mefisto, il quale mostra a Wade alcuni anfratti della sua mente dove qualcuno ha manomesso e cancellato i suoi ricordi.\nIl buono, il brutto e il cattivo.\nLa storia si apre con un episodio del passato, dove Deadpool collabora (contro la loro volont\u00e0) con Luke Cage e Iron Fist (durante il periodo degli Eroi in Vendita) per aiutare una donna la cui figlia, Carmelita Camacho, \u00e8 sotto la cattiva influenza di un magnaccia conosciuto come l'Uomo Bianco. Durante l'operazione Wade viene catturato assieme a Carmelita e i due hanno un rapporto sessuale prima di essere salvati da Luke. Successivamente riescono a sconfiggere l'Uomo Bianco e a liberare la ragazza, che scappa non appena vede il vero volto deturpato del suo \"eroe\".\nAi giorni nostri Wade, dopo essere scampato a un'imboscata, viene a sapere che qualcuno ha prelevato per sette anni i suoi organi per alcuni esperimenti. Immaginando che quel qualcuno stia studiando le cavie del Progetto Arma Plus cerca aiuto prima da Wolverine e poi da Capitan America, ma senza successo. Successivamente si ritrova in un'altra imboscata, ma stavolta viene catturato.\nDopo essersi liberato scopre di essere in un campo di concentramento in Corea del Nord e che, dietro a tutto questo, c'\u00e8 un tipo di nome Butler, che sostiene di conoscerlo. Le brutte sorprese per il personaggio non sono finite. Scopre che il suo DNA assieme a quello degli X-Men \u00e8 servito per creare un esercito di ibridi Deadpool-Mutanti per l'esercito Nord Coreano, del quale Butler \u00e8 collaboratore: i poveretti hanno i poteri degli X-Men originali, ma la pelle butterata di Wade, il cui codice genetico era fondamentale per fissare il Gene X alle cavie.\nUltima rivelazione: Deadpool \u00e8 padre di una bambina, avuta ai tempi dell'Uomo Bianco con Carmelita. Sia la madre che la figlia sono prigioniere nel campo di concentramento, e verranno uccise se Wade non si lascer\u00e0 usare come cavia. Nel dialogo mentale con la Preston Wade racconta di come gi\u00e0 sapesse dell'esistenza della bambina, che si chiama Eleanor, ma che credeva che non fosse sua figlia in quanto era troppo bella, e non sfigurata come lui.\nAiutato dalla Preston e da una versione coreana di Nightcrawler, Wade libera Wolverine e Cap (anche loro catturati in quanto coinvolti in Arma Plus, il programma che sfoci\u00f2 in Arma X), e libera poi tutti i prigionieri umani e mutanti nell'accampamento. Wade fa per\u00f2 un'amara scoperta in quella che \u00e8 forse la parte pi\u00f9 triste e commovente di tutta la sua storia: vicino al campo c'\u00e8 una fossa comune dove trova il cadavere di Carmelita e, disperato, cerca anche il corpo della bimba prima di essere portato via da Logan e Cap.\nPoco dopo i tre raggiungono il covo di Butler, dove l'uomo sta curando la sorella malata di cancro con il DNA di Wade (era questo il suo scopo fin dall'inizio), e qui racconta a Wade di come si sono conosciuti dopo Arma X, di come abbia fatto esperimento su di lui e di come, per mantenerlo sotto il suo controllo, gli abbia fatto il lavaggio del cervello (e che quindi le memorie di Deadpool potrebbero essere false). Grazie alla sorella di Butler, che desidera solo morire, Wade lo uccide divenendo finalmente libero, per poi fare saltare in aria il laboratorio con la donna all'interno.\nGli X-Men coreani si rifugiano in Giappone, mentre Deadpool ottiene dalla Preston la promessa che, una volta tornata in un corpo, la prima cosa che far\u00e0 sar\u00e0 trovare Eleanor.\nIl titolo della serie \u00e8 chiaramente ispirato all'omonimo film di Sergio Leone \"Il buono, il brutto, il cattivo\".\nDeadpool contro lo S.H.I.E.L.D..\nL'Agente Gorman dello S.H.I.E.L.D., che si era rifiutato di pagare Wade per i suoi servigi durante la saga dei presidenti zombie, si scopre essere corrotto, e sta inoltre contrabbandando varia merce, come armi o droga, tramite un LMD (Life Model Decoy, un robot che riproduce le sembianze di una persona) dell'agente Preston. Quando scopre che quest'ultima \u00e8 viva dentro la testa di Wade e che rischia di essere scoperto, mette una taglia sulla testa del Mercenario, mettendogli contro diversi assassini quali Crossbones, Trapster e lo stesso robot della Preston pur di ucciderlo. In suo aiuto, mentre fronteggia gli assassini, giungono gli agenti Adsit (collega e compagno di squadra della Preston) e Coulson. Successivamente raggiungono Gorman e scoprono non solo che finora collaborava con l'organizzazione terroristica U.L.T.I.M.A.T.U.M., ma che gli ha fornito addirittura un Elivelivolo. Deadpool affronta i suoi agenti con una violenza inaudita persino per i suoi standard (ancora sconvolto per le rivelazioni in Corea), finendo per distruggere il veicolo.\nIl passo successivo \u00e8 ridare un corpo alla Preston, per questo viene deciso di trasferire la sua coscienza all'interno di un altro LMD, ma Gorman, sopravvissuto, manomette il congegno. Per non perdere la sua prima e vera amica, Wade entra nella sua psiche, dove se la deve vedere con le sue varie personalit\u00e0, le quali non vogliono che la Preston se ne vada. In suo aiuto intervengono Michael il negromante e il Dottor Strange, con i quali riesce a salvarla. In quel frangente Wade incontra una nuovissima personalit\u00e0 senza nome, con un costume simile a un monaco buddista bianco e grigio. Di nuovo solo, riaffronta Crossbones, interrompendo lo scontro solamente per uccidere definitivamente Gorman, per poi sfogarsi sull'altro mercenario rischiando di ucciderlo letteralmente di botte. Solo l'intervento dei suoi amici lo ferma, e Wade decide di prendersi una pausa e una lunga vacanza.\nLa sfida di Dracula.\nDurante il suo tour mondiale, Wade arriva a Londra dove viene ingaggiato da Dracula. Il re dei Vampiri ha bisogno che il personaggio recuperi da una tomba in Arabia un sarcofago, dove \u00e8 rinchiusa la sua futura sposa. Gli spiega che l'unico modo per pacificare il Reame dei Mostri \u00e8 unire le due casate che da sempre se lo contendono: i Vampiri e i Non Morti. Recuperata la bara, Wade la rompe per sbaglio, liberando la sua occupante: si tratta della bellissima Shiklah, regina dei Non Morti. Dopo avere scoperto che Wade \u00e8 immune ai suoi poteri (pu\u00f2 assorbire la vita di un essere umano tramite un bacio, ma il fattore rigenerante di Deadpool \u00e8 superiore) accetta di unirsi a lui nel viaggio di ritorno concordando che il matrimonio \u00e8 l'unica soluzione per la pace.\nSulle loro tracce per\u00f2 ci sono Blade e svariati ribelli che non vogliono che il matrimonio si celebri. Intanto Dracula scopre con rabbia che i fratelli di Shiklah, e quindi di diritto gli eredi al regno, sono ancora vivi e vegeti, e non morti millenni prima. Questo renderebbe il matrimonio inutile, dato che Shiklah non \u00e8, a questo punto, regina. Furioso e soprattutto irritato dalla loro personalit\u00e0 festaiola e irrispettosa, li fa uccidere entrambi.\nNel frattempo Wade e Shiklah ne approfittano per girare l'Europa, e la ragazza comincia a interessarsi sempre pi\u00f9 al mercenario, il quale per\u00f2 la respinge, ricordando la sofferenza causata a Carmelita. Tuttavia lei viene a sapere dell'omicidio dei fratelli, e decide quindi di non sposarsi pi\u00f9 e cercare invece vendetta. Wade la appoggia, e dopo una lunga riflessione accetta anche i suoi sentimenti, scatenando le ire di Dracula. Sfuggiti prima all'Hydra, arrivato dopo che Deadpool aveva chiesto aiuto al suo vecchio amico Bob, e poi all'A.I.M., che aveva a sua volta catturato i soldati dell'Hydra, i due tornano a New York, dove si sposano in gran segreto. In questo modo Dracula non potr\u00e0 pi\u00f9 pretendere la mano di Shiklah.\nNello scontro campale tra i Vampiri e i Non Morti, fedeli a Shiklah, con l'aiuto tra gli altri di Blade, Michael, Ben Franklin, Bob dell'HYDRA e i Thunderbolts, Wade affronta Dracula, vincendo grazie al suo sangue marcio che si rivela nocivo per il Signore della Notte, il quale batte in ritirata. Shiklah diventa Regina della Metropoli dei Mostri e decide di restare legata a Deadpool per sempre, organizzando un matrimonio ufficiale in grande stile, a cui partecipano moltissimi eroi compagni di avventura di Wade. Il personaggio sembra finalmente avere trovato la felicit\u00e0.\nOriginal Sin.\nWade aiuta sua moglie Shiklah nella sua lotta contro i vampiri, che tentano in tutti i modi di uccidere entrambi. Nel frattempo la Preston e Adsit sono travolti dall'esplosione dell'Occhio dell'Osservatore, avendo cos\u00ec accesso ad alcuni dei segreti che esso custodiva: Emily vede Butler affidare Eleanor al fratello Joshua, un uomo per bene del tutto ignaro delle sue nefandezze, seppur sospettoso, e si mobilita per andare a cercarla. Adsit vede un altro episodio della storia di Wade di cui per\u00f2 non vuole parlare.\nWade intanto vorrebbe arruolare Dazzler nella sua crociata contro Dracula, poich\u00e9 con il suo potere potrebbe sterminare facilmente tutti i vampiri, ma ella rifiuta, cos\u00ec si reca al Baxter Building, dove trova un congegno dei Fantastici Quattro per tornare indietro nel tempo e riprovare a chiedere l'aiuto di Dazzler quando ancora era una cantante, riuscendoci. Dopo essere tornati nel presente iniziano a sfoltire le schiere di Dracula, mentre Shiklah distrae gli alti ranghi.\nIntanto Preston, trovata la casa di Joshua Utler, vi trova sia lui che Eleanor, viva e in perfetta salute, ma sono interrotti dagli agenti di U.L.T.I.M.A.T.U.M., in cerca di vendetta verso Deadpool. Prima di essere danneggiata avvisa Wade, il quale si precipita inutilmente prima dai Fantastici Quattro, poi da Strange, e infine da Iron Man nel tentativo di cercare aiuto. (lasciando tra l'altro Dazzler da sola, la quale prima verr\u00e0 catturata dai vampiri e poi salvata da Shiklah e riportata al suo tempo a lavoro finito). Infine si reca dai Vendicatori. Trova Thor, il quale \u00e8 restio all'aiutarlo, cos\u00ec Wade, esasperato, si prepara a combattere. Una nuova voce nella sua testa gli suggerisce, per\u00f2, di spiegargli quel che succede e che la violenza \u00e8 inutile in quel momento. Wade lo fa e Thor, commosso, usa il suo martello per portarlo da sua figlia. Arrivato a Los Angeles salva sia lei che Joshua, il quale per\u00f2 colto da infarto muore, poco dopo avere fatto giurare a Wade di proteggerla. Il mercenario fa una strage come non si era mai vista. Poco dopo sopraggiunge Spezzabandiera, capo dell'organizzazione, il quale cattura e getta Ellie dalla finestra. Wade, furioso stermina gli agenti di U.L.T.I.M.A.T.U.M. ma lascia in vita proprio Spezzabandiera, dopo averlo massacrato, intimandogli di non cercarlo pi\u00f9 perch\u00e9 la prossima volta sarebbe morto. Si scopre poi che Ellie \u00e8 stata salvata da Evan (la versione giovane di Apocalisse).\nLa bambina viene creduta morta dallo S.H.I.E.L.D., e Wade la affida alle cure della Preston. Adsit rivela alla sua collega di avere visto, nelle memorie dell'Osservatore, Wade uccidere i suoi genitori. Lui non lo ricorda a causa delle tonnellate di farmaci somministratigli negli anni da Butler, ed entrambi decidono che \u00e8 meglio non lo venga mai a sapere.\nAXIS.\nNel crossover AXIS Deadpool scopre che Magneto sta reclutando un gruppo di supercriminali (composti da Mystica, Sabretooth, Carnage, Uomo Assorbente, Hobgoblin, Dottor Destino, Loki, Incantatrice e Jack Lanterna) per affrontare Onslaught Rosso sull'isola di Ghenosha, e cos\u00ec si unisce a loro. Durante lo scontro si rende utile ricaricando l'armatura di Iron Man e salvando Genesis da Sabretooth (che era sotto il controllo mentale di Onslaught). Per porre fine alla battaglia Destino e Scarlet lanciano un incantesimo che capovolge tutte le personalit\u00e0 dei presenti. Wade diventer\u00e0, ironicamente, un pacifista, adottando il nome di Zenpool, la cui personalit\u00e0 prevalente \u00e8 la stessa vista quando la Preston abbandon\u00f2 la sua mente, da cui prender\u00e0 pure il costume.\nNonostante non sia pi\u00f9 un combattente, convince Apocalisse (ossia Evan affetto dall'incantesimo) a desistere dal suo piano di conquista, per poi accoglierlo in casa sua dopo che la situazione si \u00e8 ristabilita. Tornato s\u00e9 stesso, aiuta i suoi vecchi amici nord coreani a trovare rifugio nel reame di sua moglie, dato che a causa della loro struttura ibrida hanno bisogno di regolari trapianti dei suoi organi di sopravvivere. In seguito a una discussione con Shiklah, Wade capisce di non essere affatto felice, nonostante abbia una moglie che lo ama, degli amici sinceri e una figlia che lo adora, di avere sempre finto, e che ha bisogno di una pausa.\nLa fine di Deadpool.\nPresa al volo l'occasione di un ingaggio in Medio Oriente propostagli da Trapster, Deadpool parte. Qui decide di ribellarsi alla Roxxon, la multinazionale che lo aveva richiesto, affrontando Omega Red ma decidendo di risparmiargli la vita. Dopo tutto quello che gli \u00e8 accaduto, Wade ha capito l'importanza dei ricordi e della verit\u00e0, e dato che anche Omega Red vive con memorie finte, impiantatigli da quelli che lo hanno reso ci\u00f2 che \u00e8, lo convince ad andare alla ricerca del suo vero passato.\nApprofittando della sua assenza, U.L.T.I.M.A.T.U.M. decide di cercare vendetta per i suoi compagni. Eliminato il vecchio Spezzabandiera, contrario a un nuovo attacco, ed elettone uno nuovo, i soldati aggrediscono la famiglia della Preston, che si rifugia con Eleanor in un bunker. Con una flemma e una defilazione mai viste, Wade passa i giorni successivi a preparare con cura la sua contromossa, facendo uso di tutto il suo intelletto e delle sue abilit\u00e0 come ladro e rapitore. Attirato l'intero esercito di U.L.T.I.M.A.T.U.M. in un campo isolato nella campagna, Deadpool lo spazza via dalla faccia della terra, uccidendo ogni singolo uomo presente e il nuovo Spezzabandiera in un'elaborata trappola comprendente droni militari e una inaudita ferocia.\nConclusa la strage, finalmente libero, Deadpool cessa di esistere: abbandona il costume, le katane e le pistole in mezzo ai cadaveri, diventando definitivamente Wade Wilson. Durante i festeggiamenti con tutti i suoi amici e la sua famiglia su uno yacht, si verifica l'ultima Incursione, lo scontro tra Terra-616 e Terra-1610, preludio al crossover Secret Wars. Entrambe le realt\u00e0 sono annichilite e Wade scompare assieme ai suoi cari.\nSecret Wars.\nMrs. Deadpool e i terribili Howling Commandos.\nDopo la distruzione del Multiverso, Dio Destino ha plasmato Battleworld, un Pianeta-Mosaico composto da pezzi di varie realt\u00e0. Tra essi un Reame dei Mostri alternativo, dove Wade ha avuto la peggio su Dracula. Rimasto al potere, il Re della Notte pu\u00f2 convolare a nozze con Shiklah, la quale per\u00f2 prende tempo con la scusa di portare negli Inferi le ceneri dei fratelli defunti. In realt\u00e0 ella \u00e8 venuta in possesso di un'arma magica che potrebbe ucciderlo, ma che \u00e8 incompleta. Il viaggio nell'Aldil\u00e0 \u00e8 solo una copertura per trovare la seconda parte. Sospettoso, Dracula le affianca durante il viaggio i suoi migliori guerrieri, denominati Howling Commandos (chiaro riferimento all'omonima squadra di Nick Fury durante la Seconda Guerra Mondiale), con lo scopo di sorvegliarla: l'Uomo Lupo, Marcus il Centauro Simbionte, la Mummia, la Creatura di Frankenstein e l'Uomo Cosa.\nLungo il tragitto i Commandos si rivelano nemici di Dracula, e decidono di passare dalla parte di Shiklah nella sua crociata. Mentre il gruppo percorre l'Aldil\u00e0, al palazzo di Dracula \u00e8 rimasto l'ultimo membro, l'Uomo Invisibile. Creduto morto nel primo numero, ha invece il compito di spiare il Re della Notte, con il risultato di mandarlo completamente fuori di testa. Recuperato l'ultimo pezzo dello Scettro della Manticora, Shiklah e i compagni tornano nella Citt\u00e0 dei Mostri, solo per trovarla devastata da un ormai folle e paranoico Dracula.\nNello scontro che ne segue muoiono tutti gli Howling Commandos, ad eccezione dell'Uomo Cosa, fino a che Shiklah non riesce con lo Scettro a carbonizzare e distruggere il suo nemico. Solo in quel momento si accorge del fantasma di Wade, che l'ha seguita per tutto il tempo e che l'avverte di due cose: primo, che Battleword non \u00e8 reale ma \u00e8 solo una creazione di Destino; secondo, che uccidendo Dracula ha infranto la legge di Destino stesso e che rischia perci\u00f2 la vita. Lei non gli d\u00e0 retta, anzi proclama la ribellione di tutto il suo popolo ma prima ancora che abbia finito di parlare un intero battaglione di Thors appare in cielo.\nShiklah, la popolazione dei Mostri e l'intera Metropoli sono obliterati dalla faccia di Battleword in pochi secondi. Deadpool compare in questa miniserie come fantasma e narratore della vicenda, irritato perch\u00e9 nessuno pu\u00f2 vederlo (esclusa la Creatura, che per\u00f2 \u00e8 troppo stupida per essere creduta) e soprattutto perch\u00e9 l'Uomo Lupo e Shiklah sembrano avere una tresca. Finita la storia, Wade d\u00e0 appuntamento al lettore nella nuova serie, chiedendosi se l'Uomo Invisibile sia ancora l\u00ec da qualche parte.\nAll New All Different Marvel.\nNell'universo All New All Different Marvel Deadpool \u00e8 diventato l'eroe pi\u00f9 famoso del mondo, oltre che un milionario, e si unisce alla Squadra Unione di Steve Rogers, insieme a Rogue, Synapse, Torcia Umana, Spider-Man, Quicksilver e Cable.\nHa inoltre formato una sua personale squadra di mercenari, chiama inizialmente \"Eroi in vendita Deadpool\" e, in seguito a una lettera di diffida da parte di Luke Cage, \"Mercenari per Soldi\". Membri del team sono:\nWade scopre la presenza di un traditore all'interno della squadra, il quale rapisce Adsit e infanga pubblicamente il nome di Deadpool compiendo omicidi con il suo costume. Egli si rivela essere Madcap che nutre rancore nei confronti di Wade per il tempo passato nella sua testa e per la decisione del Mercenario Chiacchierone di cacciarlo. Dopo avere diffuso follia omicida nella citt\u00e0 e avere tentato di uccidere Ellie, salvata da Quicksilver secondo i piani di Wade, Madcap si scontra con Deadpool e i Mercenari per Soldi, avendo la meglio e decidendo infine di suicidarsi, giurando di tornare per tormentare ancora il Mercenario Chiacchierone.\nSe da una parte la vita professionale di Deadpool procede a gonfie vele, quella sentimentale sta cadendo a pezzi: pur di proteggerli, ha allontanato dalla sua vita Ellie, Adsit e i Preston, e tutti e tre gli rinfacciano questa cosa con rabbia. Shiklah, irritata per le poche attenzioni che le vengono rivolte dal marito, lo tradisce ripetutamente.\nDeadpool contro Sabretooth.\nWade \u00e8 ossessionato dai propri buchi di memoria e decide di sistemare tutti i conti lasciati in sospeso. Consultando il proprio \"Libro dei rancori\" trova l'appunto \"Creed mi ha chiamato babbeo e brutta copia di Slade\". Dopo avere affidato il team ad Adsit parte alla ricerca di Victor Creed, divenuto un eroe e membro degli X-Men di Magneto in seguito agli eventi di AXIS. Deadpool cerca quindi di ucciderlo, convinto che Sabretooth sia colpevole dell'omicidio dei suoi genitori, e ha la meglio nel loro primo scontro, lasciando il mutante esangue in mezzo a una strada. Creed, sentendosi colpevole per avere partecipato all'omicidio, in realt\u00e0 compiuto dallo stesso Wade, decide di assumersene la colpa per tutelare l'amico. Dopo un altro scontro tra i due Deadpool immobilizza Sabretooth e minaccia di sottoporlo alle nebbie terrigene, letali per i mutanti, ma viene fermato da Michael, Ben Franklin e Adsit, il quale rivela a Wade la verit\u00e0 riguardo alla morte dei suoi genitori. Deadpool risparmia Sabretooth, il quale ricambia il favore impedendo a Magneto di uccidere il Mercenario Chiacchierone, rivelandogli la natura mutante della figlia di Wade, Eleanor; Creed inoltre consiglia a Wade di dimenticare il passato e dedicarsi alle persone che gli stanno vicino.\nDeadpool: Gli ultimi giorni della magia.\nMichael muore proteggendo la Metropoli dei Mostri, mentre Ben Franklin decide che \u00e8 ora di \"passare oltre\".\nCivil War II: Deadpool.\nWade usa i soldi della sua attivit\u00e0 per finanziare i Vendicatori, tralasciando lo stipendio dei suoi Mercenari: dopo un furioso litigio, questi lo abbandonano. Prima di separarsi, Solo rivela il motivo per cui Deadpool \u00e8 cos\u00ec famoso: era stato lui, indossando un costume del personaggio, a salvare un importante politico e a metterlo cos\u00ec in buona luce agli occhi di Steve Rogers.\nIn tutto questo, Madcap si sta riformando, assetato pi\u00f9 che mai di vendetta.\nPoteri e abilit\u00e0.\nLa principale caratteristica di Deadpool \u00e8 il suo potente fattore rigenerante, il pi\u00f9 potente dell'Universo Marvel, legato al tumore allo stadio terminale di Wade, che gli salva la vita ma rigenerando in maniera sovrannaturale anche la massa tumorale e, di conseguenza, devastandone ancora di pi\u00f9 il corpo e la mente; le funzioni vitali, motorie e psichiche, del personaggio sono costantemente tenute attive e accelerate dal continuo processo di degenerazione e rigenerazione delle cellule del suo tumore. Wade pu\u00f2 rigenerare completamente e in pochi istanti interi organi danneggiati e riparare ossa fratturate oltre a farsi ricrescere intere estremit\u00e0 perdute. Qualunque tentativo di ucciderlo risulta vano. Grazie al suo fattore rigenerante Deadpool dispone anche di forza, resistenza, velocit\u00e0 e agilit\u00e0 sovrumane. Visto che anche i suoi processi mentali sono incredibilmente accelerati, il personaggio dispone di una lucidit\u00e0 e di una velocit\u00e0 di pensiero sovrumane, dalle quali derivano anche dei riflessi altrettanto accelerati, inoltre grazie al suo fattore, Deadpool, come Wolverine, pu\u00f2 vivere pi\u00f9 a lungo e ha rallentato di parecchio l'invecchiamento. Ha un'eccezionale memoria fotografica che gli permette di ricordare qualsiasi cosa, tra cui i movimenti degli avversari essendo cos\u00ec capace di anticiparli e di replicare le abilit\u00e0 e le loro tecniche; \u00e8 anche immune alla telepatia e a tutti i tipi di veleni, droghe, infezioni e malattie; \u00e8 anche esperto in tutte le diverse arti marziali, nei combattimenti a mani nude e nell'uso di armi bianche, da fuoco ed esplosive, oltre a essere un poliglotta; fu anche reso immortale da Thanos per molti anni.\nDeadpool \u00e8 solito fare uso di due katane (composte di adamantio), di una coppia di pistole e di diversi tipi di granate oltre a uno speciale dispositivo posto nella sua cintura grazie al quale pu\u00f2 teletrasportarsi ovunque desideri. In diverse occasioni ha anche portato con s\u00e9 una borsa magica dalla quale pu\u00f2 estrarre tutte le munizioni e le armi che vuole. \u00c8 inoltre un grande maestro nel parkour e nelle arti del borseggio, del furto e dello spionaggio. La sua follia lo rende estremamente imprevedibile.\nAltre versioni.\nEra di Apocalisse (Terra-295).\nLa versione di Deadpool presentata in \"L'era di Apocalisse\", si fa chiamare Dead Man Wade (Wade Uomo morto) ed \u00e8 il capo dei \"Pale Riders\" di Apocalisse. Rispetto all'originale non sa di essere in un fumetto, \u00e8 cinico, triste e senza scrupoli. Il suo corpo \u00e8 in bilico tra rigenerazione e decadimento. Quando raggiunge la Terra Selvaggia per uccidere gli Avalon (neutrali rispetto ad Apocalisse, ma considerati comunque traditori e criminali) insieme ai Pale Riders, viene attaccato da Nightcrawler che sconfigge i Riders grazie al tradimento di Damask. Tentando di uccidere entrambi, Wade viene ucciso da Nightcrawler, che lo decapita teletrasportando la sua testa lontano. Risorto tra i mutanti di livello Alfa per rinforzare le truppe di Arma Omega, nella miniserie \"Deadpool uccide Deadpool\" figura tra gli alleati di Dreadpool (Terra-12101) e muore nello scontro con i Deadpool Corps.\nUniverso Ultimate (Terra-1610).\nLa versione Ultimate di Deadpool, proveniente da Terra-1610, compare su \"Ultimate Spider-Man\" nn. 48-49 nella saga che prende il suo nome, e si differenzia dall'originale per essere molto pi\u00f9 serio, silenzioso e per non rompere la quarta parete. Rapisce gli Ultimate X-Men e Ultimate Spider Man (come \"bonus\") insieme al suo gruppo, i Predatori, uomini che sono diventati cyborg per dare la caccia ai mutanti. Dopo il rapimento li porta sull'isola di Krakoa da dove viene trasmesso uno show il cui tema \u00e8 la caccia e l'uccisione dei mutanti stessi. All'inizio sembra essere Charles Xavier, ma poi si scopre essere un trucco. In seguito, in un altro scontro fra i Pole Riders e gli X Men, Spider-Man riesce a togliergli nuovamente la maschera e si scopre la sua vera faccia: si tratta di un volto con il teschio e parte del cervello scoperto. In apparenza morto dopo essere stato attraversato da Kitty Pryde e mandato in corto circuito (essendo gran parte del suo corpo meccanizzato), dopo che gli X-Men e l'Uomo Ragno se ne sono andati lo si vede rialzarsi in piedi. Riappare durante la miniserie \"Deadpool Uccide Deadpool\", dove si schiera a fianco di Dreadpool (Terra-12101) e viene ucciso nello scontro con i Deadpool Corps.\nIn un livello Ultimate del videogioco (ambientato mesi dopo USM 49) Deadpool torna in televisione con lo show \"Pain Factor\" la differenza con l'altro show \u00e8 che lui stesso \u00e8 il conduttore e che i suoi collaboratori sono suoi fan armati di mitra o mazze da baseball, alla fine viene sconfitto da Spider-Man e arrestato dallo S.H.I.E.L.D. (infatti lo si pu\u00f2 vedere in una cella insieme a Electro nel livello di Carnage ambientato nel Triskelion). Nel livello di Deadpool, Spider-Man disse che pensava che Deadpool fosse morto dopo l'accaduto dei numeri 48 e 49.\nDeadpool Malvagio (Terra-616).\n\u00c8 Mario Conte (TCMHDDSCVP) che ottiene i poteri di Wade Wilson dopo essersi offerto per il progetto Arma X\nDreadpool (Terra-12101).\n\u00c8 il protagonista/antagonista della cosiddetta \"uccidologia\". Apparso per la prima volta in \"Deadpool uccide l'Universo Marvel\".\nDeadpool Corps.\nHeadpool (Terra-2149).\nTesta mozzata del Deadpool Zombi, proviene dalla realt\u00e0 alternativa di Terra-2149, in cui un virus zombie ha infettato tutti i superumani. Appare per la prima volta in \"Marvel Zombi\" n. 3, dove viene inviato su Terra-616 per diffondere il virus, ma viene sconfitto e decapitato da Jennifer Kale. La testa sopravvive e viene conservata nel quartier generale dell'A.R.M.O.R., dal quale riesce per\u00f2 a fuggire. Finita in mare, naviga fino alla Terra Selvaggia dove viene trovata in una grotta dai Cacciatori di Teste e venerata come una divinit\u00e0. La testa viene scoperta anche dall'HYDRA e dall'AIM, entrambe intenzionate a ricavarne un'arma biologica. Pertanto l'AIM decide di assoldare Wade Wilson per recuperare Headpool, dando inizio agli eventi di \"In viaggio con la testa\". Dapprima intenzionata a uccidere il Deadpool di Terra-616 per impossessarsi del suo corpo, dopo un lungo viaggio con Wade, la Dottoressa Betty Swanson e Bill dell'AIM attraverso dimensioni alternative riottiene il suo vecchio corpo zombificato. Di nuovo integro, viene colto dalla fame, riattraversa il portale, viene nuovamente ucciso e torna a essere una testa mozzata. Viene reclutato da Wade in \"Preludio ai Deadpool Corps\" n. 4 e muore in \"Deadpool uccide Deadpool\" n. 1, fatto esplodere in un microonde da un agente dei Deadpool Corps Malvagi.\nLady Deadpool (Terra-3010).\nLa versione femminile di Deadpool, Wanda Wilson, proviene dalla realt\u00e0 alternativa di Terra-3010, dove a causa di uno scisma nel Congresso \u00e8 in corso una guerra civile tra i lealisti, guidati da Steve Rogers, e i ribelli, guidati dalla stessa Wanda. Appare per la prima volta su \"Deadpool: In viaggio con la testa\" vol. 2, dove Wade viaggia per le varie dimensioni e incontra versioni alternative di se stesso, tra cui Wanda, che aiuta in una battaglia contro i lealisti facendo perdere un braccio allo stesso Generale America. In \"Preludio ai Deadpool Corps\" n. 1 Lady Deadpool entra a fare parte dei Deadpool Corps, insieme ai quali appare nella miniserie \"Deadpool uccide Deadpool\" per contrastare Dreadpool, la versione di Wade proveniente da Terra-12101 che mira a eliminare l'intero Multiverso. Per salvare i compagni Wanda guida la Bea Arthur (fidata navicella spaziale dei Deadpool Corps) contro Galactipool, sacrificandosi.\nKidpool (Terra-10330).\nApparsa per la prima volta su \"Preludio ai Deadpool Corps\" n. 2, la versione teen di Wade Wilson proviene da Terra-10330, dove frequenta l'X-Mansion del suo universo, chiamata \"Orfanotrofio Xavier per Giovani Problematici\". Dopo avere causato numerosi danni alla struttura, lascia l'orfanotrofio e viene trovato dal Wade di Terra-616 che lo soprannomina Tito e lo invita a fare parte dei Deadpool Corps. Muore in \"Deadpool uccide Deadpool\" n. 2 dove, in seguito alla morte del suo fidato amico Dogpool, si lascia esplodere in una trappola ordita dai Deadpool Corps Malvagi, salvando cos\u00ec i compagni.\nDogpool (Terra-103173).\nApparsa per la prima volta su \"Preludio ai Deadpool Corps\" n. 3, la versione canina di Deadpool proviene da Terra-103173, dove \u00e8 un animale da laboratorio che acquisisce il suo fattore rigenerante a sperimentazioni per la creazione del Mascara X, un make-up ringiovanente. Creduto morto e gettato in un cassonetto, Wilson entra in un circo dove diventa celebre per i suoi poteri di guarigione. Il Dottor Braun, capo delle sperimentazioni che hanno creato Dogpool, crea quindi un nuovo cane potenziato, chiamato Wolverine, per uccidere Wilson. Dopo avere sconfitto Wolverine, Dogpool viene reclutato dal Wade di Terra-616 ed entra a fare parte dei Deadpool Corps. Muore in \"Deadpool uccide Deadpool\" n. 1 dove si sacrifica per salvare la vita a Deadpool-616.\nDeadpool Golden Age (Terra-TRN245).\nFrederick \"Wheezy\" Wilson, proveniente da Terra-TRN245, \u00e8 nipote del presidente americano Woodrow Wilson e assume l'identit\u00e0 di Deadpool dopo avere subito esperimenti da parte del progetto nazista Veapon \u5350. Comparso per la prima volta in \"Captain America: Who Won't Wield the Shield\", indossa una caratteristica maschera antigas e usa due sciabole al posto delle solite katane. Riappare in \"Deadpool uccide Deadpool\" n. 1, dove viene ucciso da un agente dei Deadpool Corps Malvagi grazie a un raggio anti-rigenerazione.\nDeadpool Pulp (Terra-10310).\nNel clima da Guerra Fredda di Terra-10310 Wade Wilson, veterano della Seconda Guerra Mondiale affetto da gravi disturbi mentali, \u00e8 il pi\u00f9 letale agente della CIA. Appare per la prima volta in \"Deadpool: Pulp\", miniserie a lui dedicata, dove svolge missioni per conto dei servizi segreti statunitensi guidato dal Generale Cable e dal Generale Stryfe. Dopo essere stato reclutato dai Deadpool Corps, muore in \"Deadpool uccide Deadpool\" n. 2 durante uno scontro con i Deadpool Corps Malvagi, decapitato da Wolverinepool.\nBarba d'Apipool (Terra-616).\nApparso per la prima volta in \"Deadpool\" (vol. 2) n. 1000, \u00e8 uno dei numerosi cloni di Wade creati dallo Zeus di Terra-10010 durante la sua visita di Terra-616. Appare nuovamente in \"Deadpool uccide Deadpool\" n. 2 come spia dei Deadpool Corps infiltrata tra i ranghi dei Deadpool Corps Malvagi; tuttavia viene scoperto e ucciso dal Deadpool Malvagio di Terra-616.\nMaggiore Deadpool (Terra-6466).\nIn una realt\u00e0 dove Canada e USA si sono fusi, creando gli Stati Uniti del Nord America, Wade Wilson di Terra-6466 \u00e8 un diligente maggiore dello S.H.I.E.L.D. dai bei lineamenti. Quando in \"Deadpool: In viaggio con la testa\" vol. 2 Wade e Headpool vengono catapultati nella sua dimensione, il Maggiore Deadpool li arresta e li interroga ma, offeso dal modo di fare odioso della sua controparte di Terra-616, decide di sfidarlo in un combattimento a mani nude. Pur avendo inizialmente la meglio viene ingannato dalla \"tecnica dell'opossum\" di Wade che, una volta ribaltata la situazione, inizia a colpirlo violentemente in viso dichiarando di \"volere distruggere qualcosa di bello\". Spogliato della sua uniforme, il Maggiore ordina invano di sparare alle sue due contropartri in fuga attraverso il portale. Il Maggiore Deadpool a ppare nuovamente in \"Deadpool uccide Deadpool\" n. 2 come uno dei numerosi Deadpool Corps uccisi dai seguaci di Dreadpool.\nKarnagepool.\nWolverinepool (Terra-1496).\nApparso per la prima volta su \"Cable &amp; Deadpool\" n. 46, Wade Wilson di Terra-1496 \u00e8 dotato di scheletro e artigli di adamantio in seguito alle sperimentazioni del Progetto Arma X. Riappare in \"Deadpool uccide Deadpool\" n. 2 a fianco del Deadpool Malvagio nella spedizione mirata allo sterminio di tutte le versioni di Wade esistenti. Dopo avere decapitato Deadpool Pulp, viene ucciso dal Deadpool di Terra-616 grazie a una granata piena di insetti cibernetici che, una volta liberati, lo scarnificano lasciando solo il suo scheletro di adamantio.\nDeadpool Kid (Terra-1108).\nIn una realt\u00e0 dove la societ\u00e0 del Selvaggio West ha sviluppato moderne tecnologie, Wade Wilson di Terra-1108 \u00e8 un fuorilegge ricercato per \"rapina in banca, incendio doloso, pirateria digitale e rilascio di capre pigmee all'interno di un orfanotrofio\". Quando in \"Deadpool: In viaggio con la testa\" vol. 2 Wade e Headpool vengono catapultati nella sua dimensione, Deadpool Kid si trova in una situazione di stallo con lo Sceriffo Fury e il cacciatore di taglie Logan, pertanto dichiara di essersi alleato con i due nuovi arrivati e di volere assumere insieme a loro il controllo della citt\u00e0. Contrario a tale dichiarazione, Wade gli spara in testa e fugge nuovamente nel portale insieme a Headpool. Deadpool Kid appare nuovamente in \"Deadpool uccide Deadpool\" n. 2 tra le fila dei Deadpool Corps Malvagi, rimanendo ucciso nello scontro finale.\nVenompool (Terra-90211).\nWade Wilson di Terra-90211 \u00e8 apparso per la prima volta su \"What If? Iron Man: Demone in Armatura\", nella storia \"Cosa sarebbe successo se il simbionte Venom avesse posseduto Deadpool?\". Qui, negli anni Ottanta, Deadpool viene ingaggiato da Galactus per uccidere l'Arcano. Mentre \u00e8 in viaggio sulla sua limousine volante con l'Arcano i due vengono raggiunti da Spider-Man che implora l'entit\u00e0 cosmica di liberarlo dal costume simbiontico, ma viene scaraventato fuori dall'auto. Il simbionte abbandona quindi il corpo di Peter Parker e si lega a quello di Wade, trasformandolo in Venompool. Dopo anni di feste l'Arcano rispedisce Wade sulla terra, dove si rende conto di avere impegnato il \"Recton Expungifier\", l'unica arma in grado di uccidere l'Arcano. Dopo avere rapito e venduto un Tony Stark ubriaco all'AIM Venompool decide di cambiare vita e diventare un vero eroe, venendo per\u00f2 rifiutato da ogni supergruppo a causa dei suoi ricci Jheri. Nonostante riesca a eliminare l'acconciatura fuori moda si sente comunque emarginato e, dopo avere preso parte alle Guerre Segrete, disimpegna l'arma e si prepara a portare a termine il suo incarico.\nGwenpool.\nQuesta versione, nata da una copertina variant di Deadpool per \"Deadpool\u2019s Secret Secret Wars\" n. 2 di Chris Bachalo, riesce ad avere un tale successo da guadagnarsi una testata tutta propria. A differenza del personaggio di Spider-Gwen, questo non \u00e8 una versione alternativa del personaggio originale, ossia Deadpool, e non \u00e8 neanche una versione alternativa di Gwen Stacy. Gwendolyn \"Gwen\" Poole, giunta sulla Terra-616 dall'universo reale, dove tutti i personaggi Marvel altro non sono che semplici fumetti, si ritrova a lavorare come mercenaria per guadagnarsi da vivere con il nome di Gwenpool. Priva di ogni superpotere, dimostra una vasta conoscenza dell'universo Marvel e di tutti i suoi personaggi. Riesce a entrare grazie a questo nella squadra di mercenari di MODOK, fermando Jane Foster, alla quale bisbiglia l'identi\u00e0 segreta.\nSuperman &amp; Batman.\nUn personaggio che presenta notevoli similitudini con Deadpool compare in un annual della serie \"Superman/Batman\" edita dalla DC Comics. Anche per evitare problemi di copyright, la sua identit\u00e0 viene resa ambigua non consentendogli mai di rivelare il proprio nome, riuscendo al massimo a pronunciare \"Deaaa...\". In seguito a una perturbazione dimensionale, i due eroi fronteggiano le loro controparti rovesciate dell'universo del Sindacato del Crimine, Ultraman e Owlman, spalleggiati da Deathstroke. A bilanciare quest'ultimo compare un suo doppio che di Deadpool riprende non solo il modus operandi e lo stile nel parlare, ma anche alcuni particolari del costume.\nAltri media.\nCinema.\nDeadpool appare nell'universo cinematografico degli X-Men dove \u00e8 interpretato da Ryan Reynolds ed \u00e8, come nel fumetto, un ex mercenario ed \u00e8 un vigilante intelligente, eroe ironico e impavido che cerca di eliminare il male dal mondo, sebbene pi\u00f9 fedele al fumetto questa versione cinematografica \u00e8 pi\u00f9 compassionevole e fedele della sua controparte cartacea.\nTelevisione.\nIl personaggio compare in alcune serie televisive animate"}
{"id": "1221179", "revid": "932277", "url": "https://it.wikipedia.org/wiki?curid=1221179", "title": "Si vis pacem, para iustitiam", "text": "Si vis pacem, para iustitiam \u00e8 una locuzione latina che significa letteralmente \"Se vuoi la pace, prepara la giustizia\". \u00c8 un detto che richiama evidentemente il motto, pi\u00f9 conosciuto -e pi\u00f9 disincantato- \"Si vis pacem para bellum\" (\"Se vuoi la pace tieniti pronto alla guerra\").\nIl motto \"Si vis pacem, para iustitiam\" sarebbe inciso sulla facciata del palazzo di giustizia dell'Aia."}
{"id": "1221183", "revid": "827882", "url": "https://it.wikipedia.org/wiki?curid=1221183", "title": "Franco Casavola", "text": "Studi e adesione al futurismo.\nEra figlio di Donato Casavola (magistrato di Martina Franca) e della modugnese Giovanna Russo. Donato si trasfer\u00ec a Modugno, in corso Vittorio Emanuele al numero civico 37, dopo il suo matrimonio con Giovanna. Quest'ultima, rimasta prematuramente vedova, si spos\u00f2 in seconde nozze con Francesco Suglia, fratello del pioniere del volo Cesare Suglia, spostandosi a Bari, in via Garruba, e successivamente in Corso Sonnino. Da quel matrimonio Giovanna Russo ebbe cinque figli.\nSin da giovanissimo, Francesco dimostra una spiccata inclinazione alla musica. Il suo primo maestro fu il bitontino Pasquale La Rotella, direttore della \"Schola Cantorum\" di Bari. Ma non fu sostenuto dalla sua famiglia che prefigurava per Francesco un futuro da magistrato.\nAlla conclusione dei suoi studi classici, and\u00f2 a Milano per un breve periodo con lo scopo di studiare da Luigi Mapelli. Al suo ritorno a Bari, continu\u00f2 i suoi studi con La Rotella ricoprendo il ruolo di suo vice nella direzione teatrale. Tuttavia, il carattere particolarmente irrequieto di Francesco, gli rendeva insopportabile la vita da apprendista e lo spinse a trasferirsi a Roma dove erano molto forti le influenze innovative che caratterizzavano il panorama culturale europeo degli inizi del Novecento. Nel 1913 si trasferisce nella capitale dove conclude i propri studi sotto la guida del grande Ottorino Respighi.\nSin dall'inizio della sua carriera musicale manifesta uno spirito ribelle che lo fece accostare, con Giuseppe Mul\u00e8, alla musica futurista, che si svilupp\u00f2 dopo la Prima guerra mondiale. Divenne uno dei pi\u00f9 grandi protagonisti del Futurismo pugliese. Crea il \"Manifesto sul Futurismo musicale in Puglia\" che presenta, con Marinetti, nel Teatro Petruzzelli di Bari.\nPartecip\u00f2 ad entrambi i conflitti mondiali che hanno caratterizzato il XX secolo. Durante il Primo conflitto mondiale, fu promosso a Capitano e combatt\u00e9 sul Carso.\nNel 1927 si reca a Parigi dove riscuote un discreto successo con la composizione di Balletti nel Teatro la Madeleine.\nLe opere comiche.\nBen presto, la produzione di Casavola si orienta verso le forme di musica classica e lirica, conservando inalterato lo spirito moderno che caratterizza le sue composizioni. Francesco Casavola riesce ad esprimere al meglio il suo genio artistico nell'opera comica, come \"Il Gobbo del califfo\" che, nel 1929, fu rappresentata a Roma nel Teatro Reale dell'Opera. Quest'opera, considerata fra i suoi capolavori, gli valse il riconoscimento del grande pubblico e la vittoria del concorso nazionale indetto dal Governatore di Roma. L'opera venne rappresentata in diverse citt\u00e0 italiane ed anche in svariati teatri europei e americani.\nLa sua seconda opera comica fu \"Le astuzie d'amore\", composta nel 1936. La prima rappresentazione fu eseguita nel Teatro Petruzzelli di Bari. Di ispirazione boccaccesca, \u00e8 un'opera comico-sentimentale che coniuga gli elementi melodrammatici della tradizione italiana con spunti moderni.\nStringe rapporti di amicizia con alcuni illustri esponenti del panorama musicale dell'epoca, come Pietro Mascagni, Amilcare Zanella, Alfredo Casella e molti altri. Anche a causa del suo lavoro nel mondo del cinema, dove era impegnato nella scrittura di colonne sonore per film e documentari, strinse una forte amicizia con il concittadino Franco Di Ciaula.\nOpera drammatica e morte per malattia.\nMentre era a Roma, durante la Seconda guerra mondiale, decise di dedicarsi al pi\u00f9 impegnativo genere drammatico, completando la sua svolta anti-futurista. Scrive l'opera in quattro atti \"Salammb\u00f4\", su libretto di Emidio Mucci, rappresentata nel 1948 nel Teatro dell'Opera di Roma e successivamente nel Teatro Petruzzelli.\nNel 1955, a causa di una malattia, si ritira a Bari in compagnia della moglie Irma, dove muore il 7 luglio di quell'anno.\nIl 9 febbraio 1956, il Consiglio Comunale di Modugno stabilisce di apporre una targa in memoria di Francesco Casavola sulla facciata della sua casa natale.\nAl musicista, \u00e8 stata intitolata una scuola media inferiore nel suo comune natio.\nFilmografia.\nScrisse la colonna sonora per oltre 70 film e documentari. Fra questi film si ricordano:\nArticoli e scritti di Franco Casavola.\nSi riporta l'elenco degli scritti di Franco Casavola."}
{"id": "1221186", "revid": "827882", "url": "https://it.wikipedia.org/wiki?curid=1221186", "title": "Sandro De Feo", "text": "Biografia.\nHa operato poco a Modugno (in provincia di Bari), sua citt\u00e0 natale, ma ha sempre conservato il ricordo della vita del paese agricolo.\nLaureatosi in legge a Roma, ha collaborato come critico letterario e cinematografico per diverse \"testate\" italiane: \"Il Messaggero\", \"Il Corriere della Sera\", \"L'Espresso\", \"La Stampa\", \"Il Mondo\", \"L'Europeo\".\nScrisse diversi saggi d'arte e tre romanzi: \"Gli inganni \"(1962), \"La Giud\u00eca\" (1963), \"I cattivi pensieri\" (1967).\nDagli anni Trenta fu sceneggiatore per la Cines di Emilio Cecchi.\nIn diverse occasioni, fece parte della giuria della Mostra Internazionale d'Arte Cinematografica di Venezia. Fra gli altri, componevano con Sandro De Feo la giuria dell'edizione del 1952 Filippo Sacchi, Giuseppe Ungaretti e Enrico Falqui.\nRiconoscimenti.\nNel 1961 ha vinto il Premiolino per l'articolo \"Saragat: ecco perch\u00e9 si parla di una mia conversione\"."}
{"id": "1221187", "revid": "147489", "url": "https://it.wikipedia.org/wiki?curid=1221187", "title": "Gran Direttore", "text": "Capitan America degli anni cinquanta (\"Captain America of the 1950s\"), il cui vero nome (rimasto sconosciuto per molti anni) \u00e8 William Burnside, \u00e8 un personaggio dei fumetti creato da Stan Lee (testi) e da John Romita Sr. e Mort Lawrence (disegni) nel 1953, pubblicato dall'Atlas Comics (divenuta in seguito Marvel Comics). In seguito ha cambiato identit\u00e0 diventando il Gran Direttore (\"Grand Director\") dopo aver subito un lavaggio del cervello, su testi di Roger McKenzie e disegni di Sal Buscema, facendo una prima apparizione, in un Flashback nell'ombra, in \"Captain America\" (vol. 1) n. 231, per poi entrare in scena compiutamente in \"Captain America\" (vol. 1) n. 232.\nIn realt\u00e0 si tratt\u00f2 di un tentativo di rilancio, da parte della Atlas, di un personaggio che, con la fine del conflitto mondiale, perse popolarit\u00e0. Sostituire i \"cattivi\" tedeschi con quelli comunisti non bast\u00f2 a dare linfa alla testata, che infatti non trov\u00f2 l'approvazione del pubblico e chiuse dopo pochi numeri.\nNel 1964 Stan Lee recuper\u00f2 il personaggio nella serie \"Avengers\", raccontando di come Steve Rogers pass\u00f2 vent'anni in animazione sospesa tra i ghiacci del Polo Nord, trascurando le avventure pubblicate dalla Atlas negli anni cinquanta.\nSuccessivamente gli autori spiegarono il senso di quelle storie inventando un nuovo Capitan America tramite la \"retcon\"\n(\"retroactive continuity\"), spiegando che ad agire in quegli anni non fu il vero Steve Rogers (ibernato in quel periodo) ma un suo sostituto che assunse il nome e le sembianze del Capitano originale in sua memoria; avvenne la stessa cosa per il personaggio di Bucky (che anche in quel periodo accompagnava l'eroe a stelle e strisce) narrando di un \"Bucky degli anni cinquanta\" chiamato Jack Monroe che sostitu\u00ec il defunto James Barnes.\nBiografia.\nCapitan America (anni cinquanta).\nUn giovane professore americano, William Burnside, per anni studi\u00f2 la vita del suo idolo, Capitan America, che era scomparso ed era stato dato per morto poco prima della fine della seconda guerra mondiale.\nLaureatosi in Storia americana proprio con una tesi sul suo eroe, nel 1953 si rec\u00f2 in Germania per esaminare gli archivi nazisti su Capitan America e scopr\u00ec accidentalmente quella che sembrava essere una formula per creare dei supersoldati.\nCon la condizione di poter diventare il nuovo Capitan America, egli offr\u00ec la formula al Governo degli Stati Uniti, che era allora impegnato nella guerra in Corea.\nEgli cambi\u00f2 quindi il proprio nome in Steve Rogers e si sottopose a diversi interventi di chirurgia plastica per somigliare in tutto e per tutto al suo idolo.\nFinita la guerra, per\u00f2, il governo accanton\u00f2 il progetto dei super-soldati, ma \"Rogers\" non volle abbandonare il suo sogno e, insieme a Jack Monroe, un giovane studente che condivideva la sua passione, decise di usare su di loro la formula per trasformarsi nei nuovi \"Capitan America (anni cinquanta)\" e \"Bucky (anni cinquanta)\".\nQuando il nuovo \"Teschio Rosso\" (Albert Malik) prese in ostaggio i delegati dell'ONU, \"Capitan America\" e \"Bucky\" fecero il loro debutto liberandoli.\nI due si misero subito in luce come cacciatori di spie comuniste durante la guerra fredda, ma\nsfortunatamente nella formula che avevano assunto mancava la parte necessaria per stabilizzare la trasformazione e i due progressivamente persero la ragione e divennero paranoici.\nMentre \"Capitan America\" si trovava all'Universit\u00e0 dello Stato di Dakota Sud di \"Oak Lake Field Station\" (Dakota del Sud) per tenere una lezione, gli fu iniettato un virus per fargli il lavaggio del cervello e trasformarlo in traditore comunista, ma alla fine si scopr\u00ec che il virus non aveva funzionato e che \"Capitan America\" aveva finto di essere diventato un traditore, per poter cos\u00ec scovare i sabotatori Comunisti.\n\"Capitan America\" e \"Bucky\" vissero insieme diverse avventure, come quando catturarono contrabbandieri di droga, oppure quando affrontarono Electro, un assassino russo con superpoteri.\nIn seguito si scontrarono nuovamente con Electro ed il Teschio Rosso (Albert Malik), fino a quando la loro paranoia aument\u00f2, spingendo la coppia a comportarsi in maniera sempre pi\u00f9 illogica; cominciarono ad avere allucinazioni sempre pi\u00f9 frequenti tanto che nel luglio 1954 cominciarono ad attaccare persone innocenti, credendole spie comuniste.\nNel 1955 furono catturati dalla FBI e messi in animazione sospesa, in attesa di trovare una cura per la loro follia.\nIl risveglio e il Gran Direttore.\nNel presente la coppia fu risvegliata accidentalmente e si trov\u00f2 a combattere l'uomo che ne era stato il primo ispiratore: il Capitan America originale, quello della seconda guerra mondiale, che si era risvegliato dall'ibernazione ma che era creduto un impostore dai due redivivi eroi.\nEntrambi furono sconfitti e messi nuovamente in animazione sospesa ma i loro corpi furono sottratti dal Dottor Faustus che, dopo averli risvegliati, li sottopose al lavaggio del cervello: come prova della sua fedelt\u00e0 Faustus ordin\u00f2 a Cap di sparare a Jack Monroe/Bucky: egli obbed\u00ec all'ordine, non sapendo che in realt\u00e0 la pistola era caricata a salve.\nSuccessivamente impose poi a William Burnside di divenire il \"Gran Direttore\", leader della \"National Force\", un'organizzazione razzista che ben presto si trov\u00f2 contrapposta al vero Capitan America e a Devil, ma alla fine dello scontro, vistosi sconfitto, il Gran Direttore si tolse la vita dandosi fuoco.\nIl ritorno.\nInspiegabilmente, molti anni dopo la sua morte ufficiale, il Gran Direttore sembra essere tornato a vestire i panni di Capitan America; il Dottor Faustus, a quanto pare, lo salv\u00f2 all'ultimo momento per poterlo utilizzare come pedina nei suoi piani, mettendolo per l'ennesima volta in animazione sospesa per alcuni anni, in modo da farlo guarire dalle ustioni.\nOggi Faustus e il Teschio Rosso vogliono utilizzarlo nel loro piano per la distruzione dell'America, impiegandolo contro il nuovo Capitan America che, nei panni del Soldato d'Inverno, ha ucciso il suo ex partner, Jack Monroe.\nFallito il suo assalto a James Barnes (che scopre essere il Bucky originale, il suo eroe di giovent\u00f9), Steve, confuso, fugge, prima di venire catturato dagli uomini del Teschio Rosso. Senza Faustus a riprogrammarlo, viene imprigionato fino a quando, liberatosi durante l'attacco alla base degli agenti S.H.I.E.L.D., uccide (apparentemente) Arnim Zola, colpevole di averlo torturato quand'era in balia del perfido dottore.\nOggi \"Steve\"/William Burnside vaga per questa nuova America, cos\u00ec diversa da quella in cui \u00e8 cresciuto. Tornato nel suo natio Idaho, Burnside/Rogers decide di assumere la leadership dei \"Cani da Guardia\", un gruppo antigovernativo di estrema destra che gi\u00e0 in passato aveva combattuto contro Capitan America, sia con l'originale che col suo sostituto reazionario, John Walker.\nIl piano prevede di far saltare in aria la diga di Hoover per mandare un segnale forte al governo, ma questo viene sventato da Bucky che, per impedirgli di azionare l'ordigno \u00e8 costretto a sparargli con un mitra. Crivellato dai colpi, William Burnside cade dalla diga precipitando nel fiume sottostante, ma il suo corpo non viene ritrovato.\nTraduzione del nome in italiano.\nIn italiano il personaggio \u00e8 presentato con il nome originale in inglese, \u00e8 per\u00f2 anche un composto dei sostantivi Grand (Grande) e Director (Direttore), negli anni settanta l'Editoriale Corno nelle prime edizioni di \"Settimanale de L'Uomo Ragno\" in italiano scelse di ribattezzare il personaggio \"Grande Direttore\".\nCronologia dei fumetti.\nCapitan America (anni cinquanta) \u00e8 apparso in soli 12 albi:\nGran Direttore \u00e8 apparso in soli 7 albi:"}
{"id": "1221188", "revid": "125966103", "url": "https://it.wikipedia.org/wiki?curid=1221188", "title": "Cutler Beckett", "text": "Lord Cutler Beckett \u00e8 un personaggio immaginario nonch\u00e9 uno dei principali antagonisti della popolare saga cinematografica \"Pirati dei Caraibi\", dove \u00e8 interpretato dall'attore Tom Hollander nel secondo e nel terzo film della saga. Beckett \u00e8 il perfido Governatore della Compagnia delle Indie Orientali, fedele suddito di Re Giorgio II.\nBiografia del personaggio.\nPassato.\nIl passato di Cutler Beckett viene esplorato nel romanzo \"Pirates of the Caribbean: The Price of Freedom\" di Ann C. Crispin. Cutler Beckett nacque in una famiglia benestante nella contea del Somerset, in Inghilterra. Il padre, Jonathan Beckett Sr. era titolare della Beckett Trading Company, una delle prime cinque societ\u00e0 commerciali in Inghilterra. Jonathan non prov\u00f2 mai vero affetto e amore per Cutler, preferendogli i due fratelli maggiori: Jonathan Jr. e Bartholomew. Soltanto la madre e la sorella Jane volevano bene al ragazzo, credendo nelle sue potenzialit\u00e0 negli studi. Dopo essere stato assunto nella Compagnia delle Indie Orientali, durante un viaggio per conto della Compagnia, Beckett venne catturato e preso in ostaggio da dei pirati guidati da Christophe-Julien de Rapi\u00e8r. Egli venne torturato e sbeffeggiato per alcune settimane finch\u00e9 la Compagnia pag\u00f2 ai pirati il riscatto per la sua liberazione, dopo che il padre di Cutler si era rifiutato di farlo. Questa esperienza segn\u00f2 profondamente Cutler che proprio da qui svilupp\u00f2 il suo ferreo odio verso i pirati.\nCon il passare degli anni egli divenne direttore degli affari della Compagnia nell'Africa occidentale. Tredici anni prima degli eventi del secondo film, Beckett chiese a Jack Sparrow (un dipendente della Compagnia) di trasportare a bordo della sua nave, la \"Wicked Wench\", un carico di schiavi nelle Bahamas per conto del Visconte Penwallow. Durante il viaggio, tuttavia, Sparrow liber\u00f2 gli schiavi. Dopo che Jack fu catturato, Beckett, per punirlo fece bruciare e affondare la \"Wicked Wench\" e marchi\u00f2 Jack a fuoco con la \"P\" di pirata in modo che Sparrow non avrebbe mai potuto rifarsi una vita o di poter stare tra i civili facendo cos\u00ec che Sparrow venga considerato un pirata dalla legge costringendolo alla fuga, Jack fugg\u00ec e divent\u00f2 un avventuriero fuorilegge.\n\"La maledizione del forziere fantasma\".\nNel secondo film Beckett arriva a Port Royal, arrestando Will Turner ed Elizabeth Swann per aver aiutato Jack Sparrow a fuggire all'arresto. Tuttavia Beckett offre clemenza a Turner se questi gli consegner\u00e0 la bussola di Sparrow. Will parte alla ricerca di Jack, ma Elizabeth viene fatta comunque prigioniera. Il governatore Weatherby Swann cercher\u00e1 di salvare Elizabeth facendola scappare da Port Royal e portarla a Londra. Tuttavia Beckett viene a sapere di questo, perci\u00f2 manda i suoi soldati ad intercettare il governatore Swann e sua figlia. Swann viene fatto prigioniero, ma Elizabeth riesce a fuggire, ed entrare segretamente nella ciurma di Sparrow. Successivamente James Norrington consegna a Beckett il cuore di Davy Jones, facendo riottenere il ruolo di Norrington come commodoro (avendolo perso dopo la fuga di Sparrow), e ottenendo a Beckett il controllo dell\"Olandese Volante\" e di tutti i mari\n\"Ai confini del mondo\".\nOttenuto il cuore di Davy Jones, ora Beckett \u00e8 l'essere pi\u00f9 potente dei mari, e ordina ai suoi soldati di trovare tutti i pirati, gli uomini che hanno a che fare con la pirateria o che sono marchiati come essi, impiccando cos\u00ec molte persone, ordinando poi di uccidere chiunque \u00e8 a conoscenza del segreto del cuore di Davy Jones, tra cui anche il governatore Swann (finito sotto la schiavit\u00f9 del malvagio tiranno). Nella battaglia finale, in seguito alla morte di Davy Jones (dopo che Turner \u00e8 riuscito a traffigere il suo cuore, diventando cos\u00ec Capitano dell'Olandese Volante), la nave di Beckett l'Endeavour \u00e8 piena di cannoni pronta a distruggere la Perla Nera, Beckett stuzzica Jack dicendogli che \u00e8 solo una \"questione di affari\" convinto di aver vinto. Subito dopo appare l\"'Olandese Volante\", comandato ora da Turner, e le due navi si mettono nei due fianchi dell\u2019Endeavour. Beckett non d\u00e0 l\u2019ordine di sparare (essendo rimasto paralizzato dalla sorpresa quasi da perdere il contatto con la realt\u00e0), dunque il suo luogotenente Theodore Groves ordina di abbandonare la nave e in pochi si salvano. Beckett invece sapendo di essere definitivamente sconfitto, decide di rimanere sulla sua nave, e dopo aver schivato con gran fortuna molte palle di cannoni, muore nell\u2019esplosione della nave.\nPersonalit\u00e0.\nCutler Beckett \u00e8 un uomo crudele, spietato, manipolatore, meschino, arrogante, ambizioso, sofisticato e persistente. Non si ferma davanti a nulla per favorire i propri obiettivi personali e, a differenza della maggior parte dei cattivi, \u00e8 molto gentile. Non prova rimorso per le morti che causa, come mostr\u00f2 quando mand\u00f2 sul patibolo molte persone, forse innocenti, che credeva associate alla pirateria, persino un bambino. Si \u00e8 servito del suo assistente, Ian Mercer, usandolo sia come assassino che come spia. Beckett \u00e8 molto abile nel modificare la legge per i suoi scopi, usando il suo status di rappresentante del re Giorgio II per manipolare Elizabeth Swann, Will Turner e James Norrington per trovare il forziere contenente il cuore di Davy Jones. Beckett considera gli altri come strumenti e mostra palese disprezzo per la vita degli altri intorno a lui. Sa molto bene ci\u00f2 che vuole e come ottenerlo: ogni cosa che fa \u00e8 gi\u00e0 ben pensata. Le sue armi sono la politica e la determinazione. Beckett \u00e8 molto istruito e, come tale, \u00e8 in grado di parlare diverse lingue. A parte l'inglese, sua lingua madre, parla fluentemente francese, spagnolo, greco e latino.\nLa maggior parte della sua politica prevede di affrontare il problema della pirateria in tutto il mondo. Come governatore, considera la pirateria una delle principali minacce al commercio, in particolare gli interessi finanziari della societ\u00e0. Per sua stessa ammissione, Beckett non \u00e8 un uomo religioso e non crede affatto in Dio, ragione per la quale ha deciso di non diventare un chierico. Ha un apparente interesse per Elizabeth Swann. Forse, secondo il pirata Sao Feng, Beckett era incuriosito della personalit\u00e0 estroversa e assertiva della ragazza, contrariamente alle personalit\u00e0 riservate della maggior parte delle donne dell'epoca. \u00c8 anche piuttosto indifferente alle situazioni pericolose, persino per la sua vita, rimanendo calmo durante l'attacco finale all'Endeavour, mentre le palle da cannone della Perla Nera e dell'Olandese Volante gli passavano davanti. Anche un momento prima di morire, rimase calmo, nonostante la sua nave fu distrutta impotente intorno a lui.\nMerchandise.\nSono stati creati diversi giocattoli legati al personaggio, ma sono molto rari rispetto a quelli degli altri protagonisti della serie.\nAltre apparizioni.\nCutler Beckett \u00e8 presente nel terzo capitolo dei videogiochi \"Kingdom Hearts\" nel mondo dei Caraibi: \u00e8 apparso come antagonista ricorrente."}
{"id": "1221189", "revid": "110157", "url": "https://it.wikipedia.org/wiki?curid=1221189", "title": "Westerlo", "text": "Westerlo \u00e8 un comune belga di 23.230 abitanti nelle Fiandre (Provincia di Anversa).\nSuddivisioni.\nIl comune \u00e8 costituito dai seguenti distretti:\nLuoghi d'interesse.\nL'abbazia di Tongerlo contiene un'antica e fedele copia dell'Ultima Cena di Leonardo da Vinci. Un tempo, la stessa abbazia fungeva anche da birreria e produceva una birra molto conosciuta nel passato.\nSport.\nCalcio.\nLa squadra principale della citt\u00e0 \u00e8 il Koninklijke Voetbalclub Red Star Waasland - Sportkring Beveren."}
{"id": "1221190", "revid": "660929", "url": "https://it.wikipedia.org/wiki?curid=1221190", "title": "Ab intestato", "text": "Ab intestato \u00e8 un'espressione latina utilizzata soprattutto nel campo del diritto civile. Una \"successio ab intestato\" indica una successione a causa di morte senza testamento. Letteralmente significa successione da chi non ha fatto testamento (provenienza); di conseguenza, quando si desidera indicare una persona che \u00e8 deceduta senza testamento, l'espressione corretta \u00e8 \"deceduto intestato\" e non \"deceduto ab intestato\"."}
{"id": "1221192", "revid": "90919", "url": "https://it.wikipedia.org/wiki?curid=1221192", "title": "Murazzi (Torino)", "text": ""}
{"id": "1221205", "revid": "1543377", "url": "https://it.wikipedia.org/wiki?curid=1221205", "title": "Nelson Rivas", "text": "Caratteristiche tecniche.\nPu\u00f2 ricoprire ogni ruolo della difesa, giocando sia come terzino (su entrambe le fasce) che come centrale. Si distingueva per la velocit\u00e0 e la prestanza fisica. \u00c8 soprannominato \"Tyson\" per l'aspetto fisico e la somiglianza con l'omonimo ex pugile americano.\nCarriera.\nHa militato in varie squadre colombiane prima di passare, nel 2006, al River Plate. Nella partita d'esordio con la formazione argentina, si fece notare per i calci rifilati agli avversari: i tifosi lo soprannominarono \"El Negro\". Nel luglio 2007, l'Inter lo acquist\u00f2 superando la concorrenza del Bologna.\nComplice anche il nutrito ricambio del reparto arretrato, trov\u00f2 poco spazio nell'undici titolare. Il debutto con i nerazzurri coincise con quello nelle coppe europee, giocando in Champions League contro il Fenerbah\u00e7e il 19 settembre. In Serie A esord\u00ec il 3 febbraio 2008, nella gara vinta con l'Empoli. Vinse lo scudetto al termine della stagione, mentre nell'ottobre seguente sub\u00ec un infortunio al ginocchio che ne limit\u00f2 la presenza in campo. Anche con Mourinho in panchina fu scarsamente utilizzato, pur vincendo un altro campionato.\nNell'estate 2009 pass\u00f2 in prestito al Livorno. Durante l'incontro con il Palermo, un colpo alla testa ne caus\u00f2 lo svenimento ed un temporaneo ricovero ospedaliero. Il 20 dicembre segn\u00f2 contro la Sampdoria il primo gol in Italia, contribuendo alla vittoria per 3-1. \nScaduto il prestito fece ritorno all'Inter, venendo quindi girato al Dnipro. Nell'autunno 2011 si trasfer\u00ec poi in Canada, giocando con il Montr\u00e9al Impact fino al giugno 2014. Rimasto svincolato, rientr\u00f2 in patria agli inizi del 2015.\nStatistiche.\nPresenze e reti nei club.\n\"Statistiche aggiornate al 31 dicembre 2015\"."}
{"id": "1221208", "revid": "2130303", "url": "https://it.wikipedia.org/wiki?curid=1221208", "title": "Chiesa della Madonna del Carmine (Porto Azzurro)", "text": "La chiesa della Madonna del Carmine \u00e8 un edificio sacro che si trova a Porto Azzurro.\nStoria e descrizione.\nLa chiesa era nata per servire gli abitanti della marina che alla sera non potevano accedere alla parrocchiale interna al forte. Nel 1752 essa ottenne un cappellano per concessione del Re e dell'arcivescovo di Napoli che contribuirono ad arricchire l'antica chiesa costruita dai pescatori.\nAll'interno si trova un quadro, del 1777, della \"Madonna in ginocchio di fronte al crocifisso\", di Francesco Basile, dal vicino oratorio del Sacro Cuore di Maria; inoltre un \"Cristo crocifisso\" con le braccia snodate."}
{"id": "1221219", "revid": "1586642", "url": "https://it.wikipedia.org/wiki?curid=1221219", "title": "Davide Bottone", "text": "Ora ricopre il ruolo di allenatore per il citt\u00e0 di Varese giovanile.\nCarriera.\nClub.\nDopo aver giocato in tutte le squadre del vivaio del , nell'estate 2006 viene ceduto in prestito alla in Serie C2 dove gioca 20 partite. Nel gennaio 2007 passa in compartecipazione al , squadra con la quale, dopo un inizio stentato, si guadagna il posto di titolare giocando 13 partite. Nel giugno 2007 viene riscattato alle buste dalla squadra piemontese e inserito nella rosa della prima squadra per la stagione successiva. Il 7 ottobre dello stesso anno fa il suo esordio in Serie A contro la e pochi giorni dopo firma il nuovo contratto, che lo lega alla squadra granata fino al 2011. gioca titolare nelle partite contro Cagliari e , facendosi apprezzare, e a San Siro il 3 novembre subentrando a Motta. Il 13 gennaio 2008 segna il suo primo gol in Serie A nella sconfitta (1-2) contro il Livorno. A fine anno avr\u00e0 collezionato 9 presenze e una rete. Negli ultimi giorni del calciomercato estivo del 2008 viene ceduto in prestito con diritto di riscatto della compartecipazione al , disputando 36 incontri. Al termine della stagione la societ\u00e0 veneta decide di non esercitare il diritto di riscatto e il giocatore torna a Torino. Nel febbraio 2010 viene ceduto in prestito per sei mesi ai rumeni del CFR Cluj con cui conquista campionato e Coppa di Romania.\nIl 17 luglio 2010, dopo essere tornato al Torino dal prestito in Romania, viene ceduto definitivamente al Frosinone. Segna il suo primo ed unico gol in maglia frusinate il 7 ottobre 2012 nella vittoria interna per 2-1 contro l'.\nIl 30 giugno 2013 rimane svincolato e il 22 luglio seguente parte per il ritiro a Coverciano dei calciatori svincolati sotto l'egida dell'Associazione Italiana Calciatori. \nIl 13 agosto 2013 passa alla di Sassari, militante in Lega Pro Seconda Divisione. Dopo due anni e mezzo rescinde il contratto con la Torres, a fine 2015.\nNell'estate 2016, a distanza di 9 anni e dopo un periodo di prova in aggregazione alla prima squadra, ritorna a vestire la maglia del in Serie D.\nNazionale.\nConvocato gi\u00e0 nel novembre del 2007 e nell'ottobre del 2008, senza mai scendere in campo, debutta con la Nazionale Under-21 di Pierluigi Casiraghi il 18 novembre 2008, nell'amichevole contro la Germania.\nAllenatore.\nNel 2018/19 comincia il suo percorso da allenatore con i Giovanissimi Provinciali del Gavirate per approdare, poi, in Svizzera dove ha guidato nell\u2019ultima stagione gli Allievi Under 17 del Chiasso. Ora \u00e8 diventato allenatore degli allievi del Citt\u00e0 di Varese\nStatistiche.\nPresenze e reti nei club.\n\"Statistiche aggiornate al 2 settembre 2016.\""}
{"id": "1221221", "revid": "767487", "url": "https://it.wikipedia.org/wiki?curid=1221221", "title": "Polo Monta\u00f1ez", "text": ""}
{"id": "1221223", "revid": "729019", "url": "https://it.wikipedia.org/wiki?curid=1221223", "title": "Agenzia di stampa", "text": "Unagenzia di stampa o agenzia d'informazione (inglese: \"news agency\" oppure \"newswire\") \u00e8 un'organizzazione specializzata nel fornire un servizio d'informazione a vari tipi di media: giornali, riviste, emittenti televisive e radiofoniche e giornali online.\nLe agenzie di stampa possono essere delle aziende che vendono i loro servizi (es. Adnkronos, AgenParl, AGI, askanews, Bloomberg, DIRE, Italpress, LaPresse, Redattore sociale, Reuters) oppure delle cooperative costituite da diversi organi d'informazione allo scopo di condividere le informazioni (es. Associated Press, ANSA).\nTipi di fonti.\nVi sono due tipi di fonti: quelle dirette, che \u00e8 il giornalista a dover rintracciare, e quelle indirette, dette anche intermedie, che si organizzano autonomamente allo scopo di divulgare notizie. Nel primo caso la fonte d\u00e0 informazioni grezze, che vengono trasformate in notizia dai giornalisti. Nel secondo caso la fonte ha un ruolo pi\u00f9 attivo, in quanto \u00e8 essa stessa a produrre materiale (ad esempio il comunicato stampa). Fanno parte delle fonti indirette uffici stampa, pubbliche relazioni, addetti stampa, uffici di promozione, segreterie, portavoce e, appunto, le agenzie di stampa o agenzie d'informazioni.\nStoria.\nLe agenzie di stampa nacquero nella seconda met\u00e0 dell'Ottocento per fornire informazioni ai giornali. Le prime furono Havas, Wolff e Reuters. Il commerciante ebreo Charles-Louis Havas apr\u00ec nel 1832 a Parigi un ufficio di traduzioni. Il suo lavoro originario consisteva nel riprendere gli articoli dei giornali stranieri, tradurli e vendere la traduzione a quelli francesi. Pi\u00f9 o meno negli stessi anni Bernhard Wolff e Paul Julius Reuter aprirono altre due agenzie simili a Berlino e a Londra. I tre si incontrarono nel 1859 per spartirsi il monopolio dell'informazione organizzata. Alla prima agenzia vennero assegnati Francia, Italia, Spagna, Portogallo e Medio Oriente, alla seconda Scandinavia, Germania, Russia e Balcani, alla terza i possedimenti dell'Impero britannico. L'accordo rest\u00f2 in vigore fino alla Prima guerra mondiale, quando le agenzie di stampa americane cominciarono a fare una forte concorrenza. L'Associated Press (AP) fu la prima a mettere in discussione il monopolio europeo, seguita dalla United Press International (UPI). Si rese allora necessario un nuovo incontro, che avvenne nel 1934 a Riga. Nell'occasione furono riconosciuti i principi della libera concorrenza e della libera informazione. Simbolo delle agenzie di stampa era una nuova macchina installata dalla Reuters a Londra: la telescrivente, che consentiva il trasferimento simultaneo di messaggi dattilografati. In Italia c'era la Stefani, che aveva visto la luce su decisione di Cavour nel 1853. Fu l'agenzia nazionale dello Stato fascista e della Repubblica di Sal\u00f2, prima di essere chiusa con la fine della Seconda guerra mondiale. Venne sostituita nel 1945 dall'ANSA.\nCompiti.\nIl compito delle agenzie di stampa \u00e8 duplice: 1) produrre e diffondere notizie in proprio; 2) fungere da fonti per i mass media, ai quali provvedono a segnalare fatti e forniscono informazioni. Le notizie prodotte dalle agenzie di stampa vengono chiamate in gergo \"lanci\". Il pubblico \u00e8 costituito da tutti i giornali abbonati e dall'insieme dei lettori che s'informano in rete grazie alla pubblicazione dei \"lanci\" su Internet. In generale, afferma Alberto Papuzzi, il carattere potenzialmente universale del loro pubblico fa s\u00ec che le agenzie di stampa tendano alla maggiore completezza d'informazione possibile. Dal momento che la notizia viene poi rielaborata dalle redazioni dei giornali, essa viene presentata in maniera agile e flessibile in base a due tipologie principali:\nLe agenzie si occupano anche di inviare note che contengono la scaletta degli avvenimenti del giorno; vengono lette dai capiservizio.\nLe maggiori agenzie di stampa sono strutturate come i grandi giornali. I materiali che forniscono sono soggetti a usi diversi, che dipendono dalle dimensioni dei giornali che li utilizzano. Se la testata \u00e8 importante, di solito vengono rielaborati, altrimenti possono anche essere pubblicati senza modifiche.\nAgenzie di stampa.\nLe dieci principali agenzie di stampa del mondo, secondo Alberto Papuzzi, sono:\nIn Italia.\nDa prima degli anni '80, il Piano di Rinascita Democratica della loggia massonica regolare Propaganda 2 pianificava di \u00abcoordinare tutta la stampa provinciale e locale attraverso una agenzia centralizzato\u00bb.\nOltre all'ANSA, menzionata in precedenza, esistono alcune altre agenzie di stampa, che operano in un circuito informativo indipendente:"}
{"id": "1221228", "revid": "1442080", "url": "https://it.wikipedia.org/wiki?curid=1221228", "title": "Julio Medem", "text": "Biografia.\nMedem nasce a San Sebasti\u00e1n, nei Paesi Baschi, il 21 ottobre del 1958, figlio di Julio Medem Sanju\u00e1n, di padre tedesco e madre spagnola originaria della Comunit\u00e0 Valenzana, e di Margarita Lafont Mendiz\u00e1bal, di padre francese e madre basca. Fin da adolescente realizza una serie di cortometraggi in super 8. Nel 1985 consegue la laurea in medicina presso l'Universit\u00e0 dei Paesi Baschi. Scrive di cinema su diversi quotidiani e riviste finch\u00e9, dopo aver vinto due premi con dei cortometraggi, decide di dedicarsi esclusivamente alla professione di regista. Deve per\u00f2 lavorare come montatore e assistente alla regia e scrivere diverse sceneggiature, regolarmente rifiutate dalle case di produzione, prima di riuscire finalmente ad esordire nel 1992 con \"Vacas\", che si rivela un grande successo: vince il Premio Goya come miglior nuovo regista e viene premiato in diversi festival cinematografici internazionali (Londra, Montreal, Tokyo, Torino).\nL'opera seconda, \"La ardilla roja\" (1993), \u00e8 una conferma (premiato a Bogota e G\u00e9rardmer), mentre il successivo \"Tierra\" (1996) segna la sua affermazione, con la presentazione in concorso al Festival di Cannes. \"Gli amanti del circolo polare\" (1998) e \"Lucia e il sesso\" (2001) sono grandi successi in Spagna, mentre il successivo \"\" (2003), documentario sul delicato tema del nazionalismo basco in Spagna, ha suscitato inevitabili polemiche, ottenendo comunque la nomination come miglior documentario ai Premi Goya e agli European Film Awards. Nel 2007 realizza \"Ca\u00f3tica Ana\", presentato in concorso alla Festa del Cinema di Roma. Nel 2008 il Bergamo Film Meeting gli ha dedicato una retrospettiva completa."}
{"id": "1221233", "revid": "1305772", "url": "https://it.wikipedia.org/wiki?curid=1221233", "title": "Usson (disambigua)", "text": ""}
{"id": "1221235", "revid": "36426", "url": "https://it.wikipedia.org/wiki?curid=1221235", "title": "Palazzo Ducale di Venezia", "text": ""}
{"id": "1221236", "revid": "212348", "url": "https://it.wikipedia.org/wiki?curid=1221236", "title": "Mike Johnson (bassista)", "text": "Ha iniziato la sua carriera a Eugene, nell'Oregon, con gli \"Snakepit\" dal 1984 al 1989.\nNel 1991 rimpiazz\u00f2 Lou Barlow nei \"Dinosaur Jr\", dando il suo supporto nelle esibizioni dal vivo e in molti dei lavori in studio del gruppo tra il 1991 e il 1997.\nIn seguito ha suonato con la band di Mark Lanegan. Ha inoltre collaborato con i \"Queens of the Stone Age\" e i \"Caustic Resin\"."}
{"id": "1221237", "revid": "256896", "url": "https://it.wikipedia.org/wiki?curid=1221237", "title": "Chiesa di San Domenico (Bolzano)", "text": ""}
{"id": "1221238", "revid": "76069", "url": "https://it.wikipedia.org/wiki?curid=1221238", "title": "City of Monash", "text": ""}
{"id": "1221239", "revid": "486946", "url": "https://it.wikipedia.org/wiki?curid=1221239", "title": "Museo Civico (Padova)", "text": ""}
{"id": "1221247", "revid": "747338", "url": "https://it.wikipedia.org/wiki?curid=1221247", "title": "Francesco Cozza (pittore)", "text": "Biografia.\nDopo aver trascorso la giovinezza nella natia Calabria, Francesco Cozza si rec\u00f2 a Roma dove fu apprendista del Domenichino. La sua presenza \u00e8 infatti registrata a Roma presso la parrocchia di Sant'Andrea delle Fratte, ospite dei Minimi di San Francesco di Paola, poco prima del 1630, anno in cui il Domenichino si rec\u00f2 a Napoli. Rimase ospite dei Minimi fino al 1634; in questo periodo segu\u00ec il Domenichino a Napoli e a Frascati. Rimase a Roma e nei dintorni di Roma per i rimanenti anni della sua vita. La morte sopraggiunse il 13 gennaio del 1682, pochi giorni dopo aver redatto il suo testamento (9 gennaio). Pare fosse cugino, per parte di madre, del suo concittadino Tommaso Campanella di cui dipinse un ritratto conservato presso la collezione della \"Fondazione Camillo Caetani\" a Sermoneta.\nOpere.\nLa prima opera datata \u00e8 un \"San Giuseppe\" a Sant'Andrea delle Fratte (1632). Opere giovanili sono inoltre la \"Piet\u00e0\" alla Galleria Nazionale d'Arte Antica, l'affresco di \"Madonna e Santa Francesca Romana\", a S. Andrea delle Fratte, e un bel \"Crocifisso con San Francesco di Paola\", al refettorio nella omonima chiesa di Roma. Quest'ultima chiesa era stata costruita a partire dal 1623, quando cio\u00e8 i frati minimi chiesero alla famiglia Cesarini un appezzamento di terreno nei pressi della Basilica di San Pietro in Vincoli; i lavori tuttavia iniziarono soltanto verso il 1640. Ci\u00f2 costitu\u00ec l'occasione dell'incontro con i Cesarini, signori fra l'altro di Genzano di Roma e Valmontone, per le successive committenze e lavori nelle due cittadine.\nVerso il 1641 ottenne la commissione per gli affreschi, ora distrutti, della cupola di Santa Maria della Pace a Roma. Probabilmente a questo periodo risale anche la \"Nascita della Vergine\" della Galleria Colonna. Verso il 1645 dipinge la \"Madonna del Cucito\" dell'Ospedale di Santo Spirito a Roma, ispirata a Guido Reni e al Domenichino; nello stesso periodo esegu\u00ec, per i Frati di San Francesco da Paola in Sant'Andrea delle Fratte, la pala con San Giuseppe e San Carlo. Verso il 1650 dipinse la \"Madonna del Riscatto\" nella Basilica di Santa Francesca Romana e fra il 1658 ed il 1659 affresc\u00f2 la volta del \"Fuoco\" nell'attuale Palazzo Doria Pamphilj di Valmontone' e due affreschi con l\"Estate\" e l\"Inverno\", nel Palazzo Altieri. A Valmontone Cozza conobbe Gaspard Dughet e Mattia Preti, due artisti che ebbero una notevole influenza nella sua formazione. Al 1660 risale la grande \"Pala d'altare\" (olio su tela) per la Chiesa di Santa Maria della Cima a Genzano, dove, secondo il critico Mariano Apa, \"si accentua la sua personale ricerca di riproposta del classicismo emiliano rinforzato da un naturalismo ora vivido dalle esperienze con il forte parlare del Mattia Preti\". Molto bella, sebbene rovinata, anche la Pala d'altare per il Duomo di Segni."}
{"id": "1221249", "revid": "287204", "url": "https://it.wikipedia.org/wiki?curid=1221249", "title": "Vero all'alba", "text": "Vero all'alba (\"True at First Light\") \u00e8 un romanzo dello scrittore statunitense Ernest Hemingway pubblicato postumo nel 1999.\nIl romanzo, a carattere autobiografico, fu composto fra il 1954 e il 1956 al ritorno del safari fatto in Kenya della durata di cinque mesi.\nIl dattiloscritto, che \u00e8 stato custodito per molti anni nell'archivio delle opere non consultabili della \"Kennedy Library\" di Boston, \u00e8 stato trovato e recuperato dal figlio Patrick che ha voluto curarne personalmente l'edizione.\nIl libro si apre con una introduzione scritta da Patrick Hemingway a Bozeman in Montana il 16 luglio 1998, \u00e8 composto da venti capitoli e termina con l\"Elenco dei personaggi\" e con un \"Glossario dei termini Lingua swahili.\"\nTrama.\nIl cacciatore Pop, che \u00e8 il grande amico di Hemingway, deve partire perch\u00e9 alla fattoria c'\u00e8 bisogno di lui. Dopo aver dato molti consigli a Hemingway \u00e8 cos\u00ec costretto a lasciarlo da solo al campo. Con lui c'\u00e8 la moglie Mary. La situazione \u00e8 difficile e nell'aria c'\u00e8 molta tensione. Sembra infatti che una trib\u00f9 ostile di Mau Mau wakamba possa attaccarli, ma tra vari imprevisti le battute di caccia proseguono con successo. In un villaggio situato sulle pendici del monte Kilimangiaro abita Debba, una giovane wakamba, che vorrebbe diventare la seconda moglie di Hemingway che non cerca certamente di dissuaderla.Nel romanzo Hemingway ci fa conoscere la cultura degli uomini del safari, ci racconta le imprese compiute al loro fianco, ricorda i giorni trascorsi in Spagna e a Parigi e riflette sull'arte dello scrivere."}
{"id": "1221251", "revid": "599013", "url": "https://it.wikipedia.org/wiki?curid=1221251", "title": "Tim Matav\u017e", "text": "Caratteristiche tecniche.\nTim Matav\u017e \u00e8 una prima punta, potente e abile nel gioco aereo. Rapido e in possesso di buoni fondamentali tecnici, calcia preferibilmente di sinistro. All'abilit\u00e0 in fase di finalizzazione unisce la capacit\u00e0 di difendere palla, far salire la squadra e aprire spazi per i propri compagni.\nCarriera.\nClub.\nGli inizi e il passaggio al Gorica.\nMatav\u017e inizia a giocare nelle giovanili del Bilje, per poi passare a quelle del Gorica nel 2004. Nel 2006 passa in prima squadra, segnando 11 gol in 30 partite di campionato e l'unica rete del Gorica nella gara di andata del primo turno di qualificazione della Coppa UEFA 2007-2008 contro il Rabotni\u010dki, partita persa 2-1.\nIl trasferimento in Olanda: Groningen e la parentesi all'Emmen.\nIl 30 agosto 2007 si trasferisce nei Paesi Bassi, firmando un contratto di 5 anni per il Groningen. Dopo una stagione in cui disputa 15 partite in Eredivisie, passa in prestito all'Emmen, con cui colleziona 15 partite e 5 gol in Eerste Divisie. Nel gennaio 2009 ritorna al Groningen per via di un infortunio alla caviglia che lo costringe a operarsi. Il 13 marzo 2009 realizza il primo gol in Eredivisie nella vittoria per 2-0 contro il Roda JC. Nella stagione successiva si ritaglia un ruolo via via pi\u00f9 decisivo nella squadra biancoverde: rimane a secco nelle prime dieci partite di campionato, quindi realizza 13 reti nelle restanti 22. Ormai titolare inamovibile, l'anno seguente conferma la propria vena realizzativa, firmando 15 reti nelle prime 22 partite di campionato, con anche una tripletta all'attivo segnata al Willem II.\nPer la nuova stagione il 14 agosto 2011 segna una tripletta alla seconda di campionato all' (4-2).\nGli anni al PSV Eindhoven.\nIl 31 agosto 2011 viene venduto al con cui firma un contratto triennale.\nDebutta in campionato l'11 settembre nel pareggio esterno per 3-3 contro il VVV-Venlo e anche in Europa League il 15 settembre contro il Legia Varsavia (1-0). Segna il suo secondo gol in campionato il 24 settembre al minuto 83 nella goleada contro il Roda JC per 7-1, dopo che ne aveva realizzato in precedenza uno nel pareggio 2-2 contro l'.\nL'8 aprile 2012 vince la Coppa d'Olanda per 3-0 contro l'Heracles Almelo giocando da titolare.\nConclude la stagione con 42 presenze e 20 gol segnati in totale.\nInaugura la stagione successiva con un gol alla prima partita di campionato, l'11 agosto nella sconfitta per 3-2 contro l'RKC Waalwijk. Segna poi una tripletta il 30 agosto nella sfida di Europa League vinta per 9-0 contro lo Zeta.\nIl 25 ottobre in PSV-AIK 1-1 di Europa League gioca la sua partita numero 200 con i club.\nIl 6 dicembre segna una tripletta al in Europa League.\nConclude la stagione con 35 presenze e 18 gol in totale.\nIl 22 settembre 2013 in PSV-Ajax 4-0 segna il suo gol numero 100 tra i professionisti.\nAugusta e i prestiti a Genoa e Norimberga.\nIl 4 luglio 2014 viene ufficializzato il suo passaggio al club tedesco dell'Augusta, con cui firma un contratto quinquennale.\nIn un anno e mezzo segna solo 3 gol e il 1\u00ba febbraio 2016 viene ufficializzato il suo passaggio al club italiano del Genoa con la formula del prestito temporaneo con diritto di riscatto. Dopo 7 apparizioni fa ritorno in Germania e passa in prestito al Norimberga dove nel 2016/17 segna 5 gol.\nIl ritorno in Olanda.\nNell'estate del 2017 fa ritorno in Olanda firmando per il Vitesse con cui in tre stagioni mette insieme complessivamente 90 presenze e 41 gol .\nAltre esperienze estere.\nIl 12 luglio 2020 viene acquistato dall' con cui mette insieme 19 presenze e 12 gol nel campionato qatariota.\nIl 14 agosto 2021 firma per il . Dopo aver segnato solo 2 gol nel campionato turco, il 30 gennaio passa all\u2019, club di Cipro con cui firma un contratto di un anno e mezzo.\nNazionale.\nDopo aver militato in Under-21, esordisce nella Nazionale maggiore slovena alla vigilia del Mondiale 2010, subentrando al minuto 84\u00ba nel corso dell'amichevole contro la disputata a Maribor il 4 giugno 2010. Partecipa quindi alla rassegna sudafricana, disputando la parte finale del match contro l'.\nTrova i suoi primi gol l'8 ottobre 2010 nella partita valida per le qualificazioni a EURO 2012 contro le (5-1), nella quale mette a segno una tripletta.\nStatistiche.\nPresenze e reti nei club.\n\"Statistiche aggiornate al 23 marzo 2021\""}
{"id": "1221256", "revid": "15756", "url": "https://it.wikipedia.org/wiki?curid=1221256", "title": "Luc\u00eda y el sexo", "text": "Luc\u00eda y el sexo \u00e8 un film del 2001, scritto e diretto da Julio Medem. \u00c8 il film che ha lanciato la carriera della sua protagonista, Paz Vega, dandole grande notoriet\u00e0 sia in patria che all'estero; grazie alla sua interpretazione l'attrice ha infatti vinto diversi premi in Spagna, tra cui quello per la \"Mejor actriz revelaci\u00f3n\" (miglior attrice rivelazione) al Premio Goya.\nTrama.\nLucia \u00e8 una giovane cameriera in un ristorante di Madrid. Subito dopo avere ricevuto la notizia di un incidente stradale in cui \u00e8 coinvolto Lorenzo, scrittore e suo fidanzato, si reca su un'isola del Mediterraneo. Qui la ragazza, dopo essersi stabilita in una pensioncina e avere fatto conoscenza con la proprietaria, inizia a riflettere sui momenti passati della sua relazione con Lorenzo, ripercorrendone i punti salienti, a partire da quando si sono conosciuti. Ma sull'isola, ad attenderla ci saranno delle novit\u00e0 importanti, strettamente legate a lei e a Lorenzo.\nSceneggiatura.\nLa pellicola, girata in digitale, si distingue per via di una trama particolare, temporalmente non lineare e con diverse scene oniriche e surreali che rimandano ai precedenti lavori di David Lynch.\nDistribuzione.\nDistribuito in Italia dalla Fandango, il film \u00e8 arrivato a noi senza essere censurato, ma ottenendo il divieto di visione ai minori di 18 anni, a causa di diverse scene di sesso esplicito. Nei passaggi televisivi \u00e8 stato per\u00f2 alleggerito delle parti pi\u00f9 spinte.\nProduzione.\nNelle scene pi\u00f9 spinte, gli attori sono stati sostituiti da controfigure; quella di Paz Vega \u00e8 Diana Su\u00e1rez, che nel film interpreta il ruolo della madre di Bel\u00e9n."}
{"id": "1221257", "revid": "205250", "url": "https://it.wikipedia.org/wiki?curid=1221257", "title": "Andrea Della Valle (imprenditore)", "text": "Biografia.\nAndrea Della Valle \u00e8 Vice-Presidente ed Amministratore Delegato della societ\u00e0 Tod's S.p.A., di cui detiene, direttamente ed indirettamente, il 25% circa del capitale. La Tod's S.p.A, con i marchi Tod's, Roger Vivier, Hogan e Fay, ha recentemente sostenuto il costo per il restauro del Colosseo a Roma.\nAttraverso societ\u00e0 finanziarie di famiglia, insieme al fratello Diego Della Valle, \u00e8 socio al 7,6% di RCS MediaGroup S.p.A., al 5,5% di Piaggio &amp; C. S.p.A., allo 0,5% di Mediobanca S.p.A., al 6,9% di Bialetti Industrie S.p.A., al 40% circa di Italian Entertainment Group S.p.A. (Cinecitt\u00e0) ed al 6% di Marcolin S.p.A.. Andrea Della Valle possiede inoltre una partecipazione del 10% in Poligrafici Editoriale S.p.A..\nDal 2004, a seguito dell'acquisizione della societ\u00e0 da parte della famiglia Della Valle, \u00e8 stato presidente della ACF Fiorentina fino al 24 settembre 2009 e Presidente onorario fino al 6 giugno 2019, quando la societ\u00e0 \u00e8 stata ceduta all'imprenditore italo-americano Rocco Commisso.\nA partire dal marzo 2011, assieme al fratello Diego, \u00e8 stato inserito da \"Forbes\" nella classifica degli uomini pi\u00f9 ricchi al mondo, con un patrimonio di 1,2 miliardi di dollari. Nel 2018, sempre per la rivista \"Forbes\", \u00e8 il 1756\u00b0 uomo pi\u00f9 ricco del mondo (38\u00ba in Italia) con un patrimonio di 1,3 miliardi di dollari."}
{"id": "1221259", "revid": "228587", "url": "https://it.wikipedia.org/wiki?curid=1221259", "title": "Live Earth Tokyo", "text": "Il Concerto Live Earth di Tokyo ha avuto luogo il 7 luglio 2007 nella capitale del Giappone, presso il centro per convention Makuhari Messe situato nella prefettura di Chiba.\nCopertura mediatica.\nIl concerto \u00e8 stato trasmesso via internet da MSN, mentre i pezzi salienti dello show sono andati in onda su decine di reti televisive e radiofoniche che hanno seguito i concerti del Live Earth."}
{"id": "1221271", "revid": "56818", "url": "https://it.wikipedia.org/wiki?curid=1221271", "title": "Anomalie cariotipiche", "text": ""}
{"id": "1221272", "revid": "4175", "url": "https://it.wikipedia.org/wiki?curid=1221272", "title": "Live Earth Sydney", "text": "Live Earth Sydney fu il concerto d'apertura della maratona musicale Live Earth, tenutasi in diverse citt\u00e0 del mondo il .\nSi tenne al Sydney Football Stadium, impianto polisportivo della capitale del Nuovo Galles del Sud, e per via del fuso orario (10 ore in anticipo rispetto al meridiano di Londra) fu il primo evento della giornata.\nIl cast si compose fondamentalmente di artisti originari dell'area Australasiatica come Missy Higgins e i Crowded House.\nAlla conduzione dello spettacolo, durato circa 10 ore, si alternarono Peter Garrett, Jimmy Barnes, Hamish &amp; Andy, Tim Ross, Adam Spencer e Ian Thorpe.\nCopertura mediatica.\nIl concerto \u00e8 stato diffuso via internet in tutto il mondo da MSN, mentre \u00e8 stato trasmesso via tv da Channel V e MAX."}
{"id": "1221275", "revid": "174852", "url": "https://it.wikipedia.org/wiki?curid=1221275", "title": "Ai khanoum", "text": ""}
{"id": "1221276", "revid": "2143766", "url": "https://it.wikipedia.org/wiki?curid=1221276", "title": "Dispersione degli inquinanti in atmosfera", "text": "Viene trattata la dispersione di una nuvola di fumo (inglese \"plume\") emessa da una sorgente che pu\u00f2 essere considerata di tipo puntiforme ed elevata a una certa quota in atmosfera.\nL'altezza della sorgente.\nLe sorgenti di emissione sono caratterizzate da 3 tipi di geometrie:\nVerr\u00e0 ora trattata una sorgente puntiforme elevata in altezza\nFig. I \u2013 Rappresentazione dell'emissione di una ciminiera di altezza hs in condizioni di vento costante di intensit\u00e0 moderata. Per conoscere l'altezza dalla quale gli inquinanti inizieranno a diffondersi \u00e8 necessario tenere conto di una quota \u0394h determinata dalla velocit\u00e0 di uscita del particolato dal camino.\ncon\ndove:\nLa dipendenza da dM/dt, cio\u00e8 dal \"tasso di emissione\", \u00e8 da ricondurre ai parametri della sorgente.\nLa dipendenza dalla sezione viene semplicemente dalla \"legge di continuit\u00e0\":\nformula_4\nDa notare che l'espressione per il \u0394h vale per delle particelle sufficientemente massive da poterne trascurare l'effetto della forza di Archimede. Inoltre v(t) ha segno positivo in fase di salita e negativo in fase di discesa; quindi il termine di viscosit\u00e0, che ha sempre segno opposto alla direzione del moto, diventa positivo quando le particelle iniziano a cadere.\nAndamento delle concentrazioni.\nSi cercher\u00e0 ora di studiare l'andamento della concentrazione degli inquinanti. Per fare questo si assumer\u00e0 che:\nSe tutte queste condizioni saranno soddisfatte ci sar\u00e0 una distribuzione gaussiana nelle direzioni formula_5 e formula_6. Allora posta formula_7 la concentrazione di particolato, \u00e8 possibile trovare la distribuzione nel piano yz centrata alla quota Hs, oppure lungo la direzione dei massimi gaussiani ancora in quota Hs, oppure sul piano di terra, oppure ancora lungo la direzione dei massimi gaussiani sul piano di terra:\nFig. II \u2013 Nella parte centrale c'\u00e8 la rappresentazione sul piano yz della distribuzione gaussiana con i riferimenti a una deviazione standard e due deviazioni standard. Nella parte destra c'\u00e8 l'andamento della concentrazione alternativamente lungo y o lungo z per due sezioni formula_12 e formula_13 della parte sinistra prese a distanza x diversa.\nVelocit\u00e0 di deposizione.\nLa distribuzione gaussiana descritta precedentemente non tiene conto della variabilit\u00e0 della velocit\u00e0 di deposizione delle particelle in funzione del diametro aerodinamico.\nFig. III \u2013 Andamento della velocit\u00e0 di deposizione delle particelle in funzione del diametro aerodinamico.\nPer trovare la spiegazione di queste differenze occorre considerare due effetti:\nPer avere un'idea sull'entit\u00e0 della distorsione riferita alla concentrazione in quota, basta eseguire qualche conto elementare. Prendendo le velocit\u00e0 dal grafico\n\u00c8 chiaro allora che in realt\u00e0 la gaussiana descritta precedentemente non ha molto senso dato che andrebbe fatta una curva normale per ogni classe dimensionale di inquinanti.\nEffetto del vento.\nRimane ancora da esaminare la distribuzione degli inquinanti lungo l'asse \"x\". Anzitutto in condizioni di vento, anche debole, non ha senso tenere in considerazione la diffusione in direzione \"x\", perch\u00e9 il primo effetto del vento \u00e8 quello di trasformare la geometria della sorgente da puntiforme a lineare: tutti i contributi si compenserebbero per dare come risultato una concentrazione costante. Se invece il vento non ci fosse, allora la sorgente sarebbe davvero puntiforme e la concentrazione andrebbe con l'esponenziale negativo della gaussiana vista precedentemente anche sull'asse \"x\".\nAltro effetto del vento \u00e8 quello di diluire la concentrazione degli inquinanti in modo inversamente proporzionale alla sua velocit\u00e0 \"u\", per la stessa ragione per cui la distanza tra le auto in Formula 1 si esprime in termini di tempo e non di spazio. Infatti assumendo che il fumo dalla ciminiera esca in modo costante, quando le molecole (o le nuvolette di fumo) vengono investite dal vento e si mettono in moto, nel tempo che intercorre fino all'arrivo della prossima molecola (o nuvoletta) percorreranno un tratto tanto maggiore quanto maggiore \u00e8 la velocit\u00e0 del vento.\nFig. IV \u2013 La spaziatura tra le nuvolette di fumo \u00e8 proporzionale alla velocit\u00e0 del vento, mentre la concentrazione lungo l'asse \"x\" ne \u00e8 inversamente proporzionale.\n\u00c8 chiaro allora che, fissata la velocit\u00e0 del vento, la concentrazione lungo l'asse \"x\" \u00e8 virtualmente costante e questa \u00e8 la ragione per cui il trasporto orizzontale avviene anche a grandi distanze dalla sorgente. O meglio, fissata la quota di inquinanti che arriva a terra per diffusione, la dispersione orizzontale (che interessa chi vive sotto la fumata) avviene lungo il solo asse y per mezzo ancora della diffusione, cio\u00e8 \u00e8 una dispersione unidimensionale.\nComunque per quanto riguarda il vento la realt\u00e0 \u00e8 ben diversa. I sistemi di circolazione locali (brezze di mare e di terra, venti di valle e di montagna, venti di citt\u00e0) non producono una circolazione efficiente per tre ragioni:\nDa notare che gli ultimi due punti implicano che non c'\u00e8 un reale scambio d'aria.\nDispersione degli inquinanti in relazione alla stabilit\u00e0.\nIl looping \u00e8 una condizione di forte instabilit\u00e0 tipica di un giorno d'estate. Dato che le \"celle convettive\" sono pi\u00f9 grandi del diametro della fumata, l'effetto \u00e8 principalmente di trasporto lungo un cammino sinuoso. Proprio a causa del cammino casuale \u00e8 possibile che la fumata tocchi il suolo anche a grande distanza dalla ciminiera.\nIl coning rappresenta la situazione descritta precedentemente dalla dispersione gaussiana. Avviene in una situazione molto particolare, di \"stabilit\u00e0 neutra\" dell'atmosfera, e per questo in genere non dura pi\u00f9 di mezz'ora. \u00c8 quindi uno stato di transizione verso la \"stabilit\u00e0\" o viceversa e pu\u00f2 verificarsi sia di giorno che di notte in tutte le stagioni.\nIl fanning rappresenta il comportamento in condizioni di inversione termica. Molto spesso avviene di notte in presenza dell'anticiclone con turbolenza praticamente assente. Dato che la dispersione verticale \u00e8 ridotta praticamente a zero dalla forte \"stabilit\u00e0\", \u00e8 possibile che la fumata arrivi a 100\u00a0km di distanza quasi con la stessa concentrazione di partenza.\nIl lofting \u00e8 la condizione ideale per la dispersione perch\u00e9 la \"linea di inversione\" corre al di sotto della ciminiera. Questo impedisce l'arrivo degli inquinanti al suolo e, al contrario, ne favorisce la dispersione in quota. \u00c8 facile che si verifichi in serata, quando il raffreddamento del suolo produce l'inversione termica. Sfortunatamente dura poco.\nIl fumigation rappresenta la condizione opposta a quella del lofting. In questo caso la linea di inversione giace al di sopra della ciminiera. Gi\u00e0 questo di per s\u00e9 impedisce la dispersione in quota. In pi\u00f9 al di sotto si trova uno strato di \"instabilit\u00e0\" che favorisce una dispersione disastrosa a terra. Fortunatamente dura poco anche questo.\nNota: in tutti questi disegni il grafico di sinistra fa uso dell'andamento della \"temperatura potenziale\" \"\u03b8\" per riconoscere la condizione di stabilit\u00e0 o instabilit\u00e0 dell'atmosfera. Questo perch\u00e9 se si fosse fatto uso della normale temperatura, allora la stabilit\u00e0 sarebbe stata caratterizzata non da una diminuzione della temperatura con la quota, ma da una diminuzione pi\u00f9 accentuata rispetto al gradiente adiabatico secco; ben difficile da riconoscere.\nInvece la temperatura potenziale, per come \u00e8 stata definita, \u00e8 ideale per identificare la differenza tra stabilit\u00e0 e instabilit\u00e0: questa \u00e8, per ogni punto in quota, la temperatura che avrebbe l'ipotetica \"particella d'aria secca\" se portata alla pressione di riferimento di terra lungo un\"adiabatica secca\". Quindi un andamento verticale, come quello della dispersione looping, identifica un andamento del \"gradiente reale\" esattamente uguale a quello del gradiente adiabatico secco. Inoltre una pendenza negativa vuol dire una pendenza del gradiente reale minore di quella del gradiente adiabatico secco e viceversa.\nModelli di dispersione in atmosfera.\nI modelli di dispersione in atmosfera sono modelli matematici in grado di simulare il trasporto, la dispersione in atmosfera e la ricaduta al suolo degli inquinanti emessi. Questi strumenti di calcolo, previa immissione di opportuni dati di input, restituiscono il campo di concentrazione spazio-temporale degli inquinanti.\nUna volta ottenuto il campo spazio-temporale della concentrazione, i modelli di dispersione dispongono di un post-processore che elabora l'output del modello per estrarre mappe di impatto o calcolare parametri di interesse (concentrazione massima o media, percentili, frequenze di superamento di soglie stabilite dall\u2019utente). Questo consente di schematizzare l'output del modello in un formato idoneo ad una buona visualizzazione e comprensione permettendo, per esempio, un facile confronto tra i valori di concentrazione al suolo ed eventuali limiti normativi."}
{"id": "1221283", "revid": "78273", "url": "https://it.wikipedia.org/wiki?curid=1221283", "title": "Yu-gi-oh Virtual Desktop", "text": ""}
{"id": "1221286", "revid": "113593612", "url": "https://it.wikipedia.org/wiki?curid=1221286", "title": "Radioaltimetro", "text": "Il radioaltimetro \u00e8 uno strumento di misura presente su molti velivoli e fornisce la distanza presente tra il velivolo e il suolo.\nPrincipio di funzionamento.\nIl sensore \u00e8 un sensore a tempo di volo. Sfruttando lo stesso principio di funzionamento del radar, trasmette treni di onde elettromagnetiche verso il suolo. Misurando il tempo che un treno di onde impiega a raggiungere il suolo e ritornare verso il velivolo, e conoscendo la velocit\u00e0 di tali onde, che \u00e8 ragionevolmente costante, \u00e8 possibile ottenere la misura di distanza.\nAlternativamente \u00e8 possibile inviare a terra un segnale continuo con frequenza modulata, e misurando le variazioni della frequenza \u00e8 possibile misurare la quota del velivolo. \nApplicazioni civili.\nI radioaltimetri sono di frequente impiegati sui velivoli commerciali per l'avvicinamento e l'atterraggio, specialmente in condizioni di scarsa visibilit\u00e0 (vedasi le regole del volo strumentale), per gli avvicinamenti strumentali forniscono l'altezza dal suolo all'autopilota in modo che questi conoscendo l'altezza dell'aeromobile dal suolo possa correggere con entit\u00e0 adeguata gli scostamenti dal sentiero di avvicinamento (ILS), inoltre in caso di AUTOLAND fornisce al sistema gli input necessari per sapere quando iniziare la manovra di decrabbing e di flare.\nNelle applicazioni aeronautiche i radioaltimetri forniscono generalmente indicazioni fino a 2.500 piedi.\nUno dei vari sistemi che usa i dati forniti dal radio altimetro \u00e8 il TCAS (\"Traffic Collision Avoidance Sistem\") che utilizza questi dati per escludere le resolution advisories al disotto di una certa altezza dal suolo (in generale 1000 piedi). Oggigiorno, quasi tutte le linee aeree sono equipaggiate con almeno un radioaltimetro se non generalmente di parecchi radioaltimetri, poich\u00e9 sono essenziali alle possibilit\u00e0 di atterraggio automatico (il determinare la quota attraverso altri metodi quali il GPS non \u00e8 consentito dalla legislazione corrente). Finanche le linee aeree pi\u00f9 vecchie a partire dal 1960, quali il Concorde e il BAC 1-11 erano cos\u00ec equipaggiati ed oggi persino aerolinee pi\u00f9 piccole della classe al disotto dei cinquanta posti ne sono provvisti (tali quali le serie ATR 42 e BAe Jetstream).\nI radioaltimetri sono essenziali nei sistemi GPWS (\"Ground Proximity Warning System\"), per avvertire il pilota qualora il velivolo stesse volando troppo basso o discendendo troppo rapidamente. Comunque, i radioaltimetri non possono vedere, per come sono posizionati, il terreno immediatamente davanti al velivolo, ma solamente quello immediatamente disotto ad esso; tale funzionalit\u00e0 richiede o la conoscenza della posizione e del terreno o la disponibilit\u00e0 di un radar di inseguimento del profilo del terreno (TFR - \"Terrain Following Radar\") che ricorre a tecnologie simili a quelle del radioaltimetro.\n\u00c8 interessante notare che mentre questi strumenti sono denominati altimetri, l'informazione che forniscono \u00e8 la quota e non l'altitudine, cio\u00e8 l'altezza del velivolo rispetto al suolo e non rispetto al mare: l'altezza rispetto al mare viene comunemente fornita da un altimetro barometrico.In alcune strumentazioni ricorre il termine \"altezza radio\" ma ai fini comunicativi, il termine quota viene sempre utilizzato.\nNormalmente i radioaltimetri lavorano nella banda E, o Ka o S per le misure di quota rispetto al mare maggiormente progredite. I radioaltimetri forniscono appunto un metodo affidabile ed accurato per misurare la quota al disopra dell'acqua, nei voli su rotte marine. \u00c8 tuttavia critico il loro impiego quando si vola verso e ci si allontana dagli impianti di estrazione dell'olio.\nApplicazioni militari.\nI radioaltimetri son pure impiegati sui velivoli militari per volare estremamente basso sul suolo onde evitare il rilevamento Radar dell'artiglieria contraerea o dei missili terra-aria. La tecnologia dei radioaltimetri \u00e8 anche utilizzata nei Radar di inseguimento terreno (\"Terrain Following Radar\") per consentire ai velivoli da caccia di volare a quote bassissime."}
{"id": "1221287", "revid": "767487", "url": "https://it.wikipedia.org/wiki?curid=1221287", "title": "Live Earth Amburgo", "text": "Il Concerto Live Earth di Amburgo ha avuto luogo il 7 luglio 2007 presso l'AOL Arena della citt\u00e0 tedesca.\nOrdine delle esibizioni.\nIn ordine di apparizione:\nPresentatori:\nCopertura mediatica.\nL'evento \u00e8 stato diffuso via internet da MSN in tutto il mondo."}
{"id": "1221288", "revid": "78273", "url": "https://it.wikipedia.org/wiki?curid=1221288", "title": "Oleo-ceratonion", "text": ""}
{"id": "1221289", "revid": "486946", "url": "https://it.wikipedia.org/wiki?curid=1221289", "title": "Comodo Personal Firewall", "text": ""}
{"id": "1221292", "revid": "163837", "url": "https://it.wikipedia.org/wiki?curid=1221292", "title": "Oleo-ceratonion siliquae", "text": ""}
{"id": "1221298", "revid": "108682", "url": "https://it.wikipedia.org/wiki?curid=1221298", "title": "Concerto Live Earth Tokyo", "text": ""}
{"id": "1221299", "revid": "1543377", "url": "https://it.wikipedia.org/wiki?curid=1221299", "title": "ZBrush", "text": "ZBrush \u00e8 un programma di grafica computerizzata che combina modellazione, texturizzazione e painting in 3D e 2,5D. Esso usa una tecnologia proprietaria che immagazzina informazioni su illuminazione, colore, materiale e intensit\u00e0 di tutti gli oggetti visualizzati. La differenza principale tra ZBrush ed i software tradizionali \u00e8 che esso \u00e8 pi\u00f9 intuitivo e verosimile nella scultura.\nZBrush \u00e8 usato come strumento di scultura digitale per creare modelli ad alta risoluzione (fino a milioni di poligoni e pi\u00f9, teoricamente illimitati) da usare in film, giochi e animazioni. \u00c8 usato da varie compagnie, dalla Industrial Light &amp; Magic alla Electronic Arts. Zbrush usa livelli dinamici di risoluzione per permettere agli scultori cambiamenti globali o locali ai propri modelli. ZBrush \u00e8 molto conosciuto per la facilit\u00e0 nella resa di dettagli a livello medio/alto, che vengono tradizionalmente resi con le \"bump map\". La mesh dettagliata che ne risulta pu\u00f2 essere esportata come \"displacement\" o \"normal map\" da usare nella versione \"low poly\" dello stesso modello. Oppure, una volta completato, il modello pu\u00f2 essere convertito come background, diventando cos\u00ec un'immagine 2,5D (su cui possono comunque essere applicati certi effetti). Il lavoro pu\u00f2 ora iniziare su un altro modello 3D da usare nella stessa scena. Con questa caratteristica gli utenti possono creare scene estremamente complicate senza appesantire la resa globale del proprio processore."}
{"id": "1221301", "revid": "108682", "url": "https://it.wikipedia.org/wiki?curid=1221301", "title": "Concerto Live Earth di Tokyo", "text": ""}
{"id": "1221305", "revid": "108682", "url": "https://it.wikipedia.org/wiki?curid=1221305", "title": "Concerto Live Earth Sydney", "text": ""}
{"id": "1221306", "revid": "121538827", "url": "https://it.wikipedia.org/wiki?curid=1221306", "title": "Meraviglie del mondo", "text": "Diversi elenchi di meraviglie del mondo sono stati stilati dall'antichit\u00e0 ai giorni nostri, per catalogare le meraviglie naturali e le strutture artificiali pi\u00f9 spettacolari del mondo.\nSette meraviglie del mondo.\nLe \"Sette meraviglie del mondo\" costituiscono il primo elenco degno di nota e rappresentano un elenco delle pi\u00f9 notevoli creazioni dell'antichit\u00e0 classica. Questo elenco si basava sulle guide popolari del turismo dell'antica Grecia e comprende solo opere situate nel bacino del Mediterraneo. Il numero sette venne scelto perch\u00e9 i Greci lo ritenevano numero simbolo di perfezione e abbondanza e perch\u00e9 rappresentava la somma dei pianeti fino ad allora conosciuti pi\u00f9 il Sole e la Luna.\nListe di altre epoche.\nNel 1994 la American Society of Civil Engineers ha stilato una lista delle \"sette meraviglie del mondo moderno\", rendendo omaggio ai \"grandi successi dell'ingegneria civile del XX secolo\". Queste otto opere sono:\nNel 2007 sono state stilate le \"nuove sette meraviglie del mondo\" da una societ\u00e0 a scopo di lucro, la svizzera NOWC.\nNel novembre 2006 il quotidiano nazionale statunitense \"USA Today\" e il programma televisivo \"Good Morning America\" hanno rivelato un nuovo elenco di sette meraviglie scelto da sei giudici.\nNel 2011, la stessa societ\u00e0 che nel 2007 aveva stilato l'elenco delle \"nuove sette meraviglie del mondo\", ha annunciato le \"nuove sette meraviglie del mondo naturali\".\nLa britannica Deborah Cadbury nel 2003 ha scritto il libro \"Seven Wonders of the Industrial World\", in cui vengono raccontate le storie di sette grandi opere di ingegneria del XIX e del XX secolo. \nIl magazine \"Astronomy\" nel 1999 ha elencato le \"sette meraviglie del Sistema Solare\" in un articolo poi trasformato in un video.\nNel 2007 \u00e8 stato anche portato a termine il progetto dei \"dodici tesori di Spagna\", quello relativo alle \"sette meraviglie dell'Ucraina\". Del 2008 \u00e8 invece la conclusione del progetto \"sette meraviglie della Russia\"."}
{"id": "1221308", "revid": "108682", "url": "https://it.wikipedia.org/wiki?curid=1221308", "title": "Concerto Live Earth di Sydney", "text": ""}
{"id": "1221309", "revid": "108682", "url": "https://it.wikipedia.org/wiki?curid=1221309", "title": "Concerto Live Earth Amburgo", "text": ""}
{"id": "1221310", "revid": "115041490", "url": "https://it.wikipedia.org/wiki?curid=1221310", "title": "Fondamentale", "text": "Con il termine fondamentale si intende una delle tecniche di base di una data disciplina, in particolare sportiva o artistica.\nI fondamentali costituiscono quindi le prime tecniche che, a livello didattico e formativo, devono essere acquisite da un praticante, eventualmente insieme alle regole e alle norme comportamentali di base, per poter svolgere una data attivit\u00e0.\nNel gergo sportivo si specifica normalmente se un dato atleta \u00e8 dotato o meno di \"buoni fondamentali\", oppure se deve eventualmente migliorare in un dato fondamentale. Di norma, il miglioramento dei fondamentali, sia a livello teorico che pratico, \u00e8 uno degli scopi delle attivit\u00e0 di preparazione e di allenamento, e si affianca all'acquisizione della padronanza delle tecniche avanzate e della tattica.\nPallacanestro.\nNella didattica del basket si considerano di norma 4 fondamentali principali\nNel gergo cestistico sono comunque considerati fondamentali, tra gli altri, anche:"}
{"id": "1221311", "revid": "741864", "url": "https://it.wikipedia.org/wiki?curid=1221311", "title": "Marca di Verona", "text": "La marca di Verona, o pi\u00f9 precisamente marca di Verona e Aquileia, fu una vasta marca nell'Italia nordorientale del \"Regnum Italicorum\", parte del Sacro Romano Impero. Essa ebbe per capitali Verona e Aquileia.\nStoria.\nLa marca di Verona fu istituita nell'888 dal re d'Italia Berengario I, che decise di porre la sua capitale a Verona, relegando a un ruolo subalterno la marca del Friuli, che in precedenza era stata il principale centro di potere dell'Italia nordorientale. Il territorio della marca si estendeva tra il fiume Adda, il fiume Po e i confini orientali del regno, ricalcando i confini dell'Austria longobarda. Al suo interno comprendeva circoscrizioni minori come la marca del Friuli, la marca di Trento e la marca d'Istria. Volendosi garantire libero accesso al \"Regnum Italicorum\", non fidandosi del re d'Italia Berengario II, nel 952 Ottone I assegn\u00f2 la marca al duca di Baviera, suo fratello. Rimane per\u00f2 da sottolineare il fatto che nonostante il duca di Baviera e il marchese di Verona fossero la stessa persona, egli continu\u00f2 a reggere il ducato di Baviera come duca del regno dei Franchi Orientali e la marca di Verona come marchese del regno d'Italia, senza cio\u00e8 che la marca fosse incorporato nel regno teutonico e il ducato al regno degli italici. Dal 978, invece, venne assegnata al neocostituito ducato di Carinzia, governato da Ottone di Worms, per volont\u00e0 di Ottone II. Ottone di Worms decise di sottrarre la marca di Trento dal controllo diretto di Verona e di affidarla ad Aribo di Stein, detentore di un comitato carinziano nello Jauntal e fratello del vescovo Albuino di Bressanone.\nLa creazione dei principati vescovili.\nNel 1027, come ringraziamento per la fedelt\u00e0 mostratagli, l'imperatore Corrado II il Salico divise il territorio nord-occidentale della marca, il quale era appartenuto alla marca di Trento, tra le sedi vescovili di Trento e di Bressanone, creando di fatto i principati vescovili di Trento e di Bressanone. Nel 1077, per volont\u00e0 dell'imperatore Enrico IV, i territori che erano appartenuti alla marca del Friuli e la citt\u00e0 di Aquileia vennero separati per costituire il principato ecclesiastico di Aquileia retto dal principe-patriarca.\nLa marca di Verona dopo l'XI secolo.\nA partire dal XII secolo gli imperatori presero a inviare nella marca dei vicari a rappresentarli, ad esempio la margravia di Toscana Matilde di Canossa. In questo periodo, la parte orientale della marca di Verona cominci\u00f2 a esser chiamata \"marca di Treviso\" e ci\u00f2 non perch\u00e9 Treviso fosse diventata sede di una circoscrizione amministrativa del \"Regnum Italicorum\", bens\u00ec perch\u00e9 il territorio trevigiano fu particolarmente fiorente dal punto di vista economico al punto da essere riportato dalle fonti coeve come \"Marca gioiosa et amorosa\". Come nel resto dell'Italia centro-settentrionale, anche Verona e le altre principali citt\u00e0 della marca si svilupparono come liberi comuni. Nel 1164 le principali citt\u00e0 della marca, tra cui, oltre a Verona, Padova, Vicenza e Treviso, sotto la guida della Repubblica di Venezia costituirono la Lega Veronese, una \"St\u00e4dtebund\" creata per difendere la loro indipendenza dall'autorit\u00e0 imperiale. Il 1\u00ba dicembre 1167, la Lega Veronese si un\u00ec alla Lega Lombarda. Sebbene gli imperatori continuassero a nominare propri vicari sino al XV secolo, il loro potere fu puramente nominale, tanto che gran parte del territorio della marca era entrato nei possedimenti della Serenissima."}
{"id": "1221314", "revid": "287204", "url": "https://it.wikipedia.org/wiki?curid=1221314", "title": "Regno greco-battriano", "text": "Il Regno greco-battriano fu un regno ellenistico collocato all'estremit\u00e0 orientale dell'impero di Alessandro Magno: si estendeva infatti sulla Battriana e sulla Sogdiana (in Asia centrale), nacque nel 250 a.C., quando il satrapo locale Diodoto si rese indipendente dal governo centrale seleucide di Antioco II ed ebbe fine con l'invasione degli Yuezhi e con lo spostamento del regno in India, a formare il Regno indo-greco.\nStoria.\nIndipendenza.\nDiodoto I era satrapo della Battria (e probabilmente delle province limitrofe) sotto i sovrani dell'Impero seleucide, ma intorno al 250 a.C. fond\u00f2 il Regno greco-battriano dichiarando l'indipendenza. Le fonti antiche sono alquanto contraddittorie e l'esatto anno dell'indipendenza battriana non \u00e8 stato stabilito; gli studiosi sono divisi tra una cronologia alta (attorno al 255 a.C.) e una cronologia bassa (attorno al 246 a.C.) per la data della secessione di Diodoto. La cronologia alta \u00e8 in grado di spiegare il motivo per il quale il sovrano seleucide Antioco II (regnante tra il 262 e il 246 a.C.) abbia coniato poche monete in Battria, ipotizzando che Diodoto sia divenuto indipendente verso l'inizio del regno di Antioco; d'altro canto, la cronologia bassa collega la secessione di Diodoto alla terza guerra siriaca, un evento catastrofico per l'Impero seleucide, e un'occasione d'oro per la secessione dell'estrema satrapia nord-orientale.\nIl nuovo regno, altamente urbanizzato e considerato uno dei pi\u00f9 ricchi dell'Oriente (\u00abl'opulentissimo impero Battriano delle mille citt\u00e0\u00bb, Marco Giuniano Giustino, \"Epitome delle Storie Filippiche di Pompeo Trogo\", XLI,1), divenne pi\u00f9 potente e si espanse verso occidente e verso oriente:\nQuando il sovrano della vicina Partia, ex-satrapo e auto-proclamato re Andragora, fu sconfitto e ucciso da Arsace I, e l'impero dei Parti si svilupp\u00f2, i Greco-battriani videro i propri contatti terrestri col mondo greco rendersi sempre pi\u00f9 difficili, e svilupparono un commercio marittimo con l'Egitto tolemaico.\nA Diodoto succedette suo figlio, Diodoto II, che si alle\u00f2 con Arsace per difendersi dal tentativo di riconquista seleucide intrapreso da Seleuco II Callinico:\nDinastia di Eutidemo.\nAttorno al 230 a.C., Eutidemo I, un greco di Magnesia e probabilmente satrapo di Sogdiana, rovesci\u00f2 Diodoto II, iniziando la propria dinastia. Eutidemo controllava pi\u00f9 della Sogdiana, ben oltre Alessandria Eschate, fondata da Alessandro Magno in Fergana:\nEutidemo I fu attaccato dal sovrano seleucide Antioco III intorno al 208 a.C. Antioco sconfisse 10.000 cavalieri battriani nella battaglia dell'Ario, ed Eutidemo fu costretto a rinchiudersi nella citt\u00e0 fortificata di Bactra (moderna Balkh), dove Antioco lo assedi\u00f2 per tre anni senza successo. Alla fine, Antioco accett\u00f2 di riconoscere l'indipendenza di Eutidemo e strinse un'alleanza matrimoniale, offrendo in sposa una propria figlia al figlio di Eutidemo, Demetrio I, in cambio degli elefanti da guerra di Eutidemo. Secondo lo storico Polibio, Eutidemo contratt\u00f2 la pace con Antioco sostenendo di aver rovesciato il discendente del vero ribelle, Diodoto I, e di difendere l'Asia centrale dall'invasione dei nomadi:\nDopo la partenza dell'esercito seleucide, il regno parrebbe essersi espanso, in particolare verso occidente, probabilmente inglobando porzioni del territorio partico, il cui sovrano Arsace II era stato sconfitto da Antioco III; questi territori potrebbero coincidere con le satrapie battriane della Tapuria e della Traxiane.\nEspansione geografica.\nContatti con la Cina.\nIl regno di Eutidemo I arrivava, verso nord, alla Sogdiana e alla valle di Fergana, e ci sono indizi che i Greco-battriani abbiano condotto delle spedizioni da Alessandria Eschate fino a Kashgar e Urumchi nel Turkestan orientale, il primo contatto noto tra la Cina e l'Occidente, avvenuto attorno al 220 a.C. Lo storico greco Strabone scrive che:\nMolte statuette e raffigurazioni di soldati greci sono stati trovati a nord del Tien Shan, alle soglie della Cina, e sono oggi custodite nel museo di Urumchi.\n\u00c8 stata suggerita l'influenza greca sull'arte cinese. Decorazioni con rosette, linee geometriche, intarsi in vetro rimandano all'arte ellenistica e possono essere individuati su alcuni antichi specchi in bronzo della dinastia Han.\nAnche la numismatica suggerisce uno scambio tra Greco-battriani e Cinesi, in questo caso di tecnologie: i Greco-battriani furono i primi al mondo a coniare monete in cupronichel (in rapporto 75 a 25), una lega nota fino ad allora solo ai Cinesi, che la chiamavano \u00abrame bianco\u00bb (alcune armi del periodo dei regni combattenti erano in cupronichel). \u00c8 nota la pratica di esportare metallo cinese, in particolare ferro, in questo periodo; i sovrani Eutidemo I, Eutidemo II, Agatocle e Pantaleone coniarono queste monete nel 170 a.C., ed \u00e8 possibile che vene di rame ricche in nichel fossero sfruttate ad Anarak.\nL'esploratore e ambasciatore di epoca Han Zhang Qian visit\u00f2 la Battria nel 126 a.C., e registr\u00f2 la presenza di prodotti cinesi nei mercati battriani:\nAl suo ritorno Zhang Quian inform\u00f2 l'imperatore Han Wudi del livello di sofisticazione della civilt\u00e0 urbana della Fergana, della Battria e della Partia, e l'imperatore mostr\u00f2 interesse a sviluppare dei rapporti commerciali con quelle zone:\nCi fu inoltre anche un scontro militare tra 109 e 104 a.C., chiamato guerra dei cavalli celesti, tra la dinastia Han e i Dayuan dell'Asia centrale, probabilmente lil regno greco battriano, o parte di esso. Le cause furono delle diatribe in merito al commercio di una particolare razza equina: gli Han infatti chiesero ai battriani la vendita di questi animali per poterli utilizzare a scopo militare. Al rifiuto dello stato greco di vendere i cavalli, l'imperatore Wudi reag\u00ec mandando due spedizioni attraverso l'Asia centrale contro il regno greco, il conflitto si risolse in una vittoria degli Han; inoltre per un certo periodo di tempo, il regno divenne un protettorato cinese.\nUn certo numero di inviati cinesi si recarono nell'Asia centrale, causando lo sviluppo della via della Seta a partire dalla fine del II secolo a.C. \nContatti con l'India (250\u2013180 a.C.).\nL'imperatore indiano Chandragupta, fondatore dell'Impero Maurya, riconquist\u00f2 l'India nord-occidentale intorno, al 322 a.C., a seguito della morte di Alessandro Magno. Mantenne per\u00f2 i legami con i suoi vicini greci dell'Impero seleucide, stringendo un'alleanza dinastica o comunque un riconoscimento dei matrimoni misti tra Greci e Indiani (le fonti antiche parlano di epigamia); molti Greci, inoltre, risiedettero presso la corte dei Maurya, tra questi lo storico Megastene, autore dell\"'Indica\", e tutti gli imperatori indiani successivi ebbero un ambasciatore greco a corte.\nIl nipote di Chandragupta, Ashoka, si convert\u00ec al buddhismo e fece molti proseliti indirizzando i suoi sforzi verso il mondo indiano ed ellenistico a partire dal 250 a.C. circa. Secondo gli Editti di Ashoka, incisi nella pietra (alcuni anche in greco), invi\u00f2 emissari buddisti nelle terre greche dell'Asia e persino nel Mediterraneo. Gli editti nominano tutti i sovrani ellenistici dell'epoca:\nParte della popolazione greca rimasta nell'India nordoccidentale sembrerebbe essersi convertita al Buddismo:\nSecondo fonti in lingua p\u0101li, alcuni degli emissari di Ashoka erano monaci buddisti greci, a testimonianza di fitti scambi religiosi tra le due culture:\nI Greco-battriani ricevettero questi emissari buddisti - per lo meno Maharakkhita, il cui nome significa \u00abil grande salvato\u00bb, il quale fu \u00abinviato nel paese degli Yona - e tollerarono in qualche modo la fede buddista, anche se pochi restano indizi di ci\u00f2. Nel II secolo, il teologo cristiano Clemente di Alessandria riconobbe l'esistenza di \"shramana\" buddisti presso i Battriani (nome che all'epoca indicava i \u00abGreci d'Oriente\u00bb), e persino la loro influenza sul pensiero greco:\nEspansione in India (dopo il 180 a.C.).\nDemetrio I, figlio di Eutidemo I, inizi\u00f2 l'invasione dell'India a partire dal 180 a.C., qualche anno dopo la caduta dell'Impero Maurya per mano dei Sunga. Gli storici non concordano sulle motivazioni per l'invasione. Secondo alcuni (Tarn), l'invasione fu conseguenza dell'alleanza tra Greco-battriani e Maurya e mirata a difendere la fede buddista dalle presunte persecuzioni operate dai Sunga, almeno stando alle fonti buddiste; altri storici (Thapar, Lamotte) ritengono che i racconti delle persecuzioni siano delle esagerazioni.\nDemetrio potrebbe essere giunto fino alla capitale imperiale di Pataliputra, in India orientale, sebbene queste campagne siano generalmente attribuite al sovrano Menandro I. Al termine dell'invasione, avvenuta non oltre il 175 a.C., nell'India settentrionale si era formato un Regno indo-greco che dur\u00f2 per almeno due secoli, fino al 10 circa, in cui fior\u00ec la fede buddista (specie sotto Menandro I) in un ambiente molto favorevole al sincretismo culturale, come esemplificato dallo sviluppo del Buddhismo greco.\nUsurpazione di Eucratide e separazione dal Regno indo-greco.\nIl regno di Demetrio I fu suddiviso in due parti alla sua morte: ad occidente, sulla Battria, governarono prima Eutidemo II poi Antimaco I; ad oriente, Paropamisadae, Arachosia, Gandhara e Punjab furono governate da Pantaleone, Agatocle, Apollodoto I e Antimaco II \"Nikephoros\", in una linea dinastica che continu\u00f2 nel Regno indo-greco.\nAccadde infatti che Eucratide I, un generale di Demetrio o un alleato dei Seleucidi, riuscisse a rovesciare la dinastia di Eutidemo e a governare a partire dal 170 a.C. circa, probabilmente detronizzando Antimaco I e Antimaco II. I discendenti di Eutidemo ancora regnanti sull'India cercarono di riconquistare la Battria: un sovrano di nome Demetrio, verosimilmente Demetrio II, sarebbe tornato in Battria con 60.000 uomini per rovesciare l'usurpatore, ma fu sconfitto e ucciso:\nEucratide comp\u00ec molte campagne nell'India nord-occidentale, e govern\u00f2 un vasto territorio \u2013 come indicato dal fatto che molte zecche indiane coniarono monete per lui \u2013 forse persino fino al fiume Jhelum in Punjab. Alla fine, per\u00f2, fu respinto dal sovrano indo-greco Menandro I, che riusc\u00ec a creare un gigantesco territorio unificato.\nIn un racconto alquanto confuso, Giustino spiega che Eucratide fu ucciso sul campo di battaglia da \u00absuo figlio e co-regnante\u00bb, vale a dire Eucratide II o Ierocle I (145 a.C.); il figlio pass\u00f2 sopra il cadavere insanguinato di Eucratide con il proprio carro e lo lasci\u00f2 smembrato senza sepolcro:\nSconfitte contro i Parti.\nDurante o dopo le campagne indiane di Eucratide, la Battria fu attaccata dal sovrano partico Mitridate I, forse alleato degli Eutidemidi:\nA seguito della sua vittoria, Mitridate I ottenne il territorio battriano a occidente dell'Ario, le regioni della Tapuria e della Traxiane:\nNel 141 a.C., sembra che i Greco-battriani si siano alleati con il sovrano seleucide Demetrio II Nicatore per combattere contro i Parti:\nLo storico del V secolo Paolo Orosio afferma che Mitridate riusc\u00ec ad occupare il territorio tra l'Indo e l'Idaspe (lo Jhelum) verso la fine del proprio regno, attorno al 138 a.C. circa, prima che il suo regno fosse indebolito dalla sua morte, avvenuta nel 136 a.C.\nEliocle I dovette ridursi a governare il territorio restante. La sconfitta, sia a occidente sia a oriente, avrebbe lasciato il regno molto indebolito e aperto alle invasioni dei nomadi.\nInvasioni dei nomadi.\nPrima migrazione degli Yuezhi.\nSecondo le cronache della dinastia Han, nel 162 a.C. gli Yuezhi, sconfitti pesantemente dagli Xiongnu, abbandonarono il bacino del Tarim e migrarono verso occidente, attraversarono la regione limitrofa e altamente urbanizzata degli Dayuan (probabilmente i possedimenti greci nella valle di Fergana), e si insediarono a nord dell'Oxus, nei moderni Kazakistan e Uzbekistan, ovvero nella regione settentrionale del territorio greco-battriano. Questo insediamento sembra essere avvenuto nel periodo in cui Eucratide I era impegnato nelle sue campagne indiane.\nAttorno al 140 a.C., gli Sciti orientali (chiamati Saci nelle fonti greche) iniziarono a invadere diverse regioni della Partia e della Battria, probabilmente spinti dalla migrazione verso meridione degli Yuezhi. La loro invasione della Partia \u00e8 ben documentata, con gli attacchi alle citt\u00e0 di Merv, Hecatompylos ed Ecbatana, la sconfitta e l'uccisione del re Fraate II (figlio di Mitridate I), e la dispersione delle truppe mercenarie greche che questi comandava e che aveva acquistato con la sua vittoria su Antioco VII. Gli Sciti inflissero ulteriori sconfitte ai Parti nel 123 a.C., quando lo zio e successore di Fraate, Artabano I, fu da loro ucciso. Anche la Battria fu probabilmente attaccata e travolta dalla stessa enorme migrazione di Sciti: la distruzione della citt\u00e0 greco-battriana di Ai-Khanum, datata al 140 a.C. circa, \u00e8 normalmente associata all'invasione scita. La pressione degli Yuezhi spinse ulteriormente a sud e a sud-est gli Sciti, in Afghanistan e India.\nSeconda migrazione degli Yuezhi e fine del Regno greco-battriano.\nQuando Zhang Qian visit\u00f2 gli Yuezhi nel 126 a.C., allo scopo di ottenere il loro appoggio nella lotta contro gli Xiongnu, osserv\u00f2 che si erano insediati a nord dell'Oxus, ma che tenevano sotto controllo anche il territorio a meridione del corso di questo fiume, che costituisce la restante parte della Battria. Secondo Zhang Qian, gli Yuezhi avevano una forza considerabile di arcieri a cavallo, compresa tra 100.000 e 200.000 cavalieri, con costumi identici a quelli degli Xiongnu, che sarebbero stati in grado di sconfiggere facilmente le forze battriane (nel 208 a.C., quando Eutidemo I dovette confrontarsi con l'invasione del sovrano seleucide Antioco III, aveva a disposizione 10.000 cavalieri). Zhang Qian visit\u00e0 anche la Battria (chiamata Daxia in cinese) nel 126 a.C., e dipinge un paese completamente demoralizzato e dal sistema politico scomparso, sebbene restasse l'infrastruttura urbana:\nGli Yuezhi si espansero ulteriormente in Battria intorno al 120 a.C., probabilmente spinti ancora pi\u00f9 a sud dalle invasioni dei Wusun settentrionali; a loro volta spinsero davanti a loro trib\u00f9 scite, le quali continuarono fino all'India, dove furono identificati come Indo-sciti.\nL'invasione \u00e8 descritta anche in fonti classiche occidentali del I secolo a.C., con nomi differenti da quelli cinesi:\nIn questo periodo il re Eliocle I abbandon\u00f2 Bactira e spost\u00f2 la capitale nella valle di Kabul, dalla quale govern\u00f2 i suoi possedimenti indiani. Avendo abbandonato il territorio battriano, \u00e8 considerato l'ultimo sovrano greco-battriano, sebbene diversi suoi discendenti, spostandosi nell'Hindu Kush, avrebbero costituito la parte occidentale del Regno indo-greco; l'ultimo di questi sovrani, Ermeo, regner\u00e0 fino al 70 a.C., quando gli Yuezhi invaderanno ancora una volta il suo territorio, nella Paropamisadae (gli Indo-greci orientali resisteranno fino al 10 d.C. nel Punjab).\nPrincipali sovrani greco-battriani.\nI nomi, i regni e le estensioni territoriali dei sovrani greco-battriani sono incerti e basati principalmente sull'analisi numismatica. I sovrani successivi all regno di Demetrio sono dati in accordo a Osmund Bopearachchi, \"Monnaies Gr\u00e9co-Bactriennes et Indo-Grecques, Catalogue Raisonn\u00e9\", 1991.\nCasata di Diodoto.\nRegnano sulla Battria, Sogdiana, Fergana e Arachosia:\nCasata di Eutidemo.\nRegnano sulla Battria, Sogdiana, Fergana e Arachosia:\nI discendenti del re greco-battriano Eutidemo I invasero l'India settentrionale nel 190 a.C. circa; la loro dinastia fu probabilmente scacciata dalla Battria dopo il 170 a.C. dal nuovo re Eucratide I, ma tenne i dominii indiani del regno almeno fino agli anni 150 a.C.\nIl territorio conquistato da Demetrio fu diviso in due parti, una occidentale l'altra orientale, governate da diversi sovrani vassalli e successori:\nQuesti sovrani sono seguiti dai re del Regno indo-greco in India settentrionale.\nCasata di Eucratide.\nEliocle, ultimo re greco di Battria, dovette subire l'invasione delle trib\u00f9 nomadi degli Yuezhi da settentrione. Discendenti di Eucratide potrebbero aver regnato su parti del Regno indo-greco.\nCultura.\nI Greco-battriani erano noti per l'alto livello di sofisticazione della loro cultura ellenistica, e tennero contatti regolari sia col mondo mediterraneo che con l'India; con i sovrani indiani dell'Impero Maurya erano in buoni rapporti, scambiandosi gli ambasciatori.\nLe loro citt\u00e0, come Ai-Khanum nell'Afghanistan (probabilmente Alessandria sull'Oxus) e Bactra (la moderna Balkh) dove sono stati fatti ritrovamenti ellenistici, a dimostrazione della sofisticata cultura urbana. Questo sito fornisce un'immagine della cultura greco-battriana attorno al 145 a.C., quando la citt\u00e0 fu arsa completamente durante le invasioni dei nomadi e mai pi\u00f9 ripopolata. Ai-Khanum \u00abha tutte le caratteristiche di una citt\u00e0 ellenistica, con un teatro greco, un ginnasio e alcune case greche con cortili colonnati\u00bb. Resti di colonne in ordine corinzio furono ritrovati negli scavi del sito, insieme a vari frammenti di scultura, tra cui il frammento del piede di una statua ellenistica, la cui altezza totale \u00e8 stimata sui 5-6 metri.\nUna delle iscrizioni in lingua greca ritrovate ad Ai-Khanum, l'Her\u00f4on di Kineas, \u00e8 stato datato al 300\u2013250 a.C., e descrive precetti delfici: \nAlcune monete dei re greco-battriani, insieme a quelle dei sovrani indo-greci loro successori, sono considerate gli esemplari pi\u00f9 belli dell'arte numismatica greca, caratterizzati da una raffinata miscela di realismo e idealizzazione. Tra questi vi sono le monete pi\u00f9 grandi coniate nell'antichit\u00e0: la moneta d'oro pi\u00f9 grande (20 stateri d'oro, 170\u00a0g) fu coniata da Eucratide I, la pi\u00f9 grande d'argento (una doppia decadracma) dal sovrano indo-greco Aminta Nicatore. I ritratti \u00abmostrano un grado di individualit\u00e0 mai raggiunto dalle spesso insipide raffigurazioni dei loro contemporanei regali pi\u00f9 a Occidente\u00bb.\nMolte altre citt\u00e0 greco-battriane sono state identificate, come a Saksanokhur nel Tagikistan meridionale (indagini archeologiche di un gruppo sovietico diretto da B.A. Litvinski), o a Dalverzin Tepe."}
{"id": "1221315", "revid": "8660", "url": "https://it.wikipedia.org/wiki?curid=1221315", "title": "Running back", "text": "Il running back nel football americano \u00e8 il giocatore preposto al gioco di corsa; il suo lavoro consiste principalmente nel ricevere la palla grazie ad un passaggio ravvicinato. In questo nome vengono racchiusi due ruoli che hanno compiti un po' diversi, uno \u00e8 l'halfback e l'altro \u00e8 il fullback.\nIl running back pu\u00f2 ricevere la palla in 2 modi: attraverso il \"pitch\" o l'\"hand-off\". Il \"pitch\" consiste in un passaggio da parte del quarterback a 3 o 4 metri (un passaggio simile al passaggio all'indietro effettuato nel rugby), mentre nell\"'hand-off\" il runningback passa di fianco al quarterback il quale gli d\u00e0 la palla tra le mani. Un runningback, se rimane dietro la linea di scrimmage, pu\u00f2 lanciare la palla come se fosse un quarterback."}
{"id": "1221317", "revid": "108682", "url": "https://it.wikipedia.org/wiki?curid=1221317", "title": "Concerto Live Earth di Amburgo", "text": ""}
{"id": "1221323", "revid": "547034", "url": "https://it.wikipedia.org/wiki?curid=1221323", "title": "Cioccolato delle forze armate statunitensi", "text": "Il cioccolato militare (in inglese: United States military chocolate) \u00e8 parte delle razioni standard delle forze armate statunitensi sin dal 1937 e viene distribuito alle truppe come parte della dotazione di base delle razioni da campo (o razioni da combattimento) e dei \"pacchi vari\" (\"sundry packs\").\nLe razioni di cioccolato servono a due scopi: come incoraggiamento per il morale delle truppe e come razione di emergenza altamente energetica e di formato tascabile. Le razioni di cioccolato militare sono fatte spesso in speciali lotti secondo le specifiche militari, per quanto concerne peso, dimensione e durata. Una gran parte del cioccolato distribuito al personale militare negli Stati Uniti \u00e8 prodotto dalla Hershey Company.\nQuando viene fornito come incoraggiamento per il morale o come pacco di assistenza, il cioccolato militare spesso non \u00e8 affatto diverso, per gusto e composizione, dalle normali barrette acquistate al supermercato. Tuttavia, le barrette fornite ai militari sono frequentemente confezionate o modellate in modo diverso. La \"razione K\" della Seconda guerra mondiale includeva una barretta di cioccolato dolce della Hershey, ma invece di essere la tipica barra piatta e sottile, il cioccolato della razione K era una spessa barretta rettangolare, avente forma quadrata a ciascuna estremit\u00e0.\nQuando veniva fornito come razione da campo per i casi di emergenza, il cioccolato militare era molto diverso dalle normali barrette. Poich\u00e9 era fornito come fonte di cibo pronto da usarsi in caso di emergenza, gli ufficiali inizialmente sottolinearono che non doveva essere un regalo tentatore che le truppe potessero mangiare prima di averne bisogno.\nLe barrette di cioccolato delle razioni di emergenza erano fatte per avere un elevato valore energetico, essere facili da trasportare e resistere alle alte temperature. Resistere alle alte temperature era estremamente importante, dal momento che gli uomini di fanteria sarebbero stati all'aperto, a volte in condizioni tropicali o desertiche, con le barrette nelle tasche a contatto dei loro corpi. Queste condizioni avrebbero fatto sciogliere qualsiasi normale cioccolato nel giro di pochi minuti. Anche se furono fatti tentativi per migliorarne il sapore, le barrette di cioccolato resistenti al calore non ricevettero mai critiche entusiastiche\nBarretta Logan o Razione D.\nLa normale barretta di cioccolato, che si scioglieva prontamente nella calura estiva, non poteva mai essere adattata per essere portata nella tasca di un soldato. Inoltre, si pensava che fosse troppo appetitoso nel gusto per essere utilizzato come razione di emergenza da consumare solo quando si \u00e8 sul punto di morire di fame. Il capitano Logan ha spiegato le sue esigenze: \n1) una barretta del peso di circa quattro once, (2) in grado di resistere alle alte temperature, (3) ad alto valore energetico alimentare e (4) un sapore leggermente migliore di una patata bollita.\nIl chimico dell'azienda Sam Hinkle \u00e8 stato incaricato di sviluppare la barretta. Gli ingredienti finali erano: liquore di cioccolato, zucchero, latte scremato in polvere, burro di cacao, farina d'avena, vanillina. Lo zucchero \u00e8 stato diminuito e il liquore di cioccolato \u00e8 stato aumentato per dare alla barretta un gusto meno gradevole rispetto alle normali barrette di cioccolato. La formula ha creato una pasta pesante che doveva essere pressata piuttosto che versata negli stampi. Una barretta da quattro once conteneva 600 calorie. Dopo tre giorni di esperimenti con miscelazione e lavorazione, il capitano Logan ha dato la sua approvazione e una piccola quantit\u00e0 di barrette da quattro once \u00e8 stata prodotta. Il capitano Logan era molto soddisfatto dei campioni.\nLa formula originale e la forma della barretta alimentare sono state leggermente modificate quando \u00e8 stata aggiunta tiamina cloridrato come fonte di vitamina B1 per prevenire il beriberi, una malattia che pu\u00f2 essere riscontrata ai tropici. Queste barre erano originariamente chiamate \"barrette Logan\" e successivamente furono chiamate Field Ration D. \nLa Hershey in guerra.\nLa prima barretta di cioccolato, commissionata come razione di emergenza dall'esercito degli Stati Uniti, fu la \"barretta della razione D\" (\"Ration D bar\"). Il colonnello Paul Logan, del Corpo dei Furieri (\"Quartermaster Corps\") dell'esercito, prese contatti con la Hershey's Chocolate nell'aprile 1937, e si incontr\u00f2 con William Murrie, il presidente della compagnia, e Sam Hinkle, il capo chimico. Quando fu informato della proposta, Milton Hershey fu estremamente interessato al progetto, e la riunione diede inizio alla prima produzione sperimentale della barretta della razione D.\nIl colonnello Logan richiedeva quattro cose per la barretta della razione D. Doveva infatti:\nLogan credeva che se la barretta al cioccolato avesse avuto un buon sapore, le truppe l'avrebbero mangiata senza aspettare il momento in cui sarebbe servita loro come pasto d'emergenza. Il capo chimico Hinkle fu costretto a sviluppare metodi di produzione interamente nuovi per produrre le barrette. Furono costruite attrezzature per la produzione del cioccolato per versare una miscela fluida di cioccolato liquido e farina d'avena in stampi predisposti.\nCiononostante, la formula del cioccolato resistente alla temperatura divenne una pasta appiccicosa che non si sarebbe sciolta ad alcuna temperatura. Per produrre le barrette, ogni porzione da quattro once dovette essere impastata, pesata e pressata a mano in uno stampo. Il risultato finale fu un blocco duro di cioccolato marrone scuro che si sarebbe sbriciolato con qualche sforzo. Il pacco da tre delle barrette da quattro once aveva lo scopo di fornire al singolo soldato in combattimento il sostentamento minimo di 1.800 calorie raccomandato ogni giorno. In aggiunta al gusto non attraente della razione D, fu incluso un soppressore dell'appetito per impedire ai soldati affamati di divorare avidamente le barrette.\nIl colonnello Logan rimase soddisfatto del primo piccolo lotto di campioni. Nel giugno 1937, l'esercito degli Stati Uniti ordin\u00f2 90.000 \"barrette Logan\" e le fece testare sul campo presso alcune basi nelle Filippine, a Panama, sulla frontiera del Texas e presso altre basi in tutti gli Stati Uniti. Alcune delle barrette finirono addirittura nei rifornimenti per la terza spedizione antartica dell'ammiraglio Byrd. Questi test sul campo ebbero successo e l'esercit\u00f2 cominci\u00f2 a fare ordinativi regolari delle barrette. Con l'inizio del coinvolgimento americano nella Seconda guerra mondiale dopo Pearl Harbor, fu dato ordine di confezionare le barrette in modo da renderle a prova di gas venefici.\nDal 1941 al 1945 furono poi apportati numerosi cambiamenti alla confezione per venire incontro alle penurie e alle richieste dell'esercito. Nel 1943, la Divisione approvvigionamenti dell'esercito (\"Procurement Division of the Army\") contatt\u00f2 la Hershey per produrre una barretta di cioccolato sul tipo di quelle dell'industria dolciaria, con un migliorato sapore, che resistesse ancora al calore estremo. Dopo un breve periodo di sperimentazione, la compagnia cominci\u00f2 a produrre la \"barretta tropicale della Hershey\" (\"Hershey's Tropical Bar\").\nQuesta era pi\u00f9 simile per forma e sapore alle normali barrette di cioccolato della barretta della razione D. La barretta super\u00f2 ogni tonnellaggio per qualsiasi altro articolo prodotto dalla fabbrica della Hershey in tempo di guerra, inclusa la barretta della razione D. Mentre i tentativi di preservare il sapore addolcito ebbero in parte successo, molte truppe trovavano il cioccolato duro e poco appetitoso. Nondimeno, era perfetto come spuntino rapido sul campo o come materiale di baratto.\nSi stima che tra il 1940 e il 1945, oltre 3 miliardi di barrette della razione D e di barrette tropicali furono prodotte e distribuite a soldati statunitensi in tutto il mondo. Nel 1939, l'impianto della Hershey era in grado di produrre 100.000 barrette per razioni al giorno. Entro la fine della Seconda guerra mondiale, l'intero impianto della Hershey stava producendo barrette per razioni al ritmo di 24 milioni alla settimana. Per il servizio reso durante tutta la Seconda guerra mondiale, alla Hershey Chocolate Company furono conferiti cinque Premi di produzione '\u00c8 esercito-marina per aver superato ogni aspettativa per qualit\u00e0 e quantit\u00e0 nella produzione della barretta della razione D e della barretta tropicale.\nDal dopoguerra ad oggi.\nLa produzione della barretta della razione D fu interrotta alla fine della Seconda guerra mondiale. Tuttavia, la barretta tropicale della Hershey rimase una razione standard per le forze armate statunitensi. La barretta tropicale partecip\u00f2 alle azioni in Corea e in Vietnam. La stessa barretta torn\u00f2 brevemente alla fama quando fu inclusa a bordo dell'Apollo 15 nel luglio 1971.\nDurante le operazioni \"Scudo nel deserto\" (\"Desert Shield\") e \"Tempesta nel deserto\" (\"Desert Storm\") della Guerra del Golfo, la Hershey's Chocolate speriment\u00f2 un nuovo cioccolato resistente alle alte temperature che soprannomin\u00f2 la \"barretta del deserto\" (\"Desert Bar\"). La Hershey sped\u00ec 144.000 barrette del deserto alle truppe americane, come test di mercato per il nuovo prodotto. Secondo la Hershey, la barretta poteva sopportare temperature eccedenti i 60 gradi Celsius (140 gradi Fahrenheit). Mentre i portavoce dell'esercito affermavano che il gusto della barretta era buono, le reazioni delle truppe furono eterogenee e alla fine la barretta non fu immessa nella produzione commerciale."}
{"id": "1221325", "revid": "61051", "url": "https://it.wikipedia.org/wiki?curid=1221325", "title": "Chiesa di San Giacomo Maggiore (Porto Azzurro)", "text": "La chiesa di San Giacomo Maggiore \u00e8 un edificio sacro che si trova all'interno del forte omonimo a Porto Azzurro.\nStoria e descrizione.\nLa chiesa fu terminata intorno al 1656, secondo la data scritta sulla tela raffigurante santa Barbara con la fortezza in mano. Nel Settecento la chiesa fu rinnovata e arricchita da decorazioni ispirate al barocco catalano, poi distrutte nel Novecento e sostituite dagli affreschi dell'elbano Eugenio Allori. Un busto d'argento di santa Barbara, i dipinti con i santi Giuseppe e Simeone, oltre alle lapidi di generali spagnoli che comandarono la piazza di Longone, rimangono a testimonianza dell'assetto originario."}
{"id": "1221328", "revid": "1766069", "url": "https://it.wikipedia.org/wiki?curid=1221328", "title": "Timothy Olyphant", "text": "Biografia.\nNato nelle Hawaii, ha vissuto per alcuni anni nelle Filippine per poi stabilirsi definitivamente in California, dove \u00e8 cresciuto. Al college si distingue per le sue doti come atleta e nuotatore, ottenendo una borsa di studio presso la University of Southern California. Dopo essersi trasferito a Los Angeles, debutta nel 1996 nel piccolo ruolo di un regista alternativo nella commedia \"Il club delle prime mogli\", a cui seguono partecipazioni ai film \"Una vita esagerata\" e \"Scream 2\".\nNel 2000 recita nella commedia a tematica gay \"Il club dei cuori infranti\" e al film d'azione con Angelina Jolie \"Fuori in 60 secondi\". Nel 2003 lavora nell'adattamento cinematografico del romanzo di Stephen King \"L'acchiappasogni\" e interpreta il produttore pornografico Kelly nella commedia \"La ragazza della porta accanto\" con Elisha Cuthbert. Dal 2004 al 2006 \u00e8 uno degli interpreti principali della serie tv \"Deadwood\", dove ricopre il ruolo dello sceriffo Seth Bullock. Nel 2007 recita al fianco di Bruce Willis in \"Die Hard - Vivere o morire\" e in \"Stop-Loss\" di Kimberly Peirce. \u00c8 stato preferito agli attori Vin Diesel e Jason Statham per il ruolo dell'Agente 47 nell'adattamento cinematografico del videogioco \"Hitman\".\nNel 2008 avrebbe dovuto avere il ruolo ricorrente di Winston Funk, ex fidanzato della protagonista, in \"Samantha chi?\", ma dopo aver interpretato un solo episodio la parte viene assegnata a Billy Zane. Successivamente prende parte a tutta la seconda stagione della serie TV \"Damages\", dove recita al fianco di Glenn Close. Nel 2009 prende parte al thriller \"A Perfect Getaway - Una perfetta via di fuga\" ed \u00e8 il protagonista, al fianco di Radha Mitchell, di \"La citt\u00e0 verr\u00e0 distrutta all'alba\", remake dell'omonimo film del 1973 di George A. Romero.\nDopo vari impegni cinematografici, Olyphant torna a lavorare per la televisione come protagonista della serie televisiva \"Justified\", dove interpreta il moderno uomo di legge Raylan Givens, personaggio nato dalla penna dello scrittore Elmore Leonard e protagonista di molti suoi romanzi e racconti. La serie ha debuttato su FX nel marzo del 2010. Nel 2015 aderisce al cast del film biografico \"Snowden\". Nel 2017 ha partecipato come protagonista alla serie prodotta da Netflix \"Santa Clarita Diet\", in cui interpreta Joel Hammond, un broker immobiliare marito della \"non morta\" Sheila, interpretata da Drew Barrymore.\nVita privata.\n\u00c8 sposato dal 1991 con Alexis Knief e ha tre figli. Parallelamente alla carriera d'attore, lavora come commentatore sportivo presso un'emittente radiofonica di Los Angeles.\nDoppiatori italiani.\nNelle versioni in italiano dei suoi lavori, Timothy Olyphant \u00e8 stato doppiato da:\nDa doppiatore \u00e8 sostituito da"}
{"id": "1221329", "revid": "767487", "url": "https://it.wikipedia.org/wiki?curid=1221329", "title": "Baha Men", "text": "Baha Men \u00e8 un gruppo musicale pop, reggae e soca delle Bahamas.\nSono considerati un one-hit wonder per il singolo \"Who Let the Dogs Out?\" del 2000.\nCarriera.\nIl gruppo ha debuttato nel 1992 con l'album \"Junkanoo\", di stampo tradizionale. Nel 2000 ha ottenuto un discreto successo con la cover di \"Who Let the Dogs Out?\", scritta da Anslem Douglas.\nSuccessivamente all'album \"Who Let the Dogs Out?\" il gruppo non ha pi\u00f9 riscosso il medesimo successo.\nI Baha Men hanno partecipato inoltre ad alcuni degli album \"DisneyMania\" pubblicati periodicamente dalla Disney Records."}
{"id": "1221330", "revid": "212348", "url": "https://it.wikipedia.org/wiki?curid=1221330", "title": "Third Watch", "text": ""}
{"id": "1221332", "revid": "1745361", "url": "https://it.wikipedia.org/wiki?curid=1221332", "title": "Nagpur", "text": "Nagpur (in marathi \u0928\u093e\u0917\u092a\u0942\u0930, ISO 15919 N\u0101gpur, nella vecchia grafia Nagpore) \u00e8 una suddivisione dell'India, classificata come \"municipal corporation\", di 2.051.320 abitanti, situata nel distretto di Nagpur, nello stato federato del Maharashtra. In base al numero di abitanti la citt\u00e0 rientra nella classe I (da 100.000 persone in su).\nNel 2002 la citt\u00e0 ha celebrato i 300 anni dalla propria fondazione. Oltre ad essere il terzo centro urbano per popolazione del Maharashtra, Nagpur \u00e8 la capitale storica e il centro pi\u00f9 popoloso della regione del Vidarbha.\nGeografia fisica.\nLa citt\u00e0 \u00e8 situata a 21\u00b0 8' 60 N e 79\u00b0 5' 60 E e ha un'altitudine di 303 .\nSociet\u00e0.\nEvoluzione demografica.\nAl censimento del 2001 la popolazione di Nagpur assommava a 2.051.320 persone, delle quali 1.058.692 maschi e 992.628 femmine. I bambini di et\u00e0 inferiore o uguale ai sei anni assommavano a 241.605, dei quali 124.626 maschi e 116.979 femmine. Infine, coloro che erano in grado di saper almeno leggere e scrivere erano 1.616.818, dei quali 876.342 maschi e 740.476 femmine.\nEconomia.\nNagpur \u00e8 un importante centro commerciale ed agricolo, famoso soprattutto per la qualit\u00e0 delle proprie arance, tanto che viene chiamata anche \"Santra Nagari\" che in lingua marathi significa \"citt\u00e0 delle arance\".\nLa citt\u00e0 ha sviluppato anche industrie di notevole importanza nel settore della \"Information Technology\" (IT), ed attrae un gran numero di studenti risultando il polo educativo pi\u00f9 importante dell'India centrale."}
{"id": "1221333", "revid": "253269", "url": "https://it.wikipedia.org/wiki?curid=1221333", "title": "Elizabeth Banks", "text": "La Banks, che ha fatto il suo debutto cinematografico nel film indipendente \"Surrender Dorothy\" (1998), \u00e8 nota per i suoi ruoli in film come \"Wet Hot American Summer\", la trilogia di \"Spider-Man\" di Sam Raimi (2002-2007), \"40 anni vergine\" (2005), \"Zack &amp; Miri - Amore a... primo sesso\" (2008), \"Role Models\" (2008), \"The Next Three Days\" (2010), \"Voices\" (2012), \"Una notte in giallo\" (2014) e la serie di film di \"Hunger Games\" (2012-2015).\nBiografia.\nNata a Pittsfield, in Massachusetts, giovanissima partecip\u00f2 al \"game-show\" \"Finders Keepers\", su Nickelodeon. Dopo essersi diplomata alla Pittsfield High School nel 1992, ottenne nel 1996 una laurea \"magna cum laude\" all'Universit\u00e0 della Pennsylvania. Due anni pi\u00f9 tardi, nel 1998, complet\u00f2 il proprio percorso di studi terminandolo all'American Conservatory Theater.\nLa Banks \u00e8 conosciuta per i ruoli interpretati nei film \"Seabiscuit - Un mito senza tempo\", \"Heights\", e in tutti e tre i film dedicati all'Uomo Ragno (dove ha interpretato la parte di Betty Brant), oltre che per le commedia culto \"Wet Hot American Summer\", per \"40 anni vergine\" e \"Slither\". Nel 2008 ha interpretato Laura Bush in \"W.\" di Oliver Stone, nel 2010 interpreta Lara Brennan nel film \"The Next Three Days\", al fianco di Russell Crowe, mentre dal 2012 ha il ruolo di Effie Trinket nei film di \"Hunger Games\".\nOltre al cinema ha interpretato alcune parti in sit-com televisive: nel maggio del 2006, \u00e8 apparsa negli ultimi due episodi della quinta stagione della serie televisiva \"Scrubs\", interpretando il ruolo della dottoressa Kim Briggs, urologa, che diventa la fidanzata di J.D. (Zach Braff), e di cui continua ad interpretare il ruolo anche nella sesta, nella settima e nell'ottava stagione. Nel 2014 \u00e8 nel \"cast\" del \"thriller\" psicologico \"Ogni cosa \u00e8 segreta\", accanto a Dakota Fanning e Diane Lane, il film \u00e8 uscito nelle sale cinematografiche nel maggio 2015. Nel 2015 ha interpretato Melinda Ledbetter nel film \"Love &amp; Mercy\". Nello stesso anno, ha fatto il suo debutto alla regia con il film \"Pitch Perfect 2\". In televisione, Banks ha interpretato il ruolo di Avery Jessup nella sitcom \"30 Rock\", che le ha fatto guadagnare due candidature agli Emmy Award. \nNel settembre 2015 \u00e8 membro della giuria alla 72\u00aa Mostra internazionale d'arte cinematografica di Venezia, presieduta dal regista Alfonso Cuar\u00f3n, nel 2019 interpreta e dirige \"Charlie's Angels\".\nVita privata.\nNel 2003, dopo 11 anni di fidanzamento, Elizabeth Banks si \u00e8 sposata con il giornalista sportivo e produttore Max Handelman, suo fidanzato fin dai tempi del college e, poco dopo, si \u00e8 convertita all'ebraismo. La coppia ha due figli, Felix e Magnus, nati rispettivamente nel marzo 2011 e nel novembre 2012, avuti entrambi tramite madre surrogata, a causa della sterilit\u00e0 di lei.\nDoppiatrici italiane.\nNelle versioni in italiano dei suoi lavori, Elizabeth Banks \u00e8 stata doppiata da:\nDa doppiatrice \u00e8 sostituita da:"}
{"id": "1221337", "revid": "123788860", "url": "https://it.wikipedia.org/wiki?curid=1221337", "title": "Vergante", "text": "Il Vergante (\"Verg\u00e0nt\" nei dialetti locali) \u00e8 un territorio collinare posizionato a cavallo fra le province del Verbano-Cusio-Ossola e di Novara, tra il lago Maggiore e il Mergozzolo.\nOrigine del nome.\nIl toponimo indica, in particolare, il settore orientale di queste colline, ovvero quello che si affaccia sul lago Maggiore dove per circa quattro secoli, dal XIV alla fine del XVIII secolo, era operante una struttura amministrativa territoriale chiamata \"Comunit\u00e0 del Vergante\".\nGeografia fisica.\nMontagne.\nI rilievi caratterizzanti il Vergante sono quelli del Mergozzolo, in particolare la vetta principale Mottarone e la cima secondaria del Monte Cornaggia.\nCollina.\nIl Vergante \u00e8 un territorio prevalentemente collinare, dove la pianura \u00e8 limitata esclusivamente alla coste del Lago Maggiore e alla citt\u00e0 di Arona.\nLaghi.\nIl Vergante comprende una buona porzione del Lago Maggiore e comprende tre delle quattro Isole Borromee (Madre, Bella, Pescatori).\nFiumi.\nIl principale fiume del Vergante \u00e8 l'Erno, mentre altri corsi minori sono il Tiaschiella, la Valleggia e il Vevera.\nGeografia politica.\nIl Vergante si suddivide in Basso Vergante e Alto Vergante; quest'ultimo toponimo si \u00e8 diffuso recentemente e indica i paesi dell'altopiano a dominio del Lago Maggiore compresi tra Invorio e \"Levo di Stresa\". \nBasso Vergante.\nDal 17 dicembre 2001, per libera adesione dei comuni partecipanti, Belgirate, Lesa e Meina hanno costituito l'Unione dei Comuni Collinari del Vergante, ora denominata, Unione dei Comuni del Vergante .\nStoria.\nLa Comunit\u00e0 del Vergante.\nGi\u00e0 nel XIV secolo Meina, Lesa e il Vergante avevano Statuti Comunali e un processo di integrazione molto avanzato, tanto da avere un organo unico di governo: il Consiglio Generale del Vergante. Dalla versione approvata dall'arcivescovo Antonio da Saluzzo nel 1389, si apprende che gli Statuti di Meina, Lesa e del Vergante contengono 146 norme di carattere amministrativo che servivano a regolare la societ\u00e0 di allora da un punto di vista morale, amministrativo, economico e patrimoniale. Su tutto presiedeva, a fianco del podest\u00e0, nominato dall'arcivescovo, il Consiglio Generale del Vergante, composto da dodici consiglieri nominati dai consoli delle varie comunit\u00e0.\nFilippo Borromeo nel 1455 dispose la revisione degli Statuti del Vergante ai quali aggiunse nove capitoli. Nello stesso anno si decise anche che l'Assemblea dei Consoli dei vari paesi si dovesse tenere a Lesa nella casa di tale Eustachio Landomi che divent\u00f2 il \"Palazzo della Comunit\u00e0 del Vergante\". Alla fine del XVIII secolo la Comunit\u00e0 del Vergante si dissolse sotto l'incalzare delle armate napoleoniche e del nuovo ordine europeo. \n\u00c8 noto un bando del 9 marzo 1793 nel quale sono puntigliosamente elencate le comunit\u00e0 che facevano parte del Vergante qualche anno prima della sua fine: Arona; Baveno con Feriolo; Belgirate; Brisino con Vedasco, Passera e Binda; Brovello; Calogna; Carpugnino; Chignolo (composto dall'Is(ol)a Bella, Isola dei Pescatori (Superiore), Isola Madre, Levo, Sommararo, Campino e Carciano); Colazza; \nComnago; Corciago e Nebbiuno; Dagnente; Dormelletto; Fosseno; Ghevio con Silvera; Graglia;\nLesa con Solcio, Solcietto e Villa Lesa; Magognino; Meina; Nocco; Pisano; Sovazza; Stresa con mezza Stresa; Stropino; Tapigliano; Vezzo.\nDemografia.\nIl Vergante conta circa 43.600 abitanti, che sono per lo pi\u00f9 distribuiti nei centri urbani localizzati sulle rive del Lago Maggiore. Il centro principale del territorio \u00e8 Arona, dove si concentrano le attivit\u00e0 commerciali, le scuole e i servizi pi\u00f9 rilevanti. Stresa, citt\u00e0 a vocazione preminentemente turistica, \u00e8 il secondo comune per numero di abitanti.\nComuni pi\u00f9 popolosi.\nDi seguito \u00e8 riportata la lista dei cinque comuni del Vergante pi\u00f9 popolosi, aggiornata al 01/01/2018.:"}
{"id": "1221338", "revid": "1543377", "url": "https://it.wikipedia.org/wiki?curid=1221338", "title": "Mitridate I di Commagene", "text": "Di origine parta, fu figlio e successore di Samo II Teosebe Diceo. Prima dell'ascesa al trono (109 a.C.) spos\u00f2 la principessa siro-greca Laodice VII Tea, come parte di un trattato di alleanza; Mitridate accolse e promosse la cultura greca. Laodice diede un figlio a Mitridate, quell'Antioco I Teo Diceo Epifane Filoromeo Filelleno che sarebbe divenuto il pi\u00f9 grande sovrano di Commagene, dopo essere succeduto al padre. La morte di Mitridate \u00e8 variamente collocata dalle fonti nell'86, 70 o 62 a.C."}
{"id": "1221339", "revid": "396099", "url": "https://it.wikipedia.org/wiki?curid=1221339", "title": "Scopo sociale", "text": "In diritto, lo scopo sociale \u00e8 il fine perseguito dall'attivit\u00e0 esercitata da una societ\u00e0.\nTipologie.\nLo scopo sociale si differenzia in base al tipo di soggetto giuridico, cio\u00e8 se \u00e8 un'Impresa o una societ\u00e0.\nImprese.\nPer quanto riguarda le imprese , la dottrina giuridica interpreta l'art. 2082 del codice civile italiano distinguendo tra:\nParte della dottrina ritiene che nessuna di queste due tipologie di lucro sia richiesta per qualificare come tale un'impresa.\nSociet\u00e0.\nPer quanto riguarda le societ\u00e0, lo scopo sociale si pu\u00f2 definire come lo scopo del contratto di societ\u00e0. L'art. 2247 del codice civile enuncia solo uno dei possibili scopi del contratto di societ\u00e0, ovvero lo scopo di lucro, che \u00e8 quello tipico della societ\u00e0 che si propone di destinare ai soci i proventi dell'attivit\u00e0 economica esercitata (scopo di divisione degli utili).\nEsistono tuttavia altri possibili scopi del contratto di societ\u00e0:\nElemento comune di queste tre ultime categorie \u00e8 la realizzazione di un risultato economico a vantaggio esclusivo dei soci, \u00e8 comune cio\u00e8 lo scopo-mezzo (si parla in questo caso di \"autodestinazione dei risultati\", che nelle societ\u00e0 cooperative e nelle societ\u00e0 consortili consister\u00e0 poi pi\u00f9 specificamente nello scopo-fine del vantaggio patrimoniale diretto, nelle societ\u00e0 a scopo di lucro nella divisione degli utili).\nEsistono anche organizzazioni senza scopo di lucro, per i quali \u00e8 fatto divieto di distribuire gli utili tra i soci, ma con l'introduzione della figura giuridica dell'impresa sociale si \u00e8 per la prima volta data una specifica veste giuridica a tale scopo e il concetto d'imprenditoria \u00e8 stato distinto da quello di finalit\u00e0 lucrativa.\nA fianco dell'impresa sociale, precedentemente esisteva anche la categoria dei datori di lavoro non imprenditori assimilati alle medesime regole del rapporto di lavoro subordinato a un datore imprenditoriale, il cui riferimento era l'art. 2239 del codice civile, relativo ai rapporti di lavoro subordinato che non sono inerenti all\u2019esercizio di un\u2019impresa (ad esempio il lavoro domestico)."}
{"id": "1221340", "revid": "1234826", "url": "https://it.wikipedia.org/wiki?curid=1221340", "title": "Ghiandola sudoripara", "text": "Le ghiandole sudoripare sono ghiandole esocrine tipiche dei mammiferi. Esse partecipano alla regolazione della temperatura corporea e alla eliminazione di sostanze di rifiuto mediante l'emissione del sudore. Il sudore arriva in superficie attraverso i dotti escretori.\nStruttura.\nSono ghiandole glomerulari avvolte a gomitolo nel derma. Possono avere secrezione merocrina o apocrina.\nLe merocrine sono disseminate su tutta la superficie corporea, sia sulla cute sottile che sulla cute spessa.\nLe apocrine sono associate al pelo, si trovano tipicamente nella cute che ricopre il cavo ascellare, l'inguine e il perineo. Il loro secreto, a contatto con i batteri presenti sulla cute produce un odore acro - salato tipico del sudore. \nLe ghiandole mammarie e le ghiandole ceruminose della cute del meato acustico esterno sono da considerarsi ghiandole sudoripare apocrine modificate.\nLe ghiandole sudoripare possono essere idealmente divise in due distinte porzioni con diversa funzione: \nFunzione.\nLe ghiandole sudoripare sono preposte alla produzione di sudore, tale processo implica l'utilizzo delle pompe Na/K a livello della porzione glomerulare per effettuare il trasferimento degli elettroliti al lume. \nIl sudore \u00e8 un'importantissima via tramite il quale il corpo umano \u00e8 in grado di dissipare calore e rappresenta, tra l'altro, l'unico vero sistema di raffreddamento quando la temperatura ambiente supera i 37 \u00b0C. \nIl sudore viene prodotto in modo continuativo e va a formare sulla cute un velo idrico che a contatto con l'atmosfera evapora portando con s\u00e9 il calore in eccesso prodotto dal corpo. Questo sistema si dimostra per\u00f2 inefficiente qualora la pressione parziale di vapore acqueo in atmosfera sia maggiore di quella corporea: in questo caso il sudore non evapora e compare la caratteristica sensazione di bagnato in associazione ad un aumento della temperatura corporea.\nLa capacit\u00e0 del dotto escretore di riassorbire elettroliti \u00e8 tanto pi\u00f9 efficiente tanto pi\u00f9 il sudore viene prodotto lentamente, in questo caso lo stesso risulta essere molto diluito (bassa concentrazione di elettroliti, ad eccezione del K che viene comunque riassorbito in modo efficiente) e quindi efficace per quanto riguarda la dissipazione termica. \nQuando invece il sudore viene prodotto rapidamente il dotto escretore non \u00e8 in grado di svolgere la sua funzione di riassorbimento in modo efficace, il sudore sar\u00e0 dunque ricco di elettroliti: ci\u00f2 comporta una ridotta efficienza nella dissipazione termica ed un conseguente aumento dell'attivit\u00e0 ghiandolare per sopperire all'aumento di temperatura, tutto ci\u00f2 si traduce in un rapido processo di disidratazione.\nAcclimatazione.\nIl meccanismo di acclimatazione entra in gioco lentamente e deve essere considerato come uno di quei processi che ha permesso all'uomo di adattarsi a climi particolarmente proibitivi. \nL'acclimatazione \u00e8 quel processo tramite il quale il corpo si abitua gradualmente a riassorbire, grazie ai dotti escretori ghiandolari, la maggior parte degli elettroliti del sudore sebbene la produzione dello stesso sia accelerata a causa delle elevate temperature."}
{"id": "1221341", "revid": "80648", "url": "https://it.wikipedia.org/wiki?curid=1221341", "title": "Lago Pantaniello", "text": ""}
{"id": "1221342", "revid": "3082", "url": "https://it.wikipedia.org/wiki?curid=1221342", "title": "Mitridate I Callinico", "text": ""}
{"id": "1221343", "revid": "125791959", "url": "https://it.wikipedia.org/wiki?curid=1221343", "title": "Marina Mazzei", "text": "Biografia.\nDopo essersi formata all'universit\u00e0 di Roma, \u00e8 entrata nei ruoli del Ministero per i Beni e le Attivit\u00e0 Culturali (allora M.B.C.) come Ispettore archeologo nel 1985 ed ha diretto l'Ufficio di Foggia della Soprintendenza per i Beni archeologici della Puglia, per poi assumere il ruolo di Direttore Archeologo Coordinatore. Al 1993 risale l'incarico di direzione del Museo Nazionale di Manfredonia. Nello stesso anno diviene referente della Soprintendenza nei rapporti con il Comando dei Carabinieri per la tutela del patrimonio culturale; allo stesso tempo la sua attivit\u00e0 consente dichiarazioni di interesse archeologico di beni privati (\"vincoli\") ed espropri di aree di notevole interesse archeologico.\nHa diretto scavi a Mattinata, Arpi, Siponto, Lucera e in altre localit\u00e0 delle Puglie. Dal 1996 \u00e8 stata socio corrispondente dell'Istituto Archeologico Germanico di Roma. \u00c8 stata autrice e curatrice di circa 230 scritti, tra cui 8 monografie.\nNel 2008 a Foggia \u00e8 stata inaugurata in sua memoria la Casa dello Studente \"Marina Mazzei\".\nNel 2022 \u00e8 stata insignita del premio Umberto Zanotti Bianco \"ad memoriam,\" per essere stata \"\u201cpuntuale custode del territorio nel rispetto rigoroso delle norme\u201d\" e per aver vincolato \"\u201cmonumenti e aree archeologiche di pregio\u201d.\" "}
{"id": "1221348", "revid": "486946", "url": "https://it.wikipedia.org/wiki?curid=1221348", "title": "Scopo mutualistico", "text": ""}
{"id": "1221352", "revid": "124756334", "url": "https://it.wikipedia.org/wiki?curid=1221352", "title": "Chiesa di San Marco alle Grotte", "text": "La chiesa di San Marco alle Grotte \u00e8 un luogo di culto cattolico che si trova in localit\u00e0 Le Grotte a Portoferraio.\nStoria e descrizione.\nFu edificata nel 1619 in memoria di un episodio delle guerre contro i Turchi. Agli inizi del XVIII secolo la propriet\u00e0 pass\u00f2 dai Roncisvalle ai Lambardi che edificarono la villa attigua e restaurarono la cappella dotandola del quadro di \"San Marco\", commissionato al fiorentino Giuseppe Bezzuoli nel 1824.\nDi modeste dimensioni, presenta semplici forme architettoniche.\nLa grande pala d'altare raffigura l\"Evangelista\" che, alzando lo sguardo alla fonte della sua ispirazione, scrive sul rotolo appoggiato sulle sue ginocchia, fulcro luministico della composizione. Dopo i Lambardi, di cui rimangono in San Marco alcune pietre sepolcrali, la chiesa insieme con tutto il fondo pass\u00f2 per eredit\u00e0 ai Lambardi-Duchoqu\u00e8 e poi fu venduta alla famiglia Gasparri."}
{"id": "1221355", "revid": "486946", "url": "https://it.wikipedia.org/wiki?curid=1221355", "title": "Scopo di lucro", "text": ""}
{"id": "1221356", "revid": "767487", "url": "https://it.wikipedia.org/wiki?curid=1221356", "title": "Dragan Mr\u0111a", "text": "Carriera.\nClub.\nNato a Vr\u0161ac, comincia a giocare in una piccola squadra locale, prima di trasferirsi a Belgrado, dove viene notato dalla che lo tessera e lo fa giocare nelle giovanili. Con l'apporto dei suoi gol la vince il campionato giovanile. Nel 2002 passa nella prima squadra, dove rimane fino al 2005, quando passa in Belgio con il Lierse, prima e il poi.\nNell'estate del 2007 si trasferisce in Russia, al Chimki, dove resta per una sola stagione prima di tornare in patria al Vojvodina Novi Sad. Nel 2010 si trasferisce al Sion, in Svizzera, firmando un contratto della durata di 3 anni. Con l'ausilio dei suoi gol, il Sion vince la Coppa di Svizzera 2010-2011.\nNazionale.\nCon la Serbia Under-21 ha partecipato agli Europei Under-21 2007, classificandosi al 2\u00ba posto e realizzando il gol nella finale con l'Olanda che per\u00f2 non bast\u00f2 alla conquista del trofeo.\n\u00c8 stato convocato con la sua nazionale da Radomir Anti\u0107 per il campionato mondiale del 2010 in Sudafrica."}
{"id": "1221357", "revid": "729019", "url": "https://it.wikipedia.org/wiki?curid=1221357", "title": "Vene del cuore", "text": "Le vene del cuore hanno il compito di drenare il sangue refluo portato al miocardio dalle arterie coronarie. Tutte sfociano nel seno coronarico, situato sulla faccia inferiore del cuore, decorrendo nel solco coronario, origina a sinistra della croce del cuore per poi oltrepassarla e sfociare direttamente nell'atrio destro, tramite la valvola del Tebesio.\nIl seno coronarico.\nIl \"seno coronarico\" \u00e8 un grosso e breve vaso situato sulla faccia posteriore del cuore o faccia diaframmatica e decorre nel solco coronarico (o atrioventricolare) assieme all'arteria circonflessa.\nLa sua lunghezza \u00e8 mediamente di 3\u00a0cm e si apre nell'atrio destro in uno spazio compreso tra il setto interatriale e la vena cava inferiore.\n\u00c8 dotato di una piega valvolare detta valvola di Tebesio.\nVene cardiache.\nLe vene cardiache sotto elencate si portano tutte al seno coronarico.\nVena cardiaca magna.\nDecorre lungo il solco longitudinale anteriore e lo percorre interamente; giunta a livello del solco coronario piega a sinistra e lo segue nella sua parte sinistra fino al seno coronarico.\nRaccoglie il sangue della parte antero-superiore del setto interventricolare, del margine ottuso del cuore e dell'atrio sinistro.\nSi inserisce nel seno nel suo tratto iniziale.\nVena cardiaca media.\nHa decorso rettilineo: corre sulla faccia inferiore del cuore, lungo il solco longitudinale posteriore (o solco interventricolare posteriore), che percorre interamente fino al seno coronarico. Drena il sangue della parte infero-posteriore del setto interventricolare e delle parti pi\u00f9 mediali della faccia inferiore del cuore, pi\u00f9 a destra che a sinistra.\nVena cardiaca parva.\n\u00c8 piccola e incostante, origina dal margine acuto e corre nel solco coronario di destra e lo percorre fino al seno coronarico. Drena il sangue dell'atrio e di parte del ventricolo destro.\nVena del margine ottuso.\nPercorre il tragitto dell'arteria omonima lungo il margine ottuso del cuore fino al seno coronarico. Drena parte del sangue dell'atrio e del ventricolo sinistro.\nVena obliqua dell'atrio sinistro (o vena di Marshall).\nOrigina Dallo sbocco delle vene polmonari e da qui scende per giungere al seno.\nVena posteriore del ventricolo sinistro.\nOrigina dalla faccia diaframmatica del cuore solitamente divisa in pi\u00f9 rami per poi confluire nel seno.\nEccezioni.\nCome gi\u00e0 detto la maggior parte delle vene cardiache confluiscono al seno coronarico per entrare nell'atrio di destra. Questo non vale per le vene sotto elencate.\nVena piccola coronaria di Galeno.\nSpesso tributaria della vena parva, sbocca direttamente nell'atrio destro e fa parte di un gruppo di vene anteriori (3 o 4) che mantengono la caratteristica di non sfociare direttamente nel seno coronarico.\nVene Minime di Tebesio.\nSi tratta di venule che raccolgono il sangue da limitati distretti del miocardio e si aprono tramite piccoli orifizi nella cavit\u00e0 cardiaca pi\u00f9 vicina . Pi\u00f9 numerose in corrispondenza dell'atrio di destra."}
{"id": "1221365", "revid": "309289", "url": "https://it.wikipedia.org/wiki?curid=1221365", "title": "Maja (affluente dell'Aldan)", "text": "La Maja (; in lingua sacha: \u041c\u0430\u0430\u0439\u0430) \u00e8 un fiume della Russia siberiana orientale, affluente di destra dell'Aldan nel bacino della Lena. Scorre nei rajon Ochotskij e Ajano-Majskij del Territorio di Chabarovsk e nel Ust'-Majskij ulus della Sacha-Jakuzia.\nDescrizione.\nLa Maja nasce dalla confluenza dei due rami sorgentizi Levaja e Pravaja Maja sull'altopiano della Judoma e della Maja, immediatamente ad occidente della catena dei monti D\u017eugd\u017eur, a un centinaio di chilometri di distanza dalla costa del mare di Ochotsk. Scorre dapprima con andamento nordest-sudovest; all'altezza del 57\u00ba parallelo piega decisamente di 90 gradi, dirigendosi verso nordovest e confluendo, dopo 1\u00a0053 km di corso, nell'Aldan presso l'abitato di Ust'-Maja (\"ust'e\", in russo, significa \"foce\").\nI centri urbani toccati nel percorso sono scarsissimi e di nessuna importanza, se non locale; oltre alla gi\u00e0 citata Ust'-Maja, sono Aim e Ust'-Judoma, presso la confluenza della Judoma. Il fiume \u00e8 navigabile per circa 500\u00a0km a monte della foce, pur essendo gelato per il periodo ottobre-maggio.\nFra i numerosi affluenti del fiume, i pi\u00f9 numerosi e importanti sono quelli proveniente dalla sinistra idrografica, data la maggiore lontananza della linea spartiacque su quel lato idrografico del fiume; generalmente meno rilevanti sono gli affluenti di destra. I principali affluenti sono elencati sotto.\ndalla sinistra idrografica:\ndalla destra idrografica:"}
{"id": "1221367", "revid": "80339", "url": "https://it.wikipedia.org/wiki?curid=1221367", "title": "Mare di Okhotsk", "text": ""}
{"id": "1221376", "revid": "106512", "url": "https://it.wikipedia.org/wiki?curid=1221376", "title": "Pitagorismo", "text": ""}
{"id": "1221381", "revid": "174925", "url": "https://it.wikipedia.org/wiki?curid=1221381", "title": "Isabella Plantageneto", "text": ""}
{"id": "1221384", "revid": "184509", "url": "https://it.wikipedia.org/wiki?curid=1221384", "title": "Dragan Mrdja", "text": ""}
{"id": "1221385", "revid": "729019", "url": "https://it.wikipedia.org/wiki?curid=1221385", "title": "Ilimananngip Nunaa", "text": "Ilimananngip Nunaa (danese Milne Land, in italiano anche Terra di Milne) \u00e8 un'isola disabitata della Groenlandia di 3913\u00a0km\u00b2. Fino al 2008 apparteneva alla contea della Groenlandia Orientale e al comune di Ittoqqortoormiit; in seguito alla riforma municipale del 2009 \u00e8 divenuta parte del comune di Sermersooq."}
{"id": "1221386", "revid": "729019", "url": "https://it.wikipedia.org/wiki?curid=1221386", "title": "Stor\u00f8", "text": "Stor\u00f8 \u00e8 un'isola disabitata della Groenlandia di 198\u00a0km\u00b2. Prima della riforma municipale groenlandese apparteneva alla contea della Groenlandia Orientale e al comune di Ittoqqortoormiit. Oggi fa parte del comune di Sermersooq."}
{"id": "1221389", "revid": "110157", "url": "https://it.wikipedia.org/wiki?curid=1221389", "title": "P2P TV", "text": "Il termine P2P TV indica una generica tecnologia peer-to-peer sviluppata per trasmettere flussi video (tipicamente canali televisivi). \nPrincipio.\nLa peculiarit\u00e0 di questa tecnologia \u00e8 che basandosi sull'utilizzo di reti peer-to-peer non servono necessariamente server di elevate capacit\u00e0 per trasmettere i flussi video dato che i suddetti flussi vengono ritrasmessi dagli stessi utilizzatori della rete secondo il paradigma del peer-to-peer. Quindi non deve essere un server centrale a trasmettere tutti i flussi video, il server trasmette il flusso video a un certo numero di utenti (peer), questi a loro volta ritrasmettono il flusso video ad altri utenti (peer) generando una rete che pu\u00f2 raggiungere anche milioni di utilizzatori.\nIl programma installato dall'utente si occupa di rintracciare e scaricare, tra gli altri utenti, i pezzi che mancano e di inviare quelli in proprio possesso ad altri. Il video viene ovviamente riprodotto con alcuni secondi di ritardo per permettere al numero maggiore possibile di peer di scaricare tutti i pezzi del filmato. "}
{"id": "1221391", "revid": "1856513", "url": "https://it.wikipedia.org/wiki?curid=1221391", "title": "\u010cukotavia", "text": "\u010cukotavia (in russo: \u0424\u0435\u0434\u0435\u0440\u0430\u043b\u044c\u043d\u043e\u0435 \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u043e\u0435 \u0443\u043d\u0438\u0442\u0430\u0440\u043d\u043e\u0435 \u0430\u0432\u0438\u0430\u0446\u0438\u043e\u043d\u043d\u043e\u0435 \u043f\u0440\u0435\u0434\u043f\u0440\u0438\u044f\u0442\u0438\u0435 \"\u0427\u0423\u041a\u041e\u0422\u0410\u0412\u0418\u0410\", in inglese: The State Unitary Aviation Enterprise), o Chukotavia, \u00e8 una compagnia aerea regionale russa fondata sulle basi dell'Aeroflot di Anadyr', Mys \u0160midta, Pevek, Keperveem nel circondario autonomo della \u010cukotka (in russo: \u0427\u0443\u043a\u043e\u0442\u0441\u043a\u0438\u0439 \u0430\u0432\u0442\u043e\u043d\u043e\u043c\u043d\u044b\u0439 \u043e\u043a\u0440\u0443\u0433) che si trova nell'estremo oriente russo ai confini con l'Alaska. Si occupa sia del trasporto passeggeri che del trasporto merci.\nStrategia.\nLa \u010cukotavia effettua il trasporto con una flotta composta attualmente da aerei di produzione russa. Ha la base tecnica all'Aeroporto di Anadyr'-Ugolnyj, nel circondario autonomo della \u010cukotka, in Russia.\nLa \u010cukotavia fa parte della Direzione Interregionale Nord-Orientale dei Trasporti Aerei Del Ministero dei Trasporti della Federazione Russa di Magadan (in russo: \u0421\u0435\u0432\u0435\u0440\u043e-\u0412\u043e\u0441\u0442\u043e\u0447\u043d\u043e\u0435 \u041c\u0435\u0436\u0440\u0435\u0433\u0438\u043e\u043d\u0430\u043b\u044c\u043d\u043e\u0435 \u0422\u0435\u0440\u0440\u0438\u0442\u043e\u0440\u0438\u0430\u043b\u044c\u043d\u043e\u0435 \u0423\u043f\u0440\u0430\u0432\u043b\u0435\u043d\u0438\u0435 \u0412\u043e\u0437\u0434\u0443\u0448\u043d\u043e\u0433\u043e \u0422\u0440\u0430\u043d\u0441\u043f\u043e\u0440\u0442\u0430 \u041c\u0438\u043d\u0438\u0441\u0442\u0435\u0440\u0441\u0442\u0432\u0430 \u0422\u0440\u0430\u043d\u0441\u043f\u043e\u0440\u0442\u0430 \u0420\u0424) insieme con altre 3 compagnie aeree russe:\nNel 2010 con la decisione del Governo della Federazione Russa per le difficolt\u00e0 finanziarie della \u010cukotavia sulla base degli aeroporti di \u010cukotka \u00e8 stata creata l'Azienda Statale \"Gli Aeroporti di \u010cukotka\" (in russo: \"\u0410\u044d\u0440\u043e\u043f\u043e\u0440\u0442\u044b \u0427\u0443\u043a\u043e\u0442\u043a\u0438\"). La compagnia aerea \u010cukotavia \u00e8 cos\u00ec passata solo all'attivit\u00e0 dei voli di linea e cargo sotto il controllo e la gestione del Governo di \u010cukotka."}
{"id": "1221392", "revid": "729019", "url": "https://it.wikipedia.org/wiki?curid=1221392", "title": "Clavering \u00d8", "text": "Clavering \u00d8 \u00e8 un'isola disabitata della Groenlandia di 1535\u00a0km\u00b2. Si trova a 74\u00b016'N 21\u00b000'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1221393", "revid": "842", "url": "https://it.wikipedia.org/wiki?curid=1221393", "title": "P2PTV", "text": ""}
{"id": "1221396", "revid": "729019", "url": "https://it.wikipedia.org/wiki?curid=1221396", "title": "Edvard \u00d8", "text": "Edvard \u00d8 \u00e8 un'isola disabitata della Groenlandia di 116\u00a0km\u00b2. \nPrima della riforma municipale groenlandese faceva parte della contea della Groenlandia Orientale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221398", "revid": "729019", "url": "https://it.wikipedia.org/wiki?curid=1221398", "title": "Ella \u00d8", "text": "Ella \u00d8 \u00e8 un'isola disabitata della Groenlandia di 144\u00a0km\u00b2. Si trova a 72\u00b051'N 25\u00b002'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1221399", "revid": "729019", "url": "https://it.wikipedia.org/wiki?curid=1221399", "title": "Gamma \u00d8", "text": "Gamma \u00d8 \u00e8 un'isola disabitata della Groenlandia di 236\u00a0km\u00b2. \nPrima della riforma municipale groenlandese faceva parte della contea della Groenlandia Orientale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221402", "revid": "729019", "url": "https://it.wikipedia.org/wiki?curid=1221402", "title": "Geographical Society \u00d8", "text": "Geographical Society \u00d8 \u00e8 un'isola disabitata della Groenlandia di 1717\u00a0km\u00b2. Si trova a 72\u00b057'N 23\u00b015'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1221403", "revid": "729019", "url": "https://it.wikipedia.org/wiki?curid=1221403", "title": "Godfred Hansen \u00d8", "text": "Godfred Hansen \u00d8 \u00e8 un'isola disabitata della Groenlandia di 115\u00a0km\u00b2. \nPrima della riforma municipale groenlandese faceva parte della contea della Groenlandia Orientale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221405", "revid": "72396", "url": "https://it.wikipedia.org/wiki?curid=1221405", "title": "Parco Ruffini", "text": "Il Parco Ruffini (un tempo chiamato \"il Valentino Nuovo\") \u00e8 il 16\u00ba parco in ordine di grandezza della citt\u00e0 di Torino. Si estende per una grandezza di circa 130.000\u00a0m\u00b2, inserito nel quartiere Pozzo Strada.\nStoria.\nIl parco viene progettato nel corso degli anni venti e inaugurato il 31 dicembre 1925 con il nome di \"Parco Gerolamo Napoleone Bonaparte\", in risposta al bisogno di uno spazio a disposizione dell'intera collettivit\u00e0 dove fosse stato possibile passeggiare in mezzo alla natura; la citt\u00e0 si stava infatti espandendo in quella direzione, complice soprattutto l'intensa industrializzazione di Borgo San Paolo e dintorni (su tutti il fenomeno Lancia, con il suo seguito di miriadi di \"boite\", di laboratori e officine, e conseguenti case, scuole, servizi).\nIl desiderio di creare un nuovo \"Valentino\" per la periferia, si concretizza acquisendo cascine e terreni di una famiglia originaria di Como, i Galiziano. Tra le due guerre comincia la vocazione sportiva del parco: vengono costruiti una piscina ed uno stadio (oggi chiamato il Primo Nebiolo).\nDurante la guerra sotto lo stadio viene costruito un rifugio antiaereo.\nNel secondo dopoguerra il parco viene intitolato al giurista, ex ministro e professore universitario Francesco Ruffini, che, durante il ventennio fascista, non prest\u00f2 giuramento al regime fascista e si rifiut\u00f2 di insegnare nello spirito del fascismo.\nNel 1961 viene costruito, nell'ambito dei festeggiamenti di Italia '61, il Palazzetto dello sport, che richiama le strutture del PalaLottomatica di Roma (l'architetto Annibale Vitellozzi collabor\u00f2 infatti anche al Palazzetto romano insieme a Pierluigi Nervi).\nIl Palaruffini diventa negli anni il punto di riferimento dello sport torinese e testimone delle grandi squadre torinesi degli anni ottanta nel basket e pallavolo, nonch\u00e9 sede principale dei concerti rock al coperto.\nIl parco viene chiuso al traffico negli ultimi 40 anni e si arricchisce di ulteriori impianti sportivi aperti al pubblico.\nAll'interno del parco e' consentito l'accesso ai cani solo al guinzaglio, ma sono presenti due aree cani.\nDai primi anni 2000 la fontana al centro del parco non \u00e8 pi\u00f9 funzionante, cosi' come tutti gli impianti di irrigazione.\nCuriosit\u00e0.\nI viali interni al parco sono dedicati a geografi (Luigi Hugues) o ad esploratori e viaggiatori come Carlo Piaggia e Luigi Maria d'Albertis."}
{"id": "1221408", "revid": "729019", "url": "https://it.wikipedia.org/wiki?curid=1221408", "title": "\u00cele de France (Groenlandia)", "text": "\u00cele de France \u00e8 un'isola disabitata della Groenlandia di 246\u00a0km\u00b2. Si trova a 77\u00b047'N 17\u00b053'O; \u00e8 situata nel Parco nazionale della Groenlandia nordorientale, fuori da qualsiasi comune."}
{"id": "1221411", "revid": "729019", "url": "https://it.wikipedia.org/wiki?curid=1221411", "title": "Kuhn \u00d8", "text": "Kuhn \u00d8 \u00e8 un'isola disabitata della Groenlandia di 634\u00a0km\u00b2. \nPrima della riforma del 2008 faceva parte della contea della Groenlandia Orientale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221412", "revid": "729019", "url": "https://it.wikipedia.org/wiki?curid=1221412", "title": "Lindhard \u00d8", "text": "Lindhard \u00d8 \u00e8 un'isola disabitata della Groenlandia di 263 \u00a0km\u00b2. \nPrima della riforma municipale groenlandese faceva parte della contea della Groenlandia Orientale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221413", "revid": "729019", "url": "https://it.wikipedia.org/wiki?curid=1221413", "title": "Lynn \u00d8", "text": "Lynn \u00d8 \u00e8 un'isola disabitata della Groenlandia di 231\u00a0km\u00b2. \nPrima della riforma municipale groenlandese faceva parte della contea della Groenlandia Orientale.\n\u00c8 situata a l'ovest de Hovgaard \u00d8, isola pi\u00f9 grande, nel Parco nazionale della Groenlandia nordorientale, fuori da qualsiasi comune."}
{"id": "1221414", "revid": "729019", "url": "https://it.wikipedia.org/wiki?curid=1221414", "title": "Norske \u00d8er", "text": "Le Norske \u00d8er sono un arcipelago disabitato della Groenlandia, la cui isola principale misura 186\u00a0km\u00b2. Si trovano a 79\u00b007'N 17\u00b040'W; sono situate nel Parco nazionale della Groenlandia nordorientale, fuori da qualsiasi comune."}
{"id": "1221415", "revid": "729019", "url": "https://it.wikipedia.org/wiki?curid=1221415", "title": "Sabine \u00d8", "text": "Sabine \u00d8 \u00e8 un'isola disabitata della Groenlandia di 156\u00a0km\u00b2. \nPrima della riforma municipale groenlandese faceva parte della contea della Groenlandia Orientale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221418", "revid": "729019", "url": "https://it.wikipedia.org/wiki?curid=1221418", "title": "Schnauder \u00d8", "text": "Schnauder \u00d8 \u00e8 un'isola disabitata della Groenlandia di 180\u00a0km\u00b2. \nPrima della riforma del 2008 faceva parte della contea della Groenlandia Orientale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221420", "revid": "729019", "url": "https://it.wikipedia.org/wiki?curid=1221420", "title": "Shannon (Groenlandia)", "text": "Shannon \u00e8 un'isola disabitata della Groenlandia di 1259\u00a0km\u00b2.\nPrima della riforma del 2008 faceva parte della contea della Groenlandia Orientale.\n\u00c8 situata nel Parco nazionale della Groenlandia nordorientale, fuori da qualsiasi comune."}
{"id": "1221423", "revid": "729019", "url": "https://it.wikipedia.org/wiki?curid=1221423", "title": "Store Koldewey", "text": "Store Koldewey \u00e8 un'isola disabitata della Groenlandia di 615\u00a0km\u00b2. Si trova a 76\u00b022'N 18\u00b051'O; \u00e8 situata nel Parco nazionale della Groenlandia nordorientale, fuori da qualsiasi comune."}
{"id": "1221424", "revid": "75775", "url": "https://it.wikipedia.org/wiki?curid=1221424", "title": "Basilisco (Harry Potter)", "text": ""}
{"id": "1221425", "revid": "729019", "url": "https://it.wikipedia.org/wiki?curid=1221425", "title": "Traill \u00d8", "text": "Traill \u00d8 \u00e8 un'isola disabitata della Groenlandia di 3542\u00a0km\u00b2. Si trova a 72\u00b032'N 23\u00b010'O; \u00e8 situata nel Parco nazionale della Groenlandia nordorientale, fuori da qualsiasi comune."}
{"id": "1221426", "revid": "729019", "url": "https://it.wikipedia.org/wiki?curid=1221426", "title": "Ymer \u00d8", "text": "Ymer \u00d8 \u00e8 un'isola disabitata della Groenlandia di 2437\u00a0km\u00b2. Si trova a 73\u00b009'N 24\u00b020'O; \u00e8 situata nel Parco nazionale della Groenlandia nordorientale, fuori da qualsiasi comune. Deve il suo nome ad Ymir, il gigante di ghiaccio della mitologia norrena progenitore dei J\u01ebtunn."}
{"id": "1221443", "revid": "287204", "url": "https://it.wikipedia.org/wiki?curid=1221443", "title": "IPodLinux", "text": "iPod Linux \u00e8 una distribuzione basata su \u00b5Clinux sviluppata specificamente per essere utilizzata sui lettori iPod della Apple Inc.. Il progetto fornisce:"}
{"id": "1221448", "revid": "15756", "url": "https://it.wikipedia.org/wiki?curid=1221448", "title": "Milan Associazione Calcio 1998-1999", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1998-1999.\nStagione.\nDopo due stagioni negative per il Milan, terminate all'11\u00ba e al 10\u00ba posto, e fuori dalle coppe europee pure dopo costose campagne acquisti, la societ\u00e0 decide di rifondare la squadra affidandosi a tre dei protagonisti del \"miracolo Udinese\", che l'anno prima era stata capace di raggiungere il terzo posto subito dietro alle \"big\" Juventus e Inter: l'allenatore Alberto Zaccheroni, il capocannoniere Oliver Bierhoff e il terzino destro Thomas Helveg. Con l'obiettivo di ringiovanire la squadra, torna dal prestito al il promettente Massimo Ambrosini e arriva dal Luigi Sala, difensore centrale. Per mettere in sicurezza la porta, uno dei punti deboli delle due stagioni precedenti, viene ingaggiato il nazionale tedesco Jens Lehmann, il quale tuttavia deluder\u00e0, lasciando il Milan nella sessione invernale dopo appena una manciata di presenze. Vengono invece ceduti Maini, Taibi, Maniero, Nielsen, un Desailly fresco del titolo di campione del mondo con la Francia, e l'altalenante Kluivert; viene inoltre lasciato libero Savi\u0107evi\u0107. Torna dal prestito anche Coco.\nZaccheroni imposta la squadra col suo abituale 3-4-3, in cui le fasce sono affidate a Helveg e Ziege, e il trio d'attacco \u00e8 composto da Weah, Bierhoff e Leonardo. L'inizio di campionato \u00e8 altalenante, ma incoraggiante per una societ\u00e0 che per la prima volta dopo varie stagioni non cercava la vittoria del torneo, ma aveva posto come obiettivo il semplice ingresso in una competizione continentale. Nella prima met\u00e0 di stagione dominata dalla Fiorentina di Giovanni Trapattoni, il Milan riesce a essere stabilmente tra le prime quattro posizioni del torneo, valide per la qualificazione alla Champions League, seppur alcune sconfitte (quella col Cagliari, in cui Lehmann, infortunato e protagonista di un'incertezza dopo partite gi\u00e0 poco soddisfacenti, perde il posto da titolare a favore del redivivo Sebastiano Rossi, e la \"d\u00e9b\u00e2cle\" a Parma per 4-0 all'11\u00aa giornata) mettano in dubbio la sua capacit\u00e0 di bruciare le tappe e lottare fin da subito per lo scudetto. Il girone di andata viene poi chiuso dai rossoneri al quarto posto, dietro ai fiorentini campioni d'inverno.\nIn Coppa Italia il Milan supera il Torino ai sedicesimi di finale, ma viene eliminato negli ottavi di finale dalla Lazio (3-1 all'Olimpico e 1-1 a San Siro).\nTre cambiamenti importanti arrivano a cavallo tra il girone di andata e quello di ritorno. In seguito a un grave gesto di cui si rende protagonista Rossi, un pugno nei confronti di Christian Bucchi nel recupero di Milan- (2-1) della 17\u00aa giornata, il portiere rimedia una pesante squalifica di cinque giornate: stante la sopravvenuta cessione di Lehmann, Zaccheroni \u00e8 costretto ad affidare le chiavi della porta al giovane e semisconosciuto Christian Abbiati, terzo portiere nelle gerarchie d'inizio stagione, ma da qui in avanti autore di prodezze decisive per tutto il resto del campionato. Un'altra novit\u00e0 \u00e8 quella di Andr\u00e9s Guglielminpietro, arrivato in estate dal Gimnasia La Plata, che proprio a Milano contro il Perugia, indisponibile per squalifica il titolare Ziege, \u00e8 autore di un'eccellente prestazione tanto da convincere Zaccheroni ad affidargli il ruolo per il resto della stagione; anche lui, come Abbiati, sar\u00e0 decisivo ai fini della rincorsa allo scudetto. Infine cambia il modulo che passa a un 3-4-1-2, con Ambrosini in mediana a rendere pi\u00f9 atletico e robusto il centrocampo, e Boban spostato pi\u00f9 avanti, dietro le punte, pi\u00f9 libero di svariare e di innescare i due centravanti.\nIl Milan inizia ad avere un gioco convincente, si porta al secondo posto superando Fiorentina e , e ritrovandosi dietro solo alla Lazio di Eriksson. Alla 27\u00aa giornata c'\u00e8 lo scontro diretto all'Olimpico: una vittoria potrebbe alimentare le speranze rossonere di sognare il tricolore, ma il risultato rimane inchiodato sullo 0-0 e, con sette punti in sette partite da recuperare, i biancocelesti sembrano ormai avere il titolo in pugno.\nLa Lazio per\u00f2 va incontro a due sconfitte consecutive nel derby e contro la Juventus, e pareggiando alla penultima giornata a Firenze si fa scavalcare proprio dai rossoneri, da par loro vincitori di tutte le 7 partite successive allo scontro diretto. Il Milan si presenta all'ultima giornata da capolista, per la prima volta nella stagione, e alla ricerca della settima vittoria consecutiva: sul campo di un Perugia in cerca di punti salvezza, Abbiati si rende protagonista di due parate che fermano sul 2-1 per i rossoneri il punteggio; gli umbri restano comunque nella massima serie per via dei risultati favorevoli dagli altri campi, e il Milan si laurea per la 16\u00aa volta campione d'Italia.\nA fine stagione, dopo aver vinto il suo sesto scudetto in dieci stagioni con la maglia rossonera, la \" bandiera\" Roberto Donadoni d\u00e0 l'addio al calcio.\nMaglie e sponsor.\nLo sponsor tecnico per la stagione 1998-1999 \u00e8 Adidas, mentre lo sponsor ufficiale \u00e8 Opel. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni bianchi. La divisa di riserva \u00e8 completamente bianca, mentre la terza divisa \u00e8 nera con tre strisce orizzontali rosse.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "1221449", "revid": "287204", "url": "https://it.wikipedia.org/wiki?curid=1221449", "title": "Associazione Calcio Fiorentina 1963-1964", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1963-1964.\nStagione.\nUn quarto posto in questa stagione per la compagine viola, che si toglie qualche soddisfazione e niente pi\u00f9, in un campionato che vede Giuseppe Chiappella al ritorno da allenatore della squadra. Da questa stagione il portiere titolare diventa Enrico Albertosi con l'addio di Giuliano Sarti alla maglia viola.\nIl nuovo allenatore lancia due promettenti giovani: Giuseppe Brizi e Ugo Ferrante.\nGrande record di Kurt Hamrin quest'anno segna cinque gol nella partita di Bergamo (1-7 per i viola) che costituisce il primato di reti segnate da un singolo giocatore in un incontro esterno. Capitano per due stagioni sar\u00e0 Enzo Robotti.\nIn Coppa Italia la Fiorentina arriva fino in semifinale, superando Palermo, Prato, Cagliari e Milan, perdendo solo ai rigori contro la Roma, Hamrin e Seminario con 4 reti diventano miglior marcatori del torneo. La viola partecipa anche alla Coppa Piano Rappan, finendo seconda nel girone di qualificazione, miglior marcatore della Coppa Hamrin con 5 reti.\nMarcatori viola di campionato: Hamrin 19 reti, Petris 6, Pirovano e Seminario 5, Lojacono 4, Maschio 3, Canella 1.\nRisultati.\nStatistiche.\nSeminario e Hamrin miglior marcatori della Coppa con 4 reti.\nStatistiche.\n\"Statistiche aggiornate a giugno 1964\"."}
{"id": "1221462", "revid": "287204", "url": "https://it.wikipedia.org/wiki?curid=1221462", "title": "Melanto", "text": ""}
{"id": "1221465", "revid": "30610", "url": "https://it.wikipedia.org/wiki?curid=1221465", "title": "Ritratto di \u00c9mile Zola", "text": "Il ritratto di \u00c9mile Zola (\"Portrait d'\u00c9mile Zola\") \u00e8 un dipinto a olio su tela (146\u00d7114 cm) del pittore francese \u00c9douard Manet, realizzato nel 1868 e conservato al museo d'Orsay di Parigi.\nDescrizione.\n\u00c9mile Zola, oltre a essere un celebre romanziere realista, si occup\u00f2 di critica d'arte con grande intuito e sensibilit\u00e0. Per questo motivo, quando vide i giurati dei Salon respingere i vari quadri di Manet, egli non esit\u00f2 a scrivere un infuocato articolo in difesa del pittore, \"La Revue du XXe si\u00e8cle\", dove afferm\u00f2 con veemenza che \u00abil posto di Manet al Louvre \u00e8 segnato, come quello di Courbet\u00bb. Zola, che dopo la pubblicazione di questo scritto fu licenziato dal giornale presso il quale lavorava, pot\u00e9 in ogni caso godere dell'amicizia di Manet, del quale divenne uno degli ammiratori pi\u00f9 ferventi.\nCome segno della sua gratitudine Manet decise di omaggiare Zola con un ritratto: le sedute di posa avvennero nello studio del pittore, in rue Guyot. Lo scenario retrostante, ricostruito per l'occasione, sottolinea il mestiere, la personalit\u00e0 e gli interessi di Zola, a tal punto che lo stesso ritratto si pu\u00f2 considerare una dichiarazione d'intenti, se non un manifesto. Per ribadire che Zola era uno scrittore Manet sceglie di collocare sullo scrittoio un calamaio, una penna e vari libri, fra i quali fa bella mostra il piccolo opuscolo dalla copertina azzurra, intitolato non a caso \u00abManet\u00bb, e altri oggetti ammucchiati, come carte varie e una pipa in un vaso laccato. Sopra \u00e8 riconoscibile una bacheca, sulla quale troviamo una riproduzione di \"Olympia\", quadro che suscit\u00f2 critiche velenose da parte del pubblico ma che Zola difese energicamente. Sempre sulla stessa bacheca sono affisse un'incisione tratta dal \"Trionfo di Bacco\" di Vel\u00e1zquez, cos\u00ec da mettere in evidenza la comune passione di entrambi per l'arte spagnola, e infine una stampa giapponese di Utagawa Kuniaki II raffigurante un lottatore. Quest'ultimo dettaglio, insieme al paravento serico con rami fioriti che chiude lo spazio a sinistra, intende ribadire l'influenza esercitata sull'Impressionismo dalle stampe giapponesi, opere d'arte dal grande rigore compositivo che stendevano il colore in campiture omogenee e smaglianti, senza ricorrere al chiaroscuro.\nZola \u00e8 ritratto di tre quarti, seduto su una poltroncina imbottita con le gambe accavallate; ha uno sguardo pensieroso e deciso ed un libro in mano (con tutta si probabilit\u00e0 \"L'Histoire des peintres\" di Charles Blanc, testo al quale Manet ha fatto frequentemente ricorso). Presenta un volto esangue e barbuto, che per contrasto si distingue nettamente dalla giacca di velluto nero e dai pantaloni grigi. Cos\u00ec come le altre opere manetiane del periodo, qui viene abbandonato l'effetto chiaroscurale e per diffondere i colori si ricorre alla giustapposizione di colori puri, senza alcuna gerarchia, fatto che dest\u00f2 molta indignazione nel pubblico. Pur sembrando sommaria, quasi abbozzata, la pittura \u00e8 stata realizzata con grande accuratezza e impegno, a tal punto che lo stesso Manet costringeva Zola a continuare a posare anche quando lavorava a dettagli secondari, nella prospettiva di non inventare e di non \u00abfare nulla senza la natura\u00bb. Lo stesso Th\u00e9ophile Gautier, generalmente critico nei confronti di Manet, lod\u00f2 questo approccio, e consacr\u00f2 il pittore come il nuovo caposcuola del Realismo."}
{"id": "1221468", "revid": "367445", "url": "https://it.wikipedia.org/wiki?curid=1221468", "title": "Olympia (Manet)", "text": "Olympia \u00e8 un dipinto del pittore francese \u00c9douard Manet, realizzato nel 1863 e conservato al museo d'Orsay di Parigi.\nStoria.\nGestazione dell'opera.\nManet prepar\u00f2 con grande cura e dedizione la stesura del dipinto, con il quale probabilmente ambiva alla celebrit\u00e0. Pensava all\"'Olympia\" gi\u00e0 durante il viaggio in Italia del 1857, in occasione del quale copi\u00f2 la \"Venere di Urbino\" di Tiziano, tradizionale simbolo dell'avvenenza femminile e della fedelt\u00e0 domestica. Il motivo di un corpo femminile nudo, disteso contro cuscini e appoggiato su un fianco, aveva in effetti una lunga tradizione figurativa, elaborata soprattutto nel corso dalla pittura veneziana del Cinquecento.\nLa seconda fonte iconografica del dipinto va rintracciata nella \"Maja\" di Francisco Goya, dalla quale prese ispirazione per la schiettezza del personaggio. Manet ne fece anche in questo caso una copia, non partendo dall'originale (si sarebbe recato in Spagna assai tardivamente) bens\u00ec dalle varie stampe che comunque circolavano nella Parigi dell'Ottocento, e la titol\u00f2 \"Giovane donna in costume spagnolo\". Un'ulteriore referenza va infine colta ne \"La grande odalisca\" del venerato Jean-Auguste-Dominique Ingres, che Manet ebbe agio di studiare al Louvre.\nDopo aver concluso questa meditata riflessione sugli archetipi classici Manet inizi\u00f2 l'elaborazione in senso stretto del dipinto. Del lavoro preparatorio relativo al dipinto ci sono rimaste molte tracce, tra schizzi e disegni preparatori: questi lavori, in particolare, si distinguono per il loro equilibrio formale e per la sobriet\u00e0 e la purezza del tratto. Dei vari bozzetti realizzati in questa fase due sono particolarmente interessanti, in quanto prevedevano una diversa ipotesi compositiva, con la donna colta mentre accarezza il gatto e con il felino acciambellato presso la sua coscia.\nL'opera, tuttavia, sub\u00ec un profondo mutamento stilistico dopo il violento scandalo suscitato nel 1863 dalla \"Colazione sull'erba\", la quale fu criticata non solo perch\u00e9 la presenza della donna nuda non era avallata da giustificazioni storiche o mitologiche, ma anche per la spregiudicata tecnica pittorica, priva dei chiaroscuri e di un solido reticolo prospettico. Manet, pertanto, decise di proseguire la strada intrapresa con la \"Colazione sull'erba\" e decise di sfondare i convenzionalismi borghesi, giudicati mediocri e ipocriti, e le leziose affettazioni tipiche dell'arte dei Salon, riproponendo nuovamente una fattura pittorica audace e molto cruda, nella convinzione forse ingenua che la sua battaglia d'arte sarebbe stata non solo appoggiata, ma anche condivisa.\nIl caso \"Olympia\".\nL\"Olympia\" fu portata a termine nel 1863, anche se fu esposta solo due anni dopo, nel Salon del 1865. Il dipinto suscit\u00f2 immediatamente uno scandalo di proporzioni enormi, forse ancora pi\u00f9 virulento di quello suscitato dalla \"Colazione sull'erba\". La donna, come vedremo meglio nel paragrafo \"Descrizione\", rappresentava infatti inequivocabilmente una prostituta, e ci\u00f2 fu giudicato scandaloso dalla critica del tempo, che riemp\u00ec di vituperi questa \u00abodalisca dal ventre giallo [...] ignobile modella pescata chiss\u00e0 dove\u00bb, come la defin\u00ec sprezzante il critico Jules Claretie. Persino Gustave Courbet condann\u00f2 l'opera, e tutti parlavano di parodia, di impostura, di presa in giro, fomentando ancora di pi\u00f9 la polemica che divenne asperrima. Il critico Louis Leroy, in una maniera ottusamente conservatrice e tracimante di ironica malignit\u00e0, commentava: \u00abSe un giorno dovessi dedicare una sola riga di elogio all\"Olympia\", vi autorizzo a legarmela al collo e ad espormi in pubblico: me lo sar\u00f2 meritato\u00bb.\nQuesto rumoroso coro di voci indignate non fece che accrescere lo scalpore e la notoriet\u00e0 dell'opera, che divent\u00f2 in breve tempo il \"caso\" del 1865. \u00abl'Esposizione ha il suo buffone [...] Tra tutti gli artisti, \u00e8 lui l'uomo che si mette a far capriole e a mostrare la lingua ... Manet potrebbe veramente fare scuola\u00bb. I visitatori, ciononostante, continuarono ad accalcarsi per giorni al fine di vedere la tela incriminata, come ci riporta Paul de Saint-Victor: \u00abla folla \u00e8 stipata, come all'obitorio, davanti alla corrotta \"Olympia\"!\u00bb. Il \"Moniteur des Arts\" asser\u00ec che \u00abdinanzi al quadro di Manet scoppia un'epidemia di pazze risate\u00bb, mentre \"La Presse\", dal canto suo, comment\u00f2: \u00abQuando l'arte scende ad un livello cos\u00ec basso non merita neanche il disprezzo\u00bb. La malignit\u00e0 e l'impeto della plebe raggiunsero picchi cos\u00ec elevati che si temette persino che l'opera venisse distrutta (alcuni visitatori tentarono di sfondarla con gli ombrelli), e per proteggerla venne dapprima allocata sotto la custodia di due poliziotti, e poi trasferita quanto pi\u00f9 in alto possibile, praticamente sotto al tetto della sala.\nPer fortuna, tuttavia, non mancarono gli ammiratori, anche se esigui. Charles Baudelaire invi\u00f2 a Manet una lettera di incoraggiamento ed \u00c9mile Zola, fervente ammiratore del pittore, ne prese le parti in un articolo pregno di ironia e di lucida consapevolezza:\nQueste poche parole racchiudono sublimemente il potenziale scandaloso del quadro. Molti, infatti, erano molto preoccupati a causa dell'ambigua riconoscibilit\u00e0 del soggetto, per il quale aveva posato in realt\u00e0 una delle modelle predilette di Manet, Victorine Meurent. Zola, per di pi\u00f9, rintracci\u00f2 correttamente il legame tra l\"Olympia\" e un dipinto che appena due anni prima aveva stupito il pubblico del Salon, \"La nascita di Venere\" di Alexandre Cabanel. Entrambe le tele, infatti, raffigurano un nudo femminile disteso, anche se nel secondo caso vi era l'ipocrita contestualizzazione mitologica che soddisfaceva le piacevolezze borghesi. La materia dell\"Olympia\", invece, non era inserita in un contesto storico, mitologico e letterario, e perci\u00f2 suscit\u00f2 reazioni furibonde, destinate a essere esacerbate anche dalle novit\u00e0 pittoriche che vi erano introdotte. Per dirla con le parole di Vittoria Giordano, bisogna \u00abprendere in considerazione la difficolt\u00e0 che un osservatore dell'epoca provava nell'adattare i criteri visivi che gli erano familiari a una concezione del tutto nuova della forma e del colore. Al contrario il pubblico di oggi, proprio grazie a queste opere [come l\"Olympia\"] che aprirono la strada all'arte moderna, ha ereditato un'ottica pi\u00f9 duttile, ampliando sensibilmente il proprio campo percettivo\u00bb.\nDescrizione.\nLa tela raffigura una figura femminile nuda mollemente adagiata su un letto sgualcito. Nulla lascia dubitare che si tratti di una prostituta: innanzitutto il nome, Olympia, assai diffuso tra le prostitute parigine dell'epoca. Inequivocabile \u00e8 anche la posa (con la mano che si copre il pube, l'oggetto del suo mercato), che ricorda quelle immagini che iniziavano clandestinamente a circolare nei salotti parigini, stante anche l'impetuoso sviluppo conosciuto in quegli anni dall'arte fotografica. Ma i dettagli che rimandano al mondo della prostituzione sono molteplici: basti pensare all'orchidea rosa che le adorna i capelli fulvi, o magari al braccialetto dorato, agli orecchini di perle, alle pantofole da cortigiana e al malizioso nastrino di raso nero che le percorre il collo (lo stesso, tra l'altro, indossato dall'inserviente de \"Il bar delle Folies-Berg\u00e8re\").\nA scatenare il biasimo della critica e lo sdegno fu anche il ricorso al modello classico. Come abbiamo gi\u00e0 accennato nel paragrafo \"Storia\", infatti, Olympia \u00e8 una trasparente derivazione iconografica della \"Venere\" di Tiziano, che Manet tuttavia reinterpret\u00f2 deliberatamente secondo il proprio gusto: era un \"iter\" che sarebbe divenuto distintivo di Manet, il quale si rifiutava di riprodurre mimeticamente i grandi modelli classici e li sottoponeva a una destrutturazione per riadattarli alla contemporaneit\u00e0. Mentre la \"Venere\" tizianesca - secolare simbolo della bellezza muliebre - \u00e8 molto dolce, pudica e antierotica, Olympia ostenta senza problemi la sua cruda nudit\u00e0 e la sottopone spudoratamente alla voracit\u00e0 degli sguardi altrui: non ha problemi nel farlo, perch\u00e9 \u00e8 ben consapevole della propria sensualit\u00e0. Il suo incarnato \u00e8 candido, niveo, e molto conturbante: le sue forme, pur irradiando un'innegabile grazia, sono tuttavia acerbe e spigolose, e non hanno alcunch\u00e9 di divino. Non possiede le dolci sinuosit\u00e0 proprie delle divinit\u00e0 classiche, bens\u00ec risponde a un'aderenza al vero che trascura le esigenze del decoro e delle auree proporzioni. Per dirla con le parole di Vittoria Giordano, \u00absembra dichiarare sfrontatamente che il suo corpo giovane e sodo [...] non solo le appartiene, ma ignora la morale ipocrita di quella piccola e media borghesia che costituiva la maggioranza dei visitatori del Salon\u00bb. Manet, dunque, non si avvale della \"Venere\" per legittimare la propria opera, bens\u00ec intende desacralizzare il mito classico, nel segno di una violenta iconoclastia artistica dei miti buoni della societ\u00e0 borghese.\nA differenza della \"Venere\" di Tiziano, o comunque di tutte le eroine storiche e divinit\u00e0 dei dipinti classici, Olympia ha la testa eretta e fissa l'osservatore imperturbabilmente, senza sorridere. Mai nella storia dell'arte si era assistito a un volto cos\u00ec inespressivo: in lei non vi \u00e8 nessuna traccia di emozione, o pudore, o magari lascivia, o appetito sessuale, n\u00e9 vi si legge quella decadente \u00abarroganza da meretricio\u00bb generalmente associata alle prostitute. Ci si aspetterebbe infatti che Olympia cercasse di invogliare lo spettatore con ammiccamenti voluttuosi, o perlomeno che si lasciasse invadere da una dolce e maliziosa volutt\u00e0 interiore. Il suo sguardo, tuttavia, \u00e8 glaciale e indifferente, e rivela piuttosto un gelido distacco, come se provocatoriamente stesse lanciando una sfida a coloro che la contemplano. Ci\u00f2 provoca nell'osservatore una reazione di notevole imbarazzo, molto pi\u00f9 sentito di quanto non sarebbe stato se Olympia si fosse offerta alla vista in atteggiamenti maliziosi: la donna \u00abnon si nasconde agli sguardi, non arrossisce, ma non chiede nemmeno di sedurre. Esige soltanto di essere pagata\u00bb (StileArte).\nDa sinistra sopraggiunge una corpulenta serva di colore che, con occhi indagatori e curiosi, porge a Olympia un variopinto mazzo di fiori avvolto nella carta, evidente omaggio di qualche galante \"habitu\u00e9\" in attesa nell'anticamera dietro il tendaggio verde. Dove due ancelle nella \"Venere\" tizianesca preparano alla dea il corredo nuziale, insomma, qui viene inserita una donna di colore, il quale tra l'altro era un simbolo molto radicato nell'ambito pittorico relativo alla prostituzione. Per la medesima logica iconografica l'amorevole cane della \"Venere\" di Tiziano nell\"'Olympia\" viene sostituito da un inquietante gatto nero che, rizzandosi ai piedi della donna, sembra quasi scomparire nell'oscurit\u00e0 dello sfondo. Il felino tradisce un'indole selvatica e imprevedibile, tanto che inarca la schiena, ha la coda tesa e fissa l'osservatore con occhi sbarrati, seguendo l'esempio della padrona. Per di pi\u00f9, mentre il cagnolino addormentato della \"Venere\" \u00e8 un simbolo della fedelt\u00e0 coniugale, questo gatto esalta l'amore mercenario e allude alla vita licenziosa condotta da Olympia.\nAnalisi.\nIl chiasso suscitato da questo quadro non ebbe solo origini di ordine morale, ma fu esacerbato anche dall'audace tecnica di realizzazione, la quale contraddiceva tutti i convenzionalismi accademici. Manet, infatti, non definisce le forme senza impiegare mezze tinte e senza il tradizionale sfumato costruito dal chiaroscuro. La sintesi plastica dell\"'Olympia\", al contrario, \u00e8 squisitamente coloristica, ed \u00e8 affidata nella fattispecie alla giustapposizione senza gerarchia delle varie zone di colore, disposte in modo da esaltarsi vicendevolmente. Manet, ad esempio, gioca molto sul contrasto tra toni caldi e toni freddi: \u00e8 il caso dell'evidenza luminosa della veste della serva contro i colori scuri dello sfondo, o del lenzuolo azzurrognolo che stacca decisamente con il paravento marrone e con i toni aranciati della coperta ornata di nappe e di fiorellini, la quale \u00e8 a sua volta a contatto con il corpo nudo e ambrato di Olympia. Speciale menzione merita l'omaggio floreale porto dalla cameriera, realizzato con una spregiudicatezza che gi\u00e0 prelude le future soluzioni dell'Impressionismo. Le pennellate che descrivono i vari fiori, infatti, sono date per veloci tocchi di colore giustapposti, i quali a una visione ravvicinata sembrano disporsi in maniera incoerente e disordinata: sar\u00e0 solo distanziandosi dal dipinto che il mazzo di fiori acquista maggior suggestione e senso di verit\u00e0.\nCos\u00ec come la stesura pittorica anche la tessitura luministica del dipinto \u00e8 molto cruda e si sostanzia di una luce che, provenendo \u00abdallo spazio davanti alla tela, cio\u00e8 l\u00e0 dove noi siamo\u00bb, inonda la donna con violenza, rendendo l'osservatore complice e responsabile della nudit\u00e0 di Olympia: si tratta di una soluzione ben distante dalla \u00absorgente luminosa discreta, laterale e dorata che la sorprende quasi suo malgrado\u00bb (Michel Foucault) della \"Venere\" di Tiziano. Dal punto di vista strutturale, invece, la composizione si articola staticamente su semplici linee verticali e orizzontali: il letto e il corpo di Olympia seguono la direzione dell'asse orizzontale, cos\u00ec da assecondare l'andamento longitudinale della tela, mentre la direttrice verticale \u00e8 descritta dalla testa della donna e dalla porta sul retro."}
{"id": "1221471", "revid": "72265", "url": "https://it.wikipedia.org/wiki?curid=1221471", "title": "Analisi dei sistemi", "text": ""}
{"id": "1221475", "revid": "1305772", "url": "https://it.wikipedia.org/wiki?curid=1221475", "title": "NASL Soccer", "text": "NASL Soccer, o solo Soccer nella schermata iniziale, fu uno dei primi videogiochi di simulazione calcistica, sviluppato nel 1979 da Kevin Miller e pubblicato nel 1980 da Mattel per la console Intellivision.\nIl titolo si riferisce alla North American Soccer League.\n\"NASL Soccer\" \u00e8 giocabile solo da due persone in competizione; l'altra squadra non pu\u00f2 essere controllata dal computer.\nIl terreno di gioco \u00e8 visibile solo una parte alla volta, con prospettiva laterale, a scorrimento orizzontale. Sono visibili al massimo 6 calciatori alla volta oltre all'eventuale portiere, sebbene idealmente siano presenti tutti e 22, perch\u00e9 gli altri restano nella rispettiva zona non mostrata del campo. Fra le novit\u00e0 introdotte nel gioco, la possibilit\u00e0 di governare i movimenti del portiere oltre a tutti gli altri membri della squadra. Fra le opzioni implementate anche la possibilit\u00e0 di scattare, dribblare, effettuare triangolazioni e di battere calci d\u2019angolo e rimesse dal fondo, oltre a un sonoro che riproduce il rumore del pubblico, mentre mancano i falli, i rigori e il fuorigioco.\nNel 1982 la Mattel pubblic\u00f2 International Soccer per Atari 2600, che pu\u00f2 essere considerato una conversione di \"NASL Soccer\". \"International Soccer\" mantiene molte delle caratteristiche dell'originale, ma ha una prospettiva diversa, a scorrimento verticale.\nNel 1984 usc\u00ec una versione rimodernata del gioco, sempre per Intellivision, chiamata World Cup Soccer bench\u00e9 nota fra gli appassionati come \"Super NASL Soccer\". La principale novit\u00e0 era la possibilit\u00e0 di giocare contro il computer, inoltre vennero introdotti calci di rigore, punizioni e fuorigioco."}
{"id": "1221476", "revid": "131358", "url": "https://it.wikipedia.org/wiki?curid=1221476", "title": "Antwerp FC", "text": ""}
{"id": "1221478", "revid": "1745361", "url": "https://it.wikipedia.org/wiki?curid=1221478", "title": "Melanto (figlia di Deucalione)", "text": "Melanto o Melanteia \u00e8 un personaggio della mitologia greca, figlia di Deucalione.\nSecondo alcune tradizioni, con il nome di Melanteia, avrebbe avuto una figlia dal dio fiume Cefiso o da Iamo, chiamata ora Melene, ora Melenide, ora Celeno, la quale a sua volta sarebbe stata madre dell'eroe eponimo di Delfi, Delfo.\nSecondo una diversa tradizione, con il nome di Melanto sarebbe stata lei stessa madre di Delfo, generato da Poseidone, unito a lei sotto forma di delfino."}
{"id": "1221479", "revid": "36426", "url": "https://it.wikipedia.org/wiki?curid=1221479", "title": "Giotteschi", "text": ""}
{"id": "1221482", "revid": "36426", "url": "https://it.wikipedia.org/wiki?curid=1221482", "title": "Giottesco", "text": ""}
{"id": "1221484", "revid": "118276397", "url": "https://it.wikipedia.org/wiki?curid=1221484", "title": "Melanto (Odissea)", "text": "Melanto \u00e8 un personaggio della mitologia greca che compare nell'Odissea di Omero\nEra la sorella del capraio Melanzio e una delle ancelle di Penelope, che l'aveva cresciuta fin da piccola. Tuttavia si schier\u00f2 dalla parte dei pretendenti e fu l'amante di Eurimaco. Fu fra le ancelle la pi\u00f9 prepotente: non \u00e8 chiaro se fu impiccata sotto ordine di Telemaco insieme alle altre serve infedeli dopo il massacro dei pretendenti (Od. XXII, 461-473)."}
{"id": "1221491", "revid": "44297", "url": "https://it.wikipedia.org/wiki?curid=1221491", "title": "Disco di gomma", "text": ""}
{"id": "1221493", "revid": "547034", "url": "https://it.wikipedia.org/wiki?curid=1221493", "title": "Giovacchino Gaspero Carcacci", "text": "Impegno verso gli oppressi.\nCarcacci viene di solito ricordato per un'opera di carit\u00e0 grazie alla quale, fra l'altro, mor\u00ec in odore di santit\u00e0; infatti, oltre a svolgere visite fra i detenuti ed i malati e a dar loro l'elemosina, decise di rafforzare il suo impegno verso gli oppressi e fiss\u00f2 appositi giorni della settimana durante i quali tagliava gratuitamente la barba e i capelli ai poveri ed ai nullatenenti. Mor\u00ec in povert\u00e0, nella sua modesta casa sopra il fondo presso il quale lavorava.\nLa sua sepoltura - la lapide a memoria.\nFu seppellito prima nella Santissima Annunziata e poi \u2013 dove ancora si trova\u00a0\u2013 presso la Chiesa della Confraternita di San Francesco Poverino, in Piazza Santissima Annunziata, di fronte all'Ospedale degli Innocenti. La sua lapide cos\u00ec recita: \"Heic requiescit in novissimo inmutandus die Ioachimus M. Gasp. Carcaccius Paschalis F. Flor. tonsor qui in caritate dives rectus ac timens deum innocentiam retinuit multis flebilis bonis pauperibus flebilior vita functus est an. a Chr. N. MDCCLXXX aet. suae LVIII asceteri huius alumni fratri optumo MM. PP.\"\nBusto in terracotta.\nDi lui ci \u00e8 rimasto anche un busto in terracotta colorata - molto probabilmente realizzato sulla base di una maschera mortuaria - che si trova presso la Confraternita di San Francesco Poverino; di esso si pu\u00f2 notare, fra l'altro, l'abbigliamento trascurato e trasandato. Dalla sua iniziativa ebbe origine il modo di dire \"carcacci\", per indicare i capelli lunghi e sporchi, proprio come quelli che tagliava; col passare del tempo, per\u00f2, tale appellativo \u00e8 caduto in disuso."}
{"id": "1221494", "revid": "33689", "url": "https://it.wikipedia.org/wiki?curid=1221494", "title": "Landari", "text": "Scarsissime le informazioni sul suo conto; Paolo Diacono, nella sua \"Historia Langobardorum\", ne indica soltanto l'ordine di successione.\nGli successe Rodoaldo."}
{"id": "1221496", "revid": "114482811", "url": "https://it.wikipedia.org/wiki?curid=1221496", "title": "Talbot-Matra Murena", "text": "La Murena era un'autovettura prodotta dal 1980 al 1984 dalla casa automobilistica francese Matra in collaborazione con il Gruppo PSA e commercializzata con il marchio Talbot.\nStoria.\nGenesi del modello.\nLa nascita e l'avvio del progetto che avrebbe portato alla realizzazione dell'erede della Bagheera fu alquanto tormentata, almeno quanto lo sarebbe stata la carriera commerciale del modello definitivo. Nel 1976 la \"Bagheera\" fu sottoposta ad un restyling sia estetico che meccanico, in modo da rimpolpare le vendite che da qualche tempo avevano subito un calo. Nello stesso periodo, per\u00f2, il direttore tecnico della Matra, Philippe Gu\u00e9don, cominci\u00f2 a pensare ad una possibile sostituta della \"Bagheera\" che andasse anche a collocarsi un gradino pi\u00f9 in alto come segmento di mercato. Un primo accordo con la Simca fu raggiunto in merito ad una vettura con motore Simca caratterizzato dalla distribuzione ad asse a camme in testa. Tuttavia tale accordo non prender\u00e0 mai forma in quanto la \"Chrysler Europe\", ormai da diversi anni detentrice dei marchi Simca e Talbot, stava conoscendo una grave crisi dovuto allo scarso mordente dei suoi modelli, in particolare della Chrysler 180 e delle sue versioni derivate (la \"160\" e la \"2 Litres\"), e ad altre scelte commerciali non proprio azzeccate. Pertanto l'idea di investire in una nuova sportiva di nicchia che non avrebbe garantito guadagni in massa non trov\u00f2 d'accordo il colosso americano.\nPertanto, la Matra dovette accontentarsi dello sviluppo di una vettura che non si discostasse di molto dal target commerciale che fino a quel momento era stato proprio della \"Bagheera\". Il progetto, siglato \"M551\", fu avviato gi\u00e0 poco dopo il restyling della \"Bagheera\" e fu subito subordinato al contenimento dei costi di produzione, ragion per cui non si part\u00ec da un foglio bianco come invece accadde a suo tempo con la \"Bagheera\", ma si cerc\u00f2 di riprendere alcune caratteristiche della sportiva lanciata nel 1973. Altre specifiche relative al progetto \"M551\" riguardarono l'ottimizzazione della protezione del telaio contro la corrosione, prestazioni migliori, un cambio a 5 marce e motorizzazioni intorno ai due litri di cilindrata. Per quanto riguardava l'aspetto stilistico, il compito di disegnare le linee della nuova vettura sarebbe stato nuovamente affidato ad Antonis Volanis, gi\u00e0 autore della \"Bagheera\". In pratica quanto previsto fra le righe dal progetto \"M551\" fu di realizzare un'evoluzione della \"Bagheera\". Le linee da sviluppare erano state quelle per cui, la nuova erede, avrebbe dovuto tornare nuovamente ad avere un buon coefficiente di penetrazione aerodinamica: infatti, se la prima serie della Bagheera poteva vantare un CX di 0,33, con la seconda serie il valore era salito a 0,37. La vettura avrebbe dovuto montare meccaniche dalle prestazioni maggiori, vero tallone d'Achille della Bagheera, accoppiate a cambi a cinque rapporti (i quattro rapporti del cambio della Bagheera erano gi\u00e0 considerati arcaici dalla stessa Casa all'atto della presentazione del modello). Il telaio avrebbe dovuto essere protetto dalla ruggine, che gi\u00e0 causava problemi alle M530 e a cui anche la Bagheera era risultata molto sensibile. Nel giro di poco tempo, dopo aver proposto varie possibilit\u00e0, tutte di stile futuristico, l'\u00e9quipe di Volanis si mise al lavoro per realizzare i primi modelli in scala reale: anche qui, se si escludono alcuni particolari ancora da rivedere, tali modelli erano gi\u00e0 molto simili alla vettura definitiva. Il lavoro alla galleria del vento consent\u00ec di limare alcune imperfezioni e di raggiungere un Cx pari a 0,328. Non si tratterebbe di un risultato eccezionale se rapportato alla totalit\u00e0 della produzione attuale, ma \u00e8 ottimo quando confrontato con la tipologia delle autovetture a motore centrale. Con tale disposizione meccanica si tende a migliorare la distribuzione delle masse. La profilatura dei volumi che ne consegue non implica necessariamente il raggiungimento di un buon coefficiente di penetrazione aerodinamica, come \u00e8 possibile dedurre valutando il Cx di vetture a motore centrale ed alte prestazioni quali ad esempio Lamborghini Murcielago (CX variabile tra 0,33 e 0,36) e Ferrari Enzo (CX 0,36). Il Cx della Murena, il cui primato di categoria ha resistito fino al 1992, \u00e8 rimasto quindi un fattore assolutamente degno di nota anche oggi.\nNel frattempo accadde un altro evento che and\u00f2 a sconvolgere almeno in parte l'andamento del progetto \"M551\": la \"Chrysler Europe\" fu interamente rilevata dall'allora giovanissimo Gruppo PSA e perci\u00f2 furono rilevati tutti i marchi fino a quel momento da essa detenuti, ossia tutti i marchi del Gruppo Rootes, tra cui la Talbot, e la stessa Simca. Anche il 45% del capitale della Matra fin\u00ec sotto il controllo del Gruppo PSA, ragion per cui la Casa di Romorantin fu inizialmente speranzosa di poter usufruire dal 2 litri Douvrin nato dalla collaborazione tra Peugeot e Renault e gi\u00e0 montato su alcuni modelli di fascia alta delle due Case. Da parte della Peugeot non vi furono problemi, ma fu la Renault ad irrigidirsi e a non essere d'accordo sull'utilizzo di tale motore sulla sportiva Matra, che sarebbe stata sicuramente una temibile concorrente nei confronti della sportiva che la stessa Renault stava progettando, ossia la Fuego. Per questo la Matra, profondamente delusa, dovette ripiegare sul 1.6 di origine Simca gi\u00e0 montato da poco tempo sulla Simca 1309, poi evolutasi in Talbot 1510. Ma non si arrese sulla possibilit\u00e0 di montare un motore di cilindrata superiore per la sua sportiva. Infatti, a ben guardare, un 2 litri in Casa Simca gi\u00e0 esisteva da tempo e fu il motore gi\u00e0 utilizzato sulla sfortunata \"Chrysler 2 Litres\" e che sotto il Gruppo PSA stava invece per essere sottoposto ad un aumento di cilindrata e trasformato in un'unit\u00e0 da 2.2 litri da inserire sotto il cofano della futura ammiraglia Tagora. L'idea piacque molto alla Matra che avrebbe cos\u00ec avuto modo di proporre due cilindrate differenti ed allargare quindi il cerchio dei potenziali clienti. Il Gruppo PSA non impose veti di alcun genere (ma neppure un grande sostegno), per cui il motore pot\u00e9 essere utilizzato anche dalla Matra, anche se alla fine il montaggio dell'unit\u00e0 pi\u00f9 grande cre\u00f2 problemi non da poco a causa del piccolo cofano motore. Matra dovette intervenire sulla testata, sul carter della frizione, sulla coppa dell'olio, sulla pompa dell'acqua, sul carburatore per via del motore, ora montato trasversalmente; dovette modificare anche il telaio e progettare nuovi bracci rinforzati per le sospensioni posteriori. \nIn ogni caso, un prototipo di \"Murena\" equipaggiato con il vecchio 2 litri Simca riusc\u00ec ad ottenere buoni risultati sulla pista di Mortefontaine. I test veri e propri si ebbero con le motorizzazioni definitive, sia su strade normali, sia lungo itinerari scelti in zone geografiche dai climi pi\u00f9 difficili rispetto a quello francese, per la precisione in Marocco ed in Lapponia, zone gi\u00e0 utilizzate a suo tempo per i test della \"Bagheera\". Dopo i test su strada, fu la volta dei crash test e dell'impegnativo processo di industrializzazione.\nIl debutto.\nNel corso del 1980, il servizio stampa Talbot diffuse le foto ufficiali della nuova sportiva Matra, ma la presentazione ufficiale ai media fu fatta slittare di alcune settimane. Prima fu lanciata una campagna pubblicitaria che si rifece alla celeberrima pellicola de \"Lo squalo\" di Steven Spielberg, e con la quale si intese rimarcare l'aggressivit\u00e0 della vettura. Tale campagna pubblicitaria fu seguita dalla presentazione al pubblico, avvenuta a partire dal 29 settembre 1980 al Salone di Parigi. Due furono le \"Murena\" esposte: una 1.6 di color bordeaux ed una di color platino e presentata come versione da 2.2 litri. In realt\u00e0 quest'ultima fu un 1.6 con allestimento modificato, poich\u00e9 la 2.2, al momento della presentazione, fu ancora soggetta ad operazioni di messa a punto.\nChiusi i battenti della kermesse parigina, giunse finalmente il momento della presentazione alla stampa, che si ebbe fra il 3 ed il 19 novembre nel suggestivo paesaggio delle gole del Verdon. Qui furono messe a disposizione quattordici \"Murena\" con motore 1.6 ed altrettante con motore da 2.2 litri, stavolta autentiche. Tuttavia, per sicurezza, una Matra-Simca Rancho fu ugualmente presente come veicolo di assistenza tecnica. Le impegnative strade della regione costituirono un test coinvolgente per i giornalisti accorsi all'evento. Il percorso si snod\u00f2 per circa 350\u00a0km. Furono elogiate le doti di consumo, migliori rispetto alla \"Bagheera\" nonostante i motori di maggiori dimensioni, ma non convinsero le prestazioni, specialmente nella \"Murena 1.6\". Piacquero invece il disegno della carrozzeria, pi\u00f9 aggressivo, ed il livello di comfort interno. Due mesi dopo, il 19 gennaio, part\u00ec un'altra sessione di prove per la stampa specializzata, stavolta della durata di ben un mese. L'ambientazione scelta fu nuovamente quella del deserto marocchino, lungo un percorso che un\u00ec le due citt\u00e0 di Zagora e di Ouarzazate. Per l'occasione, assieme alla \"Murena\", fu presentata la nuova ammiraglia Talbot, ossia la sfortunata \"Tagora\", gi\u00e0 citata in precedenza. Anche la \"Murena\" fu in realt\u00e0 commercializzata con il marchio Talbot, anzi, Talbot-Matra: dopo l'acquisizione della \"Chrysler Europe\", il Gruppo PSA decise di estinguere il marchio Simca e di dare nuova vita a quello della Talbot, che molti decenni prima fu utilizzato per vetture di prestigio e che quindi avrebbe potuto dare maggior lustro alla produzione Matra. Pertanto, parlare di \"Matra-Simca Murena\" risulta improprio.\nDesign esterno ed interno.\nLa linea della Murena era a cuneo (come dai canoni estetici dell'epoca), elegante e slanciata: fu volutamente ispirata da una forma geometrica, e lo si nota in tutti i dettagli: l'esagono. Ancora oggi la linea della \"Murena\" non appare superata. Esteticamente, la \"Murena\" era molto diversa dalla \"Bagheera\". Il frontale era pi\u00f9 appuntito e penetrante, ed era reso aggressivo anche dai fari a scomparsa, presenti anche sulla \"Bagheera\", ma che sulla Murena spiccavano di pi\u00f9 nell'impatto visivo generale poich\u00e9 la vista veniva maggiormente catturataproprio dal nuovo disegno del frontale. Una volta svelati, i fari anteriori erano grandi e rotondi, in contrasto con le linee tese del frontale: questo contribu\u00ec all'aggressivit\u00e0 della vettura che acquis\u00ec uno \"sguardo\" pi\u00f9 penetrante rispetto alla progenitrice. La fiancata, pulita ed efficace, esprimeva al meglio il concetto di dinamismo e, rispetto alla \"Bagheera\", cambiava specialmente nella zona posteriore, dove la coda non terminava pi\u00f9 in maniera decisamente spiovente, ma si rialzava a forma una sorta di accenno di mezzo volume posteriore, in ossequio alle nuove tendenze. La zona posteriore, come nella \"Bagheera\", era caratterizzata dal lunotto enorme che garantiva un'ottima visibilit\u00e0, ma soprattutto un elevato grado di luminosit\u00e0 all'interno dell'abitacolo; i fari posteriori erano decisamente grandi e di forma trapezoidale.\nL'abitacolo della \"Murena\" mostrava prima di tutto la sua parentela con la \"Bagheera\" osservando la disposizione allineata dei tre sedili, una delle caratteristiche salienti della progenitrice e qui ripresa in toto per mantenere sempre quel tocco di originalit\u00e0 e versatili\u00e0 che a suo tempo rese famosa la \"Bagheera\" stessa, ma con la novit\u00e0 che lo schienale del posto centrale ora pu\u00f2 essere ripiegato, quando non in uso, per formare un bracciolo. I rivestimenti dei sedili erano in tweed o in velluto con bottoni, mentre i vani portaoggetti integrati nei pannelli porta erano piatti e rigidi, quindi poco capienti. La soluzione del motore centrale fin\u00ec per ripercuotersi nella capacit\u00e0 non eccezionale del bagagliaio posteriore, al quale si accedeva tramite il lunotto, che si sollevava tirando una linguetta posta sul bordo interno del battente della porta lato guidatore. \nStruttura, meccanica e motori.\nEssendo un'evoluzione della \"Bagheera\", soprattutto a livello tecnico e strutturale la \"Murena\" ne riprese i principali contenuti. Ed allora ecco che si ritrova la scocca in acciaio come nella \"Bagheera\", ma stavolta con qualcosa in pi\u00f9, ossia un trattamento antiruggine ottenuto mediante zincatura a caldo. Tale processo fu attuato per la prima vola in campo automobilistico proprio con la \"Murena\" e richiese diversi test prima di essere approvato, in quanto fu necessario realizzare delle scocche sufficientemente rigide da non deformarsi a contatto con il bagno di zinco ad elevata temperatura (le vasche di zinco fuso utilizzate dalla Matra contenevano ben 410 tonnellate di zinco ad una temperatura di 460 \u00b0C). Cos\u00ec immersa nel bagno di zinco, la struttura fu completamente avvolta (sia internamente che esternamente) da una pellicola di zinco di 65 \u00b5m atta a proteggere la scocca dalla ruggine, ma che di fatto and\u00f2 ad appesantire ogni carrozzeria di 20\u00a0kg. In ogni caso, per\u00f2, alla scocca furono fissati pannelli carrozzeria in vetroresina, per cui la massa totale si mantenne entro livelli accettabili. Questo materiale, fin dai primi passi della Matra nel settore dell'industria automobilistica, fu un caposaldo imprescindibile e lo sarebbe stato anche negli anni a venire, quando il suo nome divenne legato indissolubilmente alla produzione delle prime tre generazioni della Renault Espace, anch'esse con carrozzeria in vetroresina. Tornando alla \"Murena\", essa mantenne anche la stessa architettura meccanica della \"Bagheera\", con motore posteriore centrale trasversale e trazione posteriore. Tale soluzione consent\u00ec maggior libert\u00e0 nel modellare le forme della parte anteriore, e consent\u00ec quindi anche il raggiungimento di un buon coefficiente di penetrazione aerodinamica, pari a 0,328 nella \"Murena\". Tale aspetto fece della \"Murena\" l'auto a motore centrale pi\u00f9 aerodinamica fino al 1989 (anno in cui fu lanciata la Panther Solo). Ci\u00f2 si tradusse anche in una sensibile riduzione dei consumi di carburante. Inoltre, il motore centrale consent\u00ec una pi\u00f9 equilibrata ripartizione dei pesi sui due assi e dunque un comportamento pi\u00f9 sicuro su strada.\nRispetto alla raffinata soluzione adottata sulla \"Bagheera\" per quanto riguardava il comparto sospensioni, essendo dotata di bracci posteriori in alluminio e di un sistema a doppia barra di torsione (cio\u00e8, sia sull'avantreno che sul retrotreno), la \"Murena\" sub\u00ec un'involuzione tecnica; i bracci posteriori erano scatolati in acciaio, e sul retrotreno mont\u00f2 le classiche molle in acciaio al posto delle barre di torsione, che per\u00f2 rimasero in dotazione sull'anteriore (disposte in senso longitudinale) cos\u00ec come sulla progenitrice. Sia davanti sia dietro furono montati barre antirollio ed ammortizzatori idraulici telescopici a doppio effetto. L'impianto frenante era invece a quattro dischi con pinza flottante, mentre lo sterzo era a cremagliera e pignone.\nAl suo debutto, la \"Murena\" fu presentata in due motorizzazioni, anche se come abbiamo gi\u00e0 visto, una delle due era ancora in fase di messa a punto:\nEntrambi i motori erano di origine Simca: quanto al cambio, la \"Murena\" montava un'unit\u00e0 manuale a 5 marce derivata direttamente da quella montata nella Citro\u00ebn CX. L'influenza del Gruppo PSA si fece presente anche sotto questo aspetto. Dal punto di vista della trasmissione, fu solo il rapporto al ponte a distinguere la \"Murena 1.6\" dalla \"Murena 2.2\".\nEvoluzione.\nLa produzione della \"Murena\" fu avviata poco dopo la chiusura del Salone di Parigi: entro la fine dell'anno, per\u00f2, arriv\u00f2 anche il nuovo responso della stampa, le cui critiche stavolta furono rivolte alla scarsa rigidit\u00e0 del telaio, fatto che impediva un comportamento sportivo nel vero senso della parola. Per questo motivo, la Matra corse ai ripari ed effettu\u00f2 degli interventi che comportarono la sostituzione del retrotreno originario con uno pi\u00f9 rigido. Ci\u00f2 port\u00f2 effettivamente dei benefici nel comportamento della vettura su strada, ma ebbe anche come conseguenza quella di ritardare l'avvio della commercializzazione, il quale slitt\u00f2 dal gennaio del 1981 al mese di febbraio. La potenziale clientela, presa dall'impazienza, si orient\u00f2 sull'allora giovane categoria delle GTI, la cui capostipite fu la Volkswagen Golf con il suo modello di punta nato ormai quattro anni prima, ma ancora forte di un gran successo commerciale. Per tappare la falla originatasi in questo modo, la Casa di Romorantin lanci\u00f2 una nuova campagna pubblicitaria in cui come testimonial apparve nientemeno che Jean-Pierre Beltoise, gi\u00e0 pilota di Formula 1 con i colori della Matra e da alcuni anni ritiratosi dalle competizioni ufficiali.\nLa \"Murena\" piacque per il fatto di avere una linea moderna e personale. Soprattutto a causa delle limitazioni imposte dal gruppo PSA, ci furono per\u00f2 anche alcuni passi indietro; le plastiche e gli interni erano complessivamente di qualit\u00e0 leggermente pi\u00f9 approssimativa; l'impianto di ventilazione fino al 1982 era poco efficiente; l'allestimento della versione 1.6 era meno curato rispetto alla 2.2 (interni in \"Tweed\" anzich\u00e9 in velluto, assenza di tunnel centrale portaoggetti, del poggiapiedi passeggero, dei vetri in tinta elettrici - opzionali -, dei cerchi in lega - opzionali -). La Murena, a causa delle maggiori motorizzazioni, pesava leggermente pi\u00f9 della sua progenitrice (mediamente da 895\u00a0kg a 1025\u00a0kg).\nLa carriera della \"Murena\" fu abbastanza breve e non particolarmente coronata da favorevoli riscontri commerciali, ma suscit\u00f2 l'interesse di molti preparatori sportivi che la utilizzarono come base per derivarne degli esemplari da utilizzare in svariate specialit\u00e0. Tra questi preparatori vi furono Bouhier in Francia o Gutmann in Germania, ma fu la stessa Matra a compiere uno dei passi pi\u00f9 significativi: sempre cercando di elevare le prestazioni della vettura, Matra svilupp\u00f2 un kit di potenziamento denominato \"preparazione 142\" (o Kit S) da adattare alla 2.2. \nNel 1984, quando gi\u00e0 il destino della vettura apparve segnato, vennero tolte dal mercato le versioni 1.6 e 2.2 e furono prodotti 480 esemplari di Murena 2.2 S, ovvero una versione ufficiale della Kit S basata sul modello venduto in Germania. La Murena 2.2 S non venne mai importata in Italia.\nLa Murena non incontr\u00f2 un grande successo commerciale: in tre anni di produzione sorpass\u00f2 di poco i 10.000 esemplari prodotti (10.680), mentre l'obiettivo di vendite era stato stimato in 25.000 esemplari minimi. Durante la sua carriera commerciale sub\u00ec aggiornamenti pi\u00f9 che altro di dettaglio e relativi agli allestimenti ed a perfezionamenti in alcuni punti giudicati migliorabili. In Italia non venne particolarmente apprezzata e, la versione 2.2 L, fu rarissima in questo Paese in quanto venne svantaggiata dal fatto di essere considerata (avendo cilindrata superiore ai 2.000 c.c. a benzina) all'epoca, dal fisco italiano, un \"bene voluttuario\", cio\u00e8 di \"lusso\" e dunque tassata con IVA sull'acquisto del 38%.\nMatra dal canto suo sapeva di non poter sopravvivere solo con la Murena ed aveva bisogno di sostituire il suo modello di maggior successo, la Rancho, che era stata venduta in 55.000 esemplari.\nQuando fu presentata l'evoluzione logica della Ranch ai vertici Peugeot, questi non se la sentirono di lanciarsi nella nuova sfida in un segmento nuovo (il progetto presentato era infatti quella che sarebbe stata conosciuta come il primo monovolume europeo, la Renault Espace). Matra prov\u00f2 a proporre il progetto a Citro\u00ebn senza risultati ed ebbe contatti preliminari pure con BMW, ma alla fine si svincol\u00f2 da Peugeot e si leg\u00f2 a Renault. Quest'ultima appoggi\u00f2 il progetto, ma fiss\u00f2 due condizioni: la nuova vettura avrebbe dovuto essere marchiata Renault e Matra avrebbe dovuto cessare la produzione della \"Murena\", che sul mercato francese infastidiva l'immagine della contemporanea \"Fuego\". \nPer questo motivo nel 1984 cess\u00f2 prematuramente la produzione della Murena, per la quale tra l'altro era stata gi\u00e0 preparata un'ulteriore evoluzione (la \"4S\", studiata gi\u00e0 nel 1981) da 175.5\u00a0CV, dotata di testata ROC 16v, derivante dai motori 2.000\u00a0cm\u00b3 di Formula 2 del Reparto Corse Chrysler (Racing Organisation Course - ROC per l'appunto), e non era per nulla, come molti pensano, dotata di motore a 16 valvole Lotus, come quello montato sulla Talbot-Sunbeam-Lotus, anche se quest'ultimo motore fu preso come punto di riferimento per la realizzazione del motore \"4S\". La \"4S\" rimase prodotta in due soli esemplari, tuttora esistenti; una giallo/nero (denominata \"Martin\" in nome dell'ingegnere che progett\u00f2 tale propulsore) ed una blu/verde (in omaggio a Pescarolo, pilota Matra), motorizzati per\u00f2 alla fine con il 2.2 da 142\u00a0CV.\nAttivit\u00e0 sportiva.\nNonostante la bont\u00e0 del progetto, da un punto di vista sportivo, la Murena non ebbe successi internazionali a causa della mancata omologazione nel gruppo B (200 esemplari minimi prodotti) e da una convergenza di sforzi, da parte di Peugeot, su modelli pi\u00f9 commerciali, tuttavia, Matra, assieme all'azienda di Grenoble \"Politecnic\", non rinunci\u00f2 alla propria vocazione e mise in pista al Rally Mille Pistes del 1981 una Murena, preparata Gruppo 4, che debutt\u00f2 con Jean-Pierre Beltoise, detto \"Bebel\", e la cantante Veronique Jannot, ritirandosi per guasto meccanico. La Murena con motore Gruppo 4 \u201cPolitecnic\u201d partecip\u00f2 al Rally di Montecarlo 1982 con Philippe Wambergue e lo stuntman R\u00e9my Julienne. Diversi esemplari in Gruppo 5 preparati sempre con \"Politecnic\" e dotati anche di trazione integrale permanente, dominarono tuttavia, per pi\u00f9 anni consecutivi, i campionati europeo e francese di rallycross, vincendo ancora oltre la vita commerciale del modello (cio\u00e8 fino al 1986), con Max Mamers prima e Denis Marcel dopo.\nVenne fatto il tentativo di montare longitudinalmente, su di un prototipo unico, anche il 12 cilindri a V 3000 c.c. Matra di Formula 1 da 510\u00a0CV."}
{"id": "1221497", "revid": "6923", "url": "https://it.wikipedia.org/wiki?curid=1221497", "title": "Matra-Simca Murena", "text": ""}
{"id": "1221499", "revid": "614773", "url": "https://it.wikipedia.org/wiki?curid=1221499", "title": "Pompeo Mariani", "text": "Biografia.\nInfanzia.\nNacque a Monza il 9 settembre 1857, figlio di Martino Mariani e di Giulia Bianchi in una casa di Borgo Como, nei pressi della chiesa di San Biagio. La madre Giulia, figlia del pittore Giosu\u00e8 Bianchi, era sorella del pi\u00f9 famoso Mos\u00e8. Il giovane Pompeo compie a Monza gli studi ginnasiali e viene avviato alla carriera bancaria a Milano. A Milano viene anche introdotto nei circoli culturali del tempo, la Pasticceria Cova e La Scala. Conosce Gaetano Braga, Arrigo Boito, Luigi Conconi e Vespasiano Bignami. Si dedica alla musica e disegna caricature. \nNel 1878 prende in segreto lezioni di pittura da Eleuterio Pagliano. Lo zio Mos\u00e8 intercede per lui presso la famiglia che non lo voleva dedito all'arte, e lo sollecita a lavorare all'aperto nel Parco di Monza. Nel 1880 compie un viaggio in Egitto, riportandone dei lavori che susciteranno interesse e anche un buon successo commerciale dando inizio alla carriera del pittore. I lavori saranno presentati alle esposizioni dell'Accademia di belle arti di Brera nel 1881 e 1882. \nNel 1883 frequenta Genova, ospite della sorella Anna Mariani che, dopo essersi sposata con Ignazio Pitscheider aveva lasciato Monza per trasferirsi nel capoluogo ligure. In quel periodo esegue una serie di dipinti fra cui \"Saluto al sole morente\" che vince il \"Premio Principe Umberto\" nel 1884. In quegli anni stabilisce il suo primo studio di pittura nella Villa Keller a Monza continuando anche a lavorare nel parco con lo zio Mos\u00e8 ed il cugino Emilio Borsa. Di questo periodo sono anche numerosi ritratti che rivelano la grande abilit\u00e0 tecnica raggiunta. Significativo quello del Colonnello Chiodini conservato alla Galleria Giannoni di Novara. \nNel 1885 espone a Parigi, \"Saluto al sole morente\" vincendo la medaglia d'oro, e a Londra, \"La notte nel porto di Genova\" che gli vale la medaglia d'argento. L'anno successivo muore suo padre e l'artista si trasferisce con la madre nell'attuale via Volta. Nel 1888 ottiene la medaglia d'oro a Monaco di Baviera per \"Tramonto nel porto di Genova\" e la menzione d'onore all'esposizione universale di Parigi con \"Cantuccio di primavera\". Dedicandosi inoltre alla ritrattistica, esegue dipinti per la borghesia e la nobilt\u00e0 milanese. Viene infine incaricato del ritratto del re Umberto I ed \u00e8 a Roma per eseguirlo direttamente dal vero (1889). La famiglia reale acquister\u00e0 varie tele, fra cui: \"D'autunno al cader delle foglie\", \"Il torrente\", \"Una lanca del Ticino\", ecc. \nUno dei suoi rari quadri a soggetto storico \"La partenza di Garibaldi dallo scoglio di Quarto\" \u00e8 acquistato dal Ministero della pubblica istruzione per il Palazzo del Senato. In quegli anni parteciper\u00e0 anche a numerose esposizioni in tutta Europa. \nDal 1890 soggiorna a Gignese, sopra il Lago Maggiore, con lo zio Mos\u00e8 Bianchi, dove dipinge soggetti di paesaggio con molto successo. Frequenter\u00e0 anche Zelata, vicino a Bereguardo, dove ritrarr\u00e0 numerosi soggetti venatori, le mondine e i paesaggi lacustri. Nel 1890 espone a New York, e nel 1893 a Chicago ottenendo notoriet\u00e0 anche oltreoceano. Dal 1898 comincia a frequentare Bordighera, dove poi vivr\u00e0 nei suoi ultimi anni, e qui incontra la cantante lirica Marcellina Caronni che diventer\u00e0 sua moglie nel 1906. Tra il 1900 e il 1903 tiene studio a Milano, in corso Magenta, lavorando a soggetti legati alla vita mondana della citt\u00e0 ritraendone l'ippodromo, i caff\u00e8, i teatri. Avr\u00e0 inoltre molte commesse dalla ricca nobilt\u00e0 milanese tra cui i Bonacossa e gli amici Negroni.\nNel 1904 muore lo zio Mos\u00e8 Bianchi. Trasferisce casa e studio milanese in via Monte Napoleone, dove rimarr\u00e0 fino al 1918 per poi traslocare nuovamente, questa volta in piazza Sant'Alessandro. \nDal 1908 i soggiorni a Bordighera divengono sempre pi\u00f9 frequenti. In un primo tempo risiede all'Hotel d'Angleterre, ma nel 1909 acquista il cottage della Contessa Fanshawe, costruito dall'architetto Charles Garnier. La residenza sar\u00e0 subito ingrandita e nel 1911, all'interno del giardino di Villa Mariani far\u00e0 costruire il suo famoso studio chiamato La Specola dall'architetto Rudolf Winter, figlio del celebre botanico Ludwig Winter. Mariani decide di stabilirsi a Bordighera in modo definitivo, facendone il suo rifugio con la moglie Marcellina Caronni. \nIn quell'epoca si recher\u00e0 sovente a Monte Carlo dove trarr\u00e0 ispirazione per le sue tele sulle sale da gioco. Continuer\u00e0 comunque a ritrarre la natura, dipingendo sia la collina bordigotta con i suoi ulivi che la costa con i suoi pescatori ed il mare. Espone oltreoceano, a Buenos Aires e, nel 1911, a New York dove le sue opere ottengono un tale successo che il miliardario Andrew Carnegie decide di acquistarne alcune, cos\u00ec come i Rothschild, Max Linder, Charlie Chaplin, Arturo Toscanini e Giacomo Puccini. \nNel 1914 muore la madre a cui \u00e8 profondamente legato. A Milano nel 1915 \u00e8 testimone alle nozze del suo nipote prediletto Giovanni Battista Pitscheider, figlio della sorella Anna, che sposa la pittrice Elisabetta Keller. Dal 1916 decide di non partecipare pi\u00f9 ad alcuna mostra o esposizione. A Bordighera esegue nel 1919 un piccolo ritratto della regina Margherita. \nNel 1923 accetta di organizzare una grande mostra personale, presso la Galleria Pesaro, di circa 340 tele con cui dare una visione completa del suo percorso artistico. Pompeo Mariani muore a Bordighera il 25 gennaio 1927 e viene sepolto nel Cimitero Urbano di Monza.\nMorte.\nPompeo Mariani non ebbe figli. Alla sua morte la propriet\u00e0 di Bordighera passa prima alla moglie Marcellina Caronni e poi a Maria Caronni, una figlia illegittima che Marcellina aveva avuto prima di sposarsi e che Mariani non adott\u00f2 mai. In seguito le propriet\u00e0 passeranno a Pompeo Lomazzi, il figlio che Maria Caronni ebbe da Mario Lomazzi, conosciuto mentre lui e il padre Giovanni Lomazzi, lavoravano a villa Mariai.\nQuando Lomazzi mor\u00ec, senza figli, l'intero patrimonio and\u00f2 in successione alla cognata Stefania Scevak che trasmise il tutto ad una societ\u00e0 privata. \nAlcuni dipinti e disegni furono donati all'Istituto Internazionale di Studi Liguri di Bordighera.\nCommemorazione.\nNel 1958 il Comune di Monza con l'aiuto del nipote Giovanni Battista Pitscheider organizza una mostra retrospettiva presso l'Arengario. \nUna targa commemorativa posta nel 1958 dal Comune di Monza in via Volta 12, ricorda il suo primo atelier di pittura di Villa Keller. Nel 2015 nasce a Milano, dagli eredi diretti e discendenti di sangue dell'artista, l'\"Associazione Culturale per la tutela, lo studio, valorizzazione e diffusione dell'Archivio e dell'Opera di Pompeo Mariani e di Elisabetta Keller\". Emanazione dell'associazione \u00e8 l'\"Archivio Pompeo Mariani\", giuridicamente registrato con il sito http://www.archiviopompeomariani.org/ Il 18 novembre 2017, in occasione degli anniversari di nascita e di morte dell'artista, viene presentato, all'interno dell'evento Bookcity Milano 2017, nella sede di Gallerie d'Italia, la monografia pubblicata da Silvana Editoriale dal titolo \"Pompeo Mariani 1857-1927. La storia inedita di un grande pittore dell'Ottocento\". Il volume di Paolo Lunardi Versienti \u00e8 interamente costruito sui materiale dell'Archivio Pompeo Mariani ed \u00e8 un progetto a cura dell'Associazione Culturale per lo studio, la tutela, valorizzazione e diffusione dell'Archivio e dell'Opera di Pompeo Mariani e di Elisabetta Keller. \nIl 27 marzo 2018 Pompeo Mariani Archivio in collaborazione con la Galleria d\u2019arte moderna di Milano ha presentato, insieme a numerosi storici dell'arte, nella storica cornice della Villa Reale di Milano il volume monografico dal titolo \"Pompeo Mariani 1857-1927. La storia inedita di un grande pittore dell'Ottocento\". \nIl 20 ottobre 2018 l'Archivio Pompeo Mariani, in collaborazione con la Galleria d'Arte Moderna di Genova, ha presentato presso i Musei di Nervi il volume monografico dal titolo \"Pompeo Mariani 1857-1927. La storia inedita di un grande pittore dell'Ottocento\". Per la prima volta, si \u00e8 potuto disegnare un profilo inedito dell\u2019artista grazie all\u2019analisi scientifica di migliaia di documenti, lettere, appunti, fotografie e inventari autografi custoditi a Milano nell'Archivio Pompeo Mariani. \nIl 30 gennaio 2019 il Consiglio Direttivo e gli associati, con delibera assembleare ordinaria e straordinaria cambiano la denominazione dell'Associazione che prende il nome di \"Associazione Culturale per la tutela, lo studio, la valorizzazione dell\u2019Archivio e dell'Opera di Mos\u00e8 Bianchi, Pompeo Mariani, Elisabetta Keller\". Viene costituito cos\u00ec un terzo archivio d'artista, l'Archivio Mos\u00e8 Bianchi, http://www.archiviomosebianchi.org/ che in ordine cronologico e per linea di discendenza familiare diretta si lega coerentemente a quelli ora presenti. Il 16 novembre 2019 i Musei Civici di Monza e l'Archivio Pompeo Mariani hanno presentato in collaborazione con l'Associazione Culturale per la tutela, lo studio, la valorizzazione dell'Archivio e dell'Opera di Mos\u00e8 Bianchi Pompeo Mariani Elisabetta Keller e l'Associazione Amici dei Musei di Monza e Brianza, il volume monografico dal titolo \"Pompeo Mariani (1857-1927). La storia inedita di un grande pittore dell'Ottocento\".\nPer l'occasione \u00e8 stato esposto nel museo, dal 16 novembre 2019 al 6 gennaio 2020, il dipinto inedito di Pompeo Mariani, \"Ritratto del nipote Giovanni Pitscheider\" del 1905, concesso in prestito dall'Archivio Pompeo Mariani. Nel gennaio del 2021 esce dall'Archivio Pompeo Mariani un inedito film-documentario per la regia di Giovanni Pitscheider dal titolo \"Istanti ritrovati. La vita di Pompeo Mariani nei ricordi del pronipote Umberto Pitscheider\". Il progetto, diviso in tre episodi, \u00e8 un cortometraggio biografico ricco di straordinarie e intense immagini conservate nell\u2019archivio di famiglia. I preziosi fotogrammi utili alla comprensione dell\u2019artista monzese sono visibili nella sezione filmati del sito dell'Archivio Pompeo Mariani. L'8 marzo 2021 \u00e8 stato pubblicato un articolo-recensione su Il Cittadino di Monza e Brianza.\nCuriosit\u00e0.\nEnrico Piceni racconta nel suo \"Tra libri e quadri\" che la Regina Margherita si era recata senza preavviso a Villa Mariani per complimentarsi con il maestro per il ritratto fatto al marito Umberto I. Mariani, in abiti da lavoro e non trovandosi presentabile, dovette cambiarsi d'abito, ma cos\u00ec facendo fece attendere la regina. Il Mariani si scus\u00f2 e colse l'occasione per realizzare un rapido ritratto della sovrana. Da quel giorni molti lo chiamarono \"il pittore che fece aspettare la regina\". Il ritratto \u00e8 conservato presso l'Istituto Internazionale di Studi Liguri."}
{"id": "1221500", "revid": "33689", "url": "https://it.wikipedia.org/wiki?curid=1221500", "title": "Rodoaldo del Friuli", "text": "Successore di Landari, durante il regno di Cuniperto, intorno al 695, sub\u00ec l'usurpazione da parte di Ansfrido, che ag\u00ec senza il consenso del re il quale, tuttavia, parve in un primo momento tollerare l'avvicendamento di Cividale. Rodoaldo fugg\u00ec in Istria, raggiunse via mare Ravenna e, da l\u00ec, si rec\u00f2 a Pavia presso la corte di Cuniperto. Dopo la definitiva deposizione di Ansfrido, che si era ribellato anche al re, Cuniperto affid\u00f2 il ducato al fratello di Rodoaldo, Adone. Non si sa quale fu il motivo che port\u00f2 il re a non insediare nuovamente Rodoaldo; probabilmente lo fece per controllare maggiormente l'irrequieto ducato di confine.\nSecondo la tradizione, a lui si deve la costruzione di uno xenodochio presso la Chiesa di San Giovanni in Cividale."}
{"id": "1221504", "revid": "599013", "url": "https://it.wikipedia.org/wiki?curid=1221504", "title": "Giancarlo Pasquini", "text": ""}
{"id": "1221505", "revid": "132266", "url": "https://it.wikipedia.org/wiki?curid=1221505", "title": "Guillaume de Nogaret", "text": ""}
{"id": "1221508", "revid": "767487", "url": "https://it.wikipedia.org/wiki?curid=1221508", "title": "Willie Sojourner", "text": "Ha ricoperto il ruolo di centro nella AMG Sebastiani Rieti per sei stagioni vincendo una Coppa Kora\u0107.\nBiografia.\nLa carriera negli USA.\nWillard Leon (Willie) Sojourner \u00e8 nato a Filadelfia nel 1948, la sua carriera a livello scolastico \u00e8 passata per il liceo di Germantown per arrivare alla Weber State University dove ha realizzato 19,3 punti e catturato 14,1 rimbalzi di media; scelto nel 1971 al secondo giro dai Chicago Bulls non ebbe mai l'opportunit\u00e0 di giocare nella NBA e pass\u00f2 alla lega rivale della ABA dove disput\u00f2 quattro stagioni, due nei Virginia Squires e due nei New York Nets con cui vinse nel 1974 il titolo ABA. Nei quattro anni tra i professionisti ha segnato in media 6 punti e catturato 4,8 rimbalzi a partita. In tutta la carriera tra i pro \u00e8 stato compagno di squadra di Julius Erving di cui era grande amico e per cui ha coniato il famoso soprannome \"Doctor J\".\nPur dotato di una buona tecnica e di una discreta elevazione, difettava in termini di atletismo (era alto 205 cm, poco per un centro), cos\u00ec fu tagliato dai New York Nets ed usc\u00ec dal giro del basket professionistico.\nL'arrivo in Italia nella Sebastiani.\nDopo una stagione nella EBA nei Lancaster Red Roses, arriva la segnalazione di Richard Percudani al Presidente Dr. Renato Milardi. Cos\u00ec il GM Italo Di Fazi e il TM Attilio Pasquetti Rieti cercarono per\u00f2 suo fratello Mike che invece aveva appena firmato per gli Atlanta Hawks. Pasquetti parl\u00f2 con lui telefonicamente, e quella telefonata \u00e8 rimasta ormai nella storia.\nWilly disse che lui poteva venire al suo posto e cos\u00ec Sojourner, grazie anche alle regole di quel periodo che prevedevano forti limitazioni ai trasferimenti degli stranieri, disputer\u00e0 sei campionati con la maglia della Sebastiani.\nSaranno sei anni molto intensi, la Sebastiani con lo \"zio\", come verr\u00e0 affettuosamente soprannominato, arriver\u00e0 due volte alle semifinali scudetto e due volte alla finale di Coppa Kora\u0107 di cui una verr\u00e0 vinta nel 1980 a Liegi.\nAutore di grandi giocate, libero dallo stress e dall'eccessiva fisicit\u00e0 del campionato statunitense, sapr\u00e0 esprimersi al meglio dimostrando il suo valore sia tecnico che umano. Giocatore completo dal tiro infallibile dal perimetro, spesso superava l'avversario diretto con il famoso \"gancio cielo\" che eseguiva alla perfezione. Negli anni di Rieti fece coppia con Cliff Meely, Lee Johnson, Irving Kiffin e Tony Zeno, risultando tra le migliori coppie di cestisti americani mai venuti nel campionato italiano. Leader indiscusso di quella squadra, fu fondamentale anche per la crescita di giovani talenti come Roberto Brunamonti e Domenico Zampolini che vicino a lui ebbero la possibilit\u00e0 di maturare.\nIl ritiro ed il ritorno a Rieti.\nFinita l'esperienza reatina, Sojourner gioc\u00f2 ancora un anno in Italia (1982/83) all'Italcable Perugia, dopodich\u00e9 fece perdere le sue tracce, come faceva sempre alla fine di ogni campionato. In tutto, aveva segnato 4799 punti in Serie A.\nDopo un breve ritorno nel 1992, quando sembrava che gli dovesse essere affidato il settore giovanile della Sebastiani, Sojourner spar\u00ec di nuovo tornando a vivere negli Stati Uniti.\nNel 2005, a distanza di oltre dieci anni, Sojourner fu contattato dalla Nuova Sebastiani Basket Rieti (squadra che aveva raccolto l'eredit\u00e0 della AMG Sebastiani dopo che questa aveva cessato l'attivit\u00e0), la quale gli affid\u00f2 ufficialmente l'incarico di guidare il settore giovanile. Cos\u00ec, il 15 settembre 2005, Sojourner torn\u00f2 a Rieti accolto come una leggenda vivente dai tifosi. Proprio per la calorosit\u00e0 dell'accoglienza, Sojourner decise di accettare le offerte della societ\u00e0, e rassicur\u00f2 il pubblico (timoroso di vederlo sparire di nuovo) dicendo che \u00abWillie no parte\u00bb.\nInvece la seconda esperienza reatina di Sojourner dur\u00f2 appena 35 giorni, a causa di un drammatico incidente stradale in cui l'ex cestista perse la vita. La sera del 19 ottobre, mentre tornava a casa percorrendo la via Terminillese nei pressi di Vazia, a causa della pioggia e dell'alta velocit\u00e0, l'ex campione perse il controllo della sua auto, che si and\u00f2 a schiantare contro un albero uccidendolo sul colpo. Al suo funerale, che fu officiato dal parroco di Madonna del cuore, don Rino Nicol\u00f2, al Palaloniano, l'arena della Sebastiani, parteciparono migliaia di persone oltre che le maggiori personalit\u00e0 del basket reatino.\nA pochi mesi dalla sua morte fu deciso di intitolargli il palazzetto, che da quel momento ha preso il nome di PalaSojourner.\nCuriosit\u00e0.\nWillard L. Sojourner ha recitato nel film Sbirulino del 1982 con Sandra Mondaini, interpretando se stesso."}
{"id": "1221514", "revid": "767487", "url": "https://it.wikipedia.org/wiki?curid=1221514", "title": "10,000 Maniacs", "text": "I 10,000 Maniacs sono un gruppo musicale alternative rock nato negli Stati Uniti d'America nel 1981. Il gruppo, che spesso ha cambiato i propri componenti, \u00e8 tuttora attivo. La pi\u00f9 nota dei suoi membri \u00e8 Natalie Merchant, che nel 1993 ha lasciato la band per intraprendere una carriera come solista.\nStoria del gruppo.\n1981 - 1984.\nIl gruppo \u00e8 stato fondato nel 1981 a Jamestown e originariamente si chiamava \"Still Life\". I membri originari furono Dennis Drew (tastiere), Steve Gustafson (basso), Chet Cardinale (batteria), Robert Buck (chitarra) e Terry Newhouse (ex-moglie di Buck e cantante). Gustafson invit\u00f2 in seguito Natalie Merchant, che allora aveva 17 anni, a cantare alcuni brani e John Lombardo, che faceva parte di un gruppo chiamato \"The Mills\" e talvolta suonava con gli \"Still Life\", fu quindi invitato ad unirsi alla band definitivamente. Nel luglio di quell'anno Newhouse e Cardinale lasciarono il gruppo, mentre Natalie Merchant divent\u00f2 la cantante principale. Vari musicisti si alternarono nel ruolo di batterista. Il gruppo cambi\u00f2 quindi il proprio nome, dapprima in Burn Victims, quindi in 10,000 Maniacs, ispirandosi al film horror di serie B \"Two Thousand Maniacs!\".\nSi esibirono per la prima volta come 10,000 Maniacs il 7 settembre 1981, festa del lavoro negli Stati Uniti, con una formazione composta da Natalie Merchant, John Lombardo, Robert Buck, Dennis Drew, Steve Gustafson, e Tim Edborg alla batteria. Edborg presto abbandon\u00f2 e per il resto dell'anno fu rimpiazzato da Bob \"Bob O Matic\" Wachter. Stanchi di suonare solo pezzi altrui, - anche se il loro primo successo lo riscossero con la cover del brano di Cat Stevens \"\"Peace Train\" - il gruppo inizi\u00f2 a comporre dei propri brani, generalmente con Natalie Merchant ad occuparsi dei testi, mentre John Lombardo componeva le musiche. Tra febbraio e marzo del 1982, con John Foti alla batteria, registrarono un EP intitolato \"Human Conflict Number Five\", a cui seguirono vari piccoli concerti. In questo periodo, seguendo il suggerimento di un amico che sosteneva che l\u00ec era facile ottenere degli ingaggi, si trasferirono ad Atlanta. L'esperienza si rivel\u00f2 fallimentare e, dopo essersi ridotti a rastrellare le foglie secche ed a vendere il sangue per pagare l'affitto, in novembre rientrarono a Jamestown.\nAll'inizio del 1983 alla band si aggreg\u00f2 come batterista definitivo Jerry Augustyniak, da loro incontrato un giorno in cui avevano suonato a Buffalo, citt\u00e0 dove il musicista viveva e suonava in un gruppo punk chiamato \"The Stains\"\". Tra marzo e luglio registrarono i brani per un secondo disco, \"Secrets of the I Ching\" - il loro primo album completo - pubblicato dalla \"Mark Records\" sotto il nome dell'etichetta personale del gruppo, la \"Christian Burial Music\". Il disco ricevette una favorevole accoglienza da parte della critica ed attir\u00f2 l'attenzione di John Peel, il noto Dj della stazione Radio 1 della BBC. Uno dei pezzi, \"\"My Mother the War\", riscosse un certo successo nel Regno Unito ed entr\u00f2 nella classifica di vendita dei singoli delle etichette indipendenti. Nel 1983 e nel 1984 la band fu praticamente sempre in tour, tenendo tra l'altro dei concerti in Inghilterra. Peter Leak, un inglese che viveva a New York, si interess\u00f2 a loro, li contatt\u00f2 e divenne il loro manager. Con l'aiuto di Leak e del cacciatore di nuovi talenti Howard Thompson, i 10,000 Maniacs nel novembre 1984 firmarono un contratto per l'Elektra. In primavera registrarono cos\u00ec il loro secondo album, \"The Wishing Chair\" ai Livingston Studios di Londra, con la produzione di Joe Boyd.\n1984 - 1993.\nIl cofondatore John Lombardo abbandon\u00f2 il gruppo durante una sessione di prove il 14 luglio 1986 e i membri rimasti iniziarono la registrazione di un nuovo album a Los Angeles, con la produzione di Peter Asher. \"In My Tribe\", un lavoro maggiormente orientato verso sonorit\u00e0 \"pop rock\", fu pubblicato il 7 luglio 1987 e conquist\u00f2 le classifiche di vendita rimanendovi per 77 settimane raggiungendo la 37\u00aa posizione come massimo vertice. In questo modo il gruppo si conquist\u00f2 il favore di un'ampia fetta di pubblico negli Stati Uniti, incontrando il favore del pubblico anche nel Regno Unito. L'album successivo, \"Blind Man's Zoo\", raggiunse il 13\u00ba posto, incrementando molto il seguito di cui godeva la band. Nel 1990, con l'aiuto di John Lombardo, la band rimasterizz\u00f2 i primi due album, \"Human Conflict Number Five\" e \"Secrets of the I Ching\", pubblicandoli insieme sotto forma di una raccolta intitolata \"Hope Chest: The Fredonia Recordings 1982-1983\". John Lombardo e Mary Ramsey, che avevano formato un gruppo folk chiamato John &amp; Mary, andarono in tour con i 10,000 Maniacs, aprendo i concerti dell\"'Hope Chest Tour\" del 1990. Nel 1991, mentre stavano registrando un nuovo lavoro, Natalie Merchant rivel\u00f2 agli altri membri del gruppo che entro due anni intendeva lasciare per intraprendere una carriera come solista. Nel 1992 fu pubblicato \"Our Time in Eden\" e, il 21 aprile 1993, i 10,000 Maniacs registrarono l'MTV Unplugged. Il 5 agosto, sempre dagli schermi dell'emittente musicale, la Merchant annunci\u00f2 pubblicamente la sua separazione dalla band. L'album \"MTV Unplugged\" fu pubblicato nell'ottobre 1993. Nello stesso anno, in gennaio, il gruppo si era esibito alla festa di inizio mandato del presidente Clinton, dato che la Merchant \u00e8 un'accanita sostenitrice del Partito Democratico.\n1994 - 2001.\nTra la fine del 1993 e l'inizio del 1994 i membri rimasti dei 10,000 Maniacs (Augustyniak, Buck, Drew, e Gustafson) chiesero a \"John &amp; Mary\" di unirsi al gruppo e suonare con loro. La band, cos\u00ec rinnovata, inizi\u00f2 quasi subito a suonare e preparare nuovi pezzi, inizialmente con il nome di \"John &amp; Mary, Rob, Steve, Dennis, &amp; Jerry,\", in attesa di riprendere legalmente il controllo sul nome \"10,000 Maniacs\".\nCon Mary Ramsey come cantante, i 10,000 Maniacs pubblicarono due album: nel 1997 \"Love Among the Ruins\" per la Geffen Records e nel 1999 \"The Earth Pressed Flat\" per la Bar/None Records.\nNel dicembre del 1998 il primo chitarrista Rob Buck si separ\u00f2 momentaneamente dal gruppo per trasferirsi in Texas e dedicarsi ad un nuovo progetto musicale chiamato League of Blind Women. Al suo posto la band ingaggi\u00f2 Michael Lee Jackson, che faceva parte degli \"Animal Planet\"\". Buck torn\u00f2 nell'estate del 1999, e i fans notarono subito in lui un grosso cambiamento: l'uomo che vedevano sul palco suonava come Rob Buck, ma non sembrava Rob Buck. L'un tempo robusto chitarrista appariva invecchiato e molto dimagrito.\nIl 3 novembre 2000 i 10,000 Maniacs si esibirono a Buffalo con \"la Buffalo Philharmonic Orchestra\". Sarebbe stato l'ultimo concerto insieme a Rob Buck. Il chitarrista e fondatore del gruppo mor\u00ec il 19 dicembre di quell'anno per un'insufficienza epatica all'et\u00e0 di 42 anni. Fu sepolto al \"Mission Cemetery\" di Sugar Grove in Pennsylvania.\nLa band decise di prendersi una pausa. Steve Gustafson, Dennis Drew e Jeff Erickson fondarono un gruppo chiamato \"The Mighty Wallop!\". Jerry Augustyniak si un\u00ec ad un altro gruppo, gli \"Only Humen\". Il 5 dicembre 2001 i 10,000 Maniacs, con una formazione che comprendeva Steve Gustafson, Dennis Drew, Jerry Augustyniak, John Lombardo e Mary Ramsey si esib\u00ec ad un concerto di beneficenza a Toronto: al posto di Rob Buck c'era il suo tecnico addetto alle chitarre, Jeff Erickson.\n2002 - 2015.\nNel 2002 Gustafson, Drew e Augustyniak decisero di cambiare cantante. Lombardo, accortosi alle prime prove che erano stati ingaggiati Jeff Erickson come chitarrista e Oskar Saville - dalla band di Chicago \"Rubygrass\" - come cantante, abbandon\u00f2 nuovamente il gruppo. Questa nuova formazione tra il 2002 e il 2006 \u00e8 andata sporadicamente il tour, esibendosi in vari festival musicali in uno spettacolo composto dai loro grandi successi. In vari spettacoli del 2006 si \u00e8 riunita al gruppo anche Mary Ramsey, che ha suonato la viola e cantato come corista.\nIl 28 aprile 2015 esce un nuovo album, \"Twice Told Tales\".\nComponenti del gruppo.\nNel corso del tempo hanno fatto parte dei 10,000 Maniacs una grande variet\u00e0 di musicisti. Questo ne \u00e8 un parziale elenco:"}
{"id": "1221517", "revid": "118031", "url": "https://it.wikipedia.org/wiki?curid=1221517", "title": "10000 Maniacs", "text": ""}
{"id": "1221518", "revid": "118031", "url": "https://it.wikipedia.org/wiki?curid=1221518", "title": "10.000 Maniacs", "text": ""}
{"id": "1221523", "revid": "2202616", "url": "https://it.wikipedia.org/wiki?curid=1221523", "title": "Santuario del Santissimo Crocifisso dei Miracoli", "text": "Il santuario del Santissimo Crocifisso dei Miracoli si trova a Borgo San Lorenzo, accanto all'ex chiesa e convento di San Francesco. \nStoria e descrizione.\nL'edificio religioso risale al Settecento, infatti fu costruito dal 1714 al 1743 dall'architetto fiorentino Girolamo Ticciati. Fu ampiamente ricostruito nel 1919 in seguito al terremoto del 29 giugno. La sua facciata esterna e la loggia furono disegnate dall'architetto Giuseppe Ruggeri nel 1754.\nL'interno si presenta con una struttura a pianta centrale a croce greca; vi sono quattro pilastri di ordine composito che reggono la cupola e quattro archi a tutto sesto, dipinti da Fortini e Terreni nel 1783.\nIl Santuario ospita otto dipinti con le \"Storie della Passione\", (1846-1850) di Luigi Sabatelli e dei suoi scolari; il dipinto di Ignazio Hugford, \"Battesimo di Costantino\"; un'opera di Giuseppe Bezzuoli eseguita nel 1837 mostra l\"'Angelo consolatore del popolo\", dove sono rappresentati anche alcuni abitanti di Borgo San Lorenzo impauriti dal terremoto del 6 febbraio 1835; un quadro che rappresenta il \"Sacrificio di Abramo\", opera di Pietro Colli; un \"transito di San Giuseppe\" di Ferdinando Folchi. Per il pavimento e la balaustra \u00e8 stato usato il marmo di Carrara.\nUna ceramica policroma raffigurante \"Giovanni il Battista\" \u00e8 opera della Manifattura Chini Fornaci San Lorenzo.\nSull'altare del Santuario, coperto dalla tela del Bezzuoli, esposto solo la prima domenica del mese e per la festa del SS. Crocifisso (ultima domenica di luglio), si trova un Crocifisso ligneo risalente alla seconda met\u00e0 del Trecento, ritenuto miracoloso il quale fu abbandonato da un gruppo di pellegrini tedeschi che si trovarono a passare per Borgo San Lorenzo nel 1399 per recarsi per il Giubileo a Roma nell'anno 1400, ma lasciarono precipitosamente il paese travagliato dalla peste."}
{"id": "1221524", "revid": "1714743", "url": "https://it.wikipedia.org/wiki?curid=1221524", "title": "Rodolfo II d'Asburgo (1270-1290)", "text": "Biografia.\nEra l'ultimo figlio di Rodolfo I d'Asburgo, dal 1273 Re dei Romani, e di Gertrude di Hohenberg.\nNel dicembre 1282 divenne duca d'Austria e Stiria assieme al fratello Alberto I, ma, con il trattato di Rheinfelden (1\u00ba giugno 1283), dovette rinunciare a tutti i suoi diritti in favore di questi. Spos\u00f2 nel 1289 Agnese di Boemia (1269-1296), figlia di Ottocaro II di Boemia e di Cunegonda di Slavonia, dalla quale ebbe un figlio, Giovanni. Mor\u00ec lo stesso anno della nascita del figlio, a soli 20 anni.\nIl padre Rodolfo lo aveva inoltre nominato duca di Svevia, la regione della Germania dove nel 1268 si era estinta la dinastia degli Hohenstaufen, a causa dell'uccisione di Corradino avvenuta a Napoli, e dove gli Asburgo stavano acquistando sempre maggiore potenza.\nIl fatto che Alberto non avesse adeguatamente ricompensato Rodolfo per la rinuncia fatta da questi nel 1283, caus\u00f2 tensioni nella casa d'Asburgo, che portarono all'assassinio di Alberto I da parte del nipote, il figlio di Rodolfo, Giovanni Parricida, nel 1308."}
{"id": "1221527", "revid": "767487", "url": "https://it.wikipedia.org/wiki?curid=1221527", "title": "Ansfrido", "text": "Insediato nel castello di Ragogna, intorno al 695 si impadron\u00ec del ducato spodestando Rodoaldo, in quel momento non presente a Cividale, senza il consenso di re Cuniperto il quale, tuttavia, parve in un primo momento tollerare l'avvicendamento di Cividale. Da l\u00ec a poco, per\u00f2, Ansfrido mosse dal Friuli per impadronirsi anche del trono di Cuniperto (698). Catturato a Verona, fu condotto al cospetto del re che gli commin\u00f2 la pena dell'accecamento e lo esili\u00f2.\nGli successe Adone."}
{"id": "1221528", "revid": "125821822", "url": "https://it.wikipedia.org/wiki?curid=1221528", "title": "Barbara Fusar Poli", "text": "Carriera sportiva.\nInizia a meno di dieci anni, nel 1982, a praticare il pattinaggio-corsa sul ghiaccio, quando dopo aver assistito ad un saggio di Natale ed esser rimasta folgorata dal pattinaggio artistico, si iscrive al club Agor\u00e0 Skating Team di Milano.\n\u00c8 in coppia dal 1986 con Matteo Bonf\u00e0 e in seguito con Alberto Reani, raggiungendo per\u00f2 i migliori risultati con il terzo partner, Maurizio Margaglio, con il quale inizia a lavorare nella primavera del 1994 e vince nove titoli nazionali dal 1995 al 2006, un oro e un argento ai Campionati mondiali di pattinaggio di figura nel 2001, un oro (nel 2001) e due argento (nel 2000 e 2002) ai Campionati europei, e un bronzo alle Olimpiadi di Salt Lake City nel 2002.\nLa coppia Fusar Poli-Margaglio viene allenata da Paola Mezzadri e Roberto Pelizzola, curata nella preparazione atletica da Mirco Botta, e seguita da Tatiana Tarassova.\nDopo un periodo di ritiro iniziato nel 2002, e ripetuti incitamenti da parte dell'ambiente sportivo del pattinaggio non solo nazionale, la coppia artistica decide improvvisamente di tornare a gareggiare in occasione delle Olimpiadi di Torino nel 2006, da cui non usciranno vincitori a causa di una caduta, ma donando comunque grandi emozioni al pubblico mondiale.\nDopo questa occasione si ritireranno definitivamente dalle competizioni sportive.\nVita privata.\nNasce e cresce a Sesto San Giovanni, fin dai primi anni d'et\u00e0 si fa notare per il carattere molto estroverso e solare, a tratti esibizionista e con tanta voglia di fare; anche i suoi maestri a scuola si accorgono di una certa predisposizione verso il ballo, tanto che a soli cinque anni e mezzo inizia lo studio della danza classica, e in seguito due anni di nuoto.\nFrequenta l'Istituto d'Arte alla Villa Reale di Monza e contemporaneamente dal 1982 si allena a Bergamo nel pattinaggio artistico.\nNel giugno del 2000 sposa Diego Cattani, ex azzurro di short track, oggi tecnico della nazionale. Pochi mesi prima di partecipare all'ultima competizione sportiva a Torino 2006, ha la sua prima figlia, Giorgia.\nEra inoltre particolarmente legata a suo nonno, scomparso nel luglio 2005.\nDopo aver studiato all'ex Istituto Superiore Educazione Fisica diventa insegnante di pattinaggio per adulti e bambini all'Agor\u00e0, in cui lei stessa matur\u00f2 professionalmente.\nCon Maurizio Margaglio il 1\u00ba ottobre del 2009 partecipa al videoclip del singolo Un dolce incantesimo di Dolcenera.\nVive nella sua citt\u00e0 d'origine e ha due figli."}
{"id": "1221531", "revid": "15756", "url": "https://it.wikipedia.org/wiki?curid=1221531", "title": "Ground Proximity Warning System", "text": "Il Ground Proximity Warning System (GPWS) \u00e8 un sistema elettronico che avverte i piloti nel caso sussistano possibili situazioni di pericolo per l'aeromobile. La FAA statunitense ha definito il GPWS come un sistema atto a prevenire un'eventuale collisione dell'aeromobile contro il terreno o un ostacolo (CFIT) e l'ICAO ne ha raccomandato l'installazione sugli aerei nel 1979. La FAA classifica il GPWS come sistema TAWS \"(terrain awareness and warning system\"). Il termine TAWS \u00e8 un termine generico che viene utilizzato dalla FAA per classificare tutti quei dispositivi che sono in grado di riconoscere eventuali situazioni di pericolo tra l'aeromobile e il suolo o un ostacolo.\nSviluppo.\nAll'inizio degli anni '70 vennero intrapresi studi per valutare gli incidenti aerei causati da CFIT, nel quale un aeromobile, sotto il controllo del pilota, viene involontariamente fatto impattare col terreno, con il mare, sul dorso di una montagna oppure contro un ostacolo. I risultati di questi studi indicarono che molti di questi incidenti sarebbero potuti essere evitati se i piloti fossero stati avvertiti tempestivamente del pericolo. Il GPWS venne sviluppato nella seconda met\u00e0 degli anni '60 da un ingegnere canadese ma solo nel 1974 la FAA lo inser\u00ec nella TSO (Technical Standard Order) per i grandi aerei turbojet. Nel 1978 l'obbligo dell'installazione venne esteso anche a tutti i velivoli turbojet con pi\u00f9 di 10 passeggeri. Nei primi anni quindi solo i turbojet erano obbligati a installare il GPWS poich\u00e9 i velivoli turboelica avendo caratteristiche diverse dai jet erano considerati pi\u00f9 maneggevoli e veloci nel cambiare l'assetto di volo per recuperare una situazione di emergenza. Successivi studi per\u00f2 analizzarono gli incidenti CFIT di velivoli turboelica e accertarono che anche per questo tipo di velivolo molti incidenti sarebbero potuti essere evitati con l'installazione del GPWS.\nLa massima funzionalit\u00e0 del sistema si aveva coniugando diversi fattori come: limitare i falsi allarmi e impostare il sistema affinch\u00e9 informasse i piloti del pericolo nel momento corretto. I primi sistemi GPWS non erano in grado di riconoscere tutte le situazioni di pericolo e negli anni '90 il GPWS si evolse in EGPWS (Enhanced Ground Proximity System) diventando sempre pi\u00f9 preciso e funzionale. I vecchi GPWS, o pi\u00f9 in generale i vecchi TAWS, potevano essere disabilitati oppure ignorati se l'aeroporto non era nel database e ci\u00f2 comportava una falla nel sistema di sicurezza. Ne \u00e8 un esempio l'incidente del velivolo presidenziale polacco, probabile CFIT, poich\u00e9 malgrado il TAWS fosse attivo l'aeroporto nel quale stava atterrando, l'aeroporto non era nel database del sistema del GPWS installato nell'aeroplano.\nFunzionamento.\nIl GPWS mediante il radar altimetro controlla in tempo reale l'altitudine dell'aereo e un computer, ricevendo dati di altri sistemi inerenti l'assetto del velivolo, \u00e8 in grado di rilevare la presenza di situazioni di pericolo. Le prime versioni del GPWS per\u00f2 non avevano un database con i dati relativi alla morfologia del terreno e se il sistema rilevava un pendio particolarmente ripido non era certo che i piloti avessero il tempo tecnico per cambiare rotta ed evitare la collisione. Negli EGPWS grazie all'implementazione della tecnologia satellitare e all'utilizzo di un particolare database il sistema pu\u00f2 confrontare l'inviluppo di volo reale con il profilo del terreno davanti all'aereo andando a individuare preventivamente una situazione di pericolo e avvisando quindi i piloti con un margine di tempo sufficientemente adeguato.\nAnche durante la fase dell'avvicinamento e dell'atterraggio l'EGPWS aiuta i piloti fornendo sempre una analisi costante dell'inviluppo di volo con la modalit\u00e0 Terrain Clearance Floor (TCF). Il GPWS invece, quando il carrello e i flap erano abbassati non visualizzava nessun avviso in quanto non poteva capire se il velivolo era in condizioni di pericolo.\nIl GPWS ha diverse modalit\u00e0 di utilizzo:\nModo 1.\nNella modalit\u00e0 1 il GPWS avvisa i piloti quando il rateo di discesa \u00e8 troppo elevato. Pi\u00f9 \u00e8 alto il rateo di discesa prima il sistema notificher\u00e0 ai piloti l'allarme. Il messaggio per i piloti sar\u00e0: \"Sink rate, pull up\" \nModo 2.\nIl GPWS calcola la traiettoria del velivolo e la confronta con i dati del terreno per verificare la presenza di situazioni a rischio. La frase che riceveranno i piloti sar\u00e0: \"Terrain, pull up\" \nModo 3.\nIl GPWS riconosce se dopo il decollo il velivolo invece di continuare la salita ha perso quota rischiando un impatto con il terreno avvisando i piloti con il messaggio: \"Don't sink\"\nModo 4.\nIl GPWS avverte i piloti che il loro inviluppo di volo non \u00e8 compatibile con la configurazione di volo oppure la velocit\u00e0. Il messaggio ai piloti \u00e8: \"Too low, terrain/Too low, gear/Too low, flaps\"\nModo 5.\nIl GPWS controlla l'inviluppo di volo con il glideslope. Se il velivolo \u00e8 inferiore alla traiettoria ottimale i piloti vengono avvisati con il messaggio:\"Glideslope\"\nConseguenze.\nL'introduzione del GPWS ha permesso di limitare il numero di incidenti CFIT fatali. Si \u00e8 passati da 3,5 incidenti all'anno a 2 nella met\u00e0 degli anni 1970. Un rapporto del 2006 indica che dal 1974, anno dell'inserimento del GPWS nella TSO, al 2006 nello spazio aereo statunitense non si era verificato nessun incidente CFIT che coinvolgesse un grande jet.\nAvvisi forniti dal GPWS/EGPWS.\nIn atterraggio.\nIl GPWS avvisa anche la distanza dal terreno in fase di atterraggio con:"}
{"id": "1221532", "revid": "767487", "url": "https://it.wikipedia.org/wiki?curid=1221532", "title": "Adone del Friuli", "text": "Fratello di Rodoaldo, in seguito alla deposizione e all'esilio del ribelle Ansfrido, gli fu affidata la reggenza del ducato da re Cuniperto, nel 698. Resse il ducato per un anno e sette mesi e mor\u00ec a Cividale. Non si sa quale fu il motivo che port\u00f2 il re a non insediare nuovamente Rodoaldo; probabilmente lo fece per controllare maggiormente l'irrequieto ducato di confine.\nGli successe Ferdulfo."}
{"id": "1221534", "revid": "1318658", "url": "https://it.wikipedia.org/wiki?curid=1221534", "title": "Gallerie dell'Accademia", "text": "Le Gallerie dell'Accademia di Venezia sono un museo statale italiano. Si trovano nel sestiere di Dorsoduro ai piedi del ponte dell'Accademia, in quello che fino all'inizio del XIX secolo era il vasto complesso formato dalla chiesa di Santa Maria della Carit\u00e0, dal convento dei Canonici Lateranensi e dalla Scuola Grande di Santa Maria della Carit\u00e0 (l'ingresso \u00e8 per il portale di quest'ultima). Prendono il nome dall'Accademia di Belle Arti, che le ha aperte nel 1817 e ne ha condiviso la sede fino al 2004.\nRaccolgono la migliore collezione di arte veneziana e veneta, soprattutto legata ai dipinti del periodo che va dal XIV al XVIII secolo: tra i maggiori artisti rappresentati figurano Tintoretto, Giambattista Pittoni, Tiziano, Canaletto, Giorgione, Giovanni Bellini, Vittore Carpaccio, Cima da Conegliano e Veronese. Vi si conservano anche altre forme d'arte come sculture e disegni, tra i quali il celeberrimo \"Uomo vitruviano\" di Leonardo da Vinci (esposto solo in occasioni particolari).\nSono di propriet\u00e0 del Ministero per i beni e le attivit\u00e0 culturali, che dal 2014 le ha annoverate tra gli istituti museali dotati di autonomia speciale.\nIl complesso di Santa Maria della Carit\u00e0.\nChiesa e convento.\nCostruiti nel XII secolo, chiesa e convento ospitarono a partire dal secolo successivo una Scuola di Battuti per riceverne un sostegno economico. Nel XV secolo le rendite aumentarono grazie al sostegno del veneziano papa Eugenio IV, permettendo di rinnovare ed ampliare ulteriormente gli edifici.\nIl complesso fior\u00ec anche nel secolo successivo, tanto da affidare ad Andrea Palladio un progetto molto ambizioso per il convento, mai completato. L'incendio del 1630 segna invece l'avviata decadenza, culminata nel 1744 nel crollo del campanile.\nNel 1768 l'ordine dei Canonici Lateranensi fu soppresso e la chiesa venne chiusa nel 1806.\nLa Scuola Grande di Santa Maria della Carit\u00e0.\nLa Scuola della Carit\u00e0 fondata nel 1260 fu una delle prime Scuole Grandi (cio\u00e8 dei Battuti). Ospitata prima nella chiesa di San Leonardo, quindi alla Giudecca, gi\u00e0 nel 1261 aveva ottenuto spazi in questo convento. Come le altre scuole aveva compiti di mutuo soccorso e di carit\u00e0 verso i poveri, che coltivava anche mediante investimenti oculati delle somme versate dai confratelli e dalla Repubblica.\nGrazie alle sue ricchezze la confraternita pot\u00e9 aiutare a pi\u00f9 riprese i Canonici acquistandone delle propriet\u00e0, come il terreno sul quale a partire dal 1344 costru\u00ec la propria sede definitiva. L'entrata rimase tuttavia in comune con il convento, ed era la porta tuttora presente a sinistra dell'ingresso attuale e decorata da edicole gotiche con i santi protettori della scuola. Internamente si arricch\u00ec di un soffitto a cassettoni nella sala capitolare (XV secolo, conservato) e di numerosi dipinti. Fra i pi\u00f9 importanti due opere esposte nella collocazione originale (ex Sala dell'Albergo della Scuola): la \"Presentazione di Maria al Tempio\" di Tiziano (1538) ed il \"Trittico della Madonna della Carit\u00e0\" di Antonio Vivarini e Giovanni d'Alemagna (1480); le altre due opere della serie, lo \"Sposalizio della Vergine\" di Giampietro Silvio e l\"Annunciazione\" di Girolamo Dente, si trovano invece oggi nella parrocchiale di Mason Vicentino.\nIntorno al 1760 Bernardino Maccaruzzi e Giorgio Massari apportarono modifiche sia internamente che esternamente, con la completa sostituzione della precedente facciata gotica e l'apertura del portale sul campo (la facciata acquisir\u00e0 l'aspetto attuale nel 1830). Sebbene ancora prospera, anche la Scuola sub\u00ec la soppressione nel 1806.\nStoria delle Gallerie.\nFin dalla fondazione (1750) l'Accademia acquisiva opere d'arte con finalit\u00e0 didattiche e di restauro. Con la caduta della Serenissima (1797) e il trattato di Presburgo (dicembre 1805), Venezia entr\u00f2 nell'orbita francese divenendo una delle province del Regno Italico creato da Napoleone. Fu in questo periodo che numerosi decreti portarono alla chiusura di tutti i palazzi pubblici, alla soppressione di monasteri e conventi, alla soppressione di circa 40 parrocchie e circa 200 edifici di culto, nonch\u00e9 alla demolizione di molti altri. Gli oggetti d'arte che non presero la via della dispersione (molti finirono al principale museo del regno dopo il Louvre, Brera), vennero raccolti all'Accademia, con finalit\u00e0 essenzialmente didattiche per gli studenti d'arte.\nLa sede originale della raccolta era il Fonteghetto della Farina, ma in seguito la disponibilit\u00e0 di edifici passati alle autorit\u00e0 dopo le soppressioni fece optare, nel 1807, per il convento dei Canonici Lateranensi, la chiesa e la Scuola della Carit\u00e0. La sistemazione di un complesso di edifici cos\u00ec vario fu accolta con perplessit\u00e0 da parte degli accademici, soprattutto per le enormi spese che avrebbe comportato il trasferimento e l'adattamento, ma la decisione governativa non mut\u00f2. Cos\u00ec vennero avviati profondi lavori incaricando il cattedratico Giannantonio Selva e l'allievo Francesco Lazzari: la chiesa fu suddivisa in ambienti, sia in orizzontale che in verticale eliminando tutti gli altari e gli arredi; il piano inferiore fu diviso in cinque grandi ambienti destinati alla scuola, mentre in quello superiore furono ricavati due grandi saloni illuminati da lucernari e riservati all'esposizione delle opere d'arte; furono invece murate le originarie finestre gotiche della chiesa. Inoltre il convento perse parte dell'impianto palladiano per consentire la costruzione di nuove ali (1834), la facciata fu rifatta dal Lazzari (1830) e l'atrio della Scuola fu modificato.\nIl primo nucleo della collezione comprendeva anche i saggi degli allievi ed una raccolta di gessi (da cui il nome al plurale \"Gallerie\"), e fu esposto con successo nel 1817. La raccolta si arricch\u00ec di dipinti riportati dalla Francia sconfitta e soprattutto dei lasciti di grandi collezionisti. Ulteriori acquisizioni si ebbero al passaggio delle Gallerie allo Stato (1879) e sono continuate anche in seguito. La divisione tra la scuola d'arte e il museo fu avviata nel 1870 e ultimata solo nel 1882. Un primo riordino della pinacoteca, con l'eliminazione dei quadri dell'Ottocento, si ebbe nel 1895 sotto la direzione di Giulio Cantalamessa: gli esigui esempi di scuole non venete vennero raccolti e il resto dei dipinti ordinati in maniera cronologica; i grandi cicli di teleri furono riuniti nei due saloni della chiesa della Carit\u00e0 (\"Storie di sant'Orsola\" del Carpaccio e i \"Miracoli della reliquia della vera croce\" di artisti vari); la \"Presentazione di Maria al Tempio\" di Tiziano fu infine collocata nella Sala dell'Albergo della Scuola, affinch\u00e9 tornasse nel contesto originale per cui era stata ideata.\nDurante la prima guerra mondiale i dipinti pi\u00f9 importanti furono rifugiati a Firenze, tornando agli inizi degli anni venti e mettendo in luce l'esigenza di una riorganizzazione. Nel 1923 si volle recuperare parzialmente l'aula absidata della chiesa, eliminando gli ambienti destinati ai teleri quattrocenteschi, ripristinando il soffitto a capriate e le finestre gotiche; le \"Storie di sant'Orsola\" vennero spostate nella sala che ancora oggi le conserva, mentre rimase solo il ciclo dei \"Miracoli\". Nello stesso periodo l\"Assunta\" lasci\u00f2 il museo per tornare sull'altare maggiore dei Frari. Le residue opere ottocentesche vennero date alla Ca' Pesaro, mentre molte opere di scuole straniere furono spostate alla Galleria Franchetti presso la Ca' d'Oro.\nDurante l'ultimo conflitto i capolavori veneziani vennero protetti in vari depositi decentrati, tra cui la rocca di Sassocorvaro. Nel 1944-1949 furono eseguiti ulteriori lavori di ammodernamento secondo i pi\u00f9 recenti principi museografici, predisponendo, sotto la direzione di Vittorio Moschini, una ristrutturazione e un'aggiunta di un nuovo edificio collegato alle sale ottocentesche, opere di cui si occup\u00f2 Carlo Scarpa. Solo nel 1960 tale intervento pot\u00e9 dirsi definitivamente concluso, con un diradamento delle opere, l'eliminazione dei falsi storici e una maggiore attenzione ai materiali utilizzati.\nSotto la direzione di Francesco Valcanover, tra il 1961 e il 1967, furono aggiornati gli impianti e i servizi. Inoltre fu risistemata la collezione grafica all'ultimo piano, in ambienti appositamente climatizzati. In tempi pi\u00f9 recenti \u00e8 stato aperto un nuovo deposito all'ultimo piano dell'edificio di Palladio, e si \u00e8 provveduto a una generale revisione degli allestimenti. Nel periodo 2001 - 2003 gli ambienti della Galleria sono stati al centro di un progetto di illuminazione e ampliamento delle aree espositive. Alcuni di questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96.\nLe collezioni.\nLa collezione oggi pu\u00f2 essere divisa in: opere da sempre in Santa Maria della Carit\u00e0 e nella sua Scuola, opere raccolte durante le soppressioni, un numero esiguo di lavori degli accademici qui trasferiti dalla vecchia sede, opere acquistate appositamente (come la collezione di gessi dell'abate Farsetti, 1805) e, infine, opere arrivate tramite legati. Tra i legati pi\u00f9 antichi si ricordano \"L'Annunciazione\" di Giambattista Pittoni del 1757, esposta da quando divenne Presidente dell'Accademia, come da tradizione nella Sala delle Adunanze dell'Accademia, sede dell'Accademia di Venezia, e oggi esposta nella Sala pittura dell'ala Paladia con Tintoretto, quelli di Girolamo Molin (1816), che frutt\u00f2 varie opere di primitivi veneziani, quello di Felicita Reiner (1833, formalizzata solo nel 1850), che frutt\u00f2 opere di Piero della Francesca (\"San Girolamo e il donatore Girolamo Amadi\") e Giovanni Bellini (\"Madonna col Bambino tra le sante Caterina e Maria Maddalena\"), e quella di Girolamo Contarini (1838), che comprendeva 180 opere tra cui la \"Madonna degli Alberetti\" e le \"Quattro allegorie\" sempre del Bellini, nonch\u00e9 sei dipinti di Pietro Longhi. La collezione grafica si form\u00f2 dal 1822 con l'acquisto della raccolta di Giuseppe Bossi comprendente pi\u00f9 di tremila pezzi, tra cui il famoso \"Uomo vitruviano\" ed esempi di scuola lombarda, ligure, bolognese, toscana, romana, francese, tedesca e fiamminga.\nNell'Ottocento l'orientamento prevalente delle collezioni verso la pittura veneta era considerato limitativo e si cerc\u00f2 di colmare la mancanza di opere di altre scuole attraverso una serie di scambi con istituzioni simili. In realt\u00e0, quando il fine didattico decadde, tale diversit\u00e0 fu finalmente vista come una peculiarit\u00e0 da valorizzare e rafforzare.\nA met\u00e0 dell'Ottocento Francesco Giuseppe acquist\u00f2 per la galleria opere come il \"San Giorgio\" del Mantegna, il \"Ritratto di giovane\" di Hans Memling, la \"Vecchia\" di Giorgione. Sotto la direzione di Cantalamessa entrarono la \"Madonna col Bambino\" di Cosm\u00e8 Tura, la \"Sacra conversazione\" di Palma il Vecchio e due lavori giovanili di Giambattista Tiepolo. La direzione di Gino Fogolari (dal 1905) assicur\u00f2 al museo altri fondamentali capolavori, come la \"Tempesta\" di Giorgione e lavori di Luca Giordano e Bernardo Strozzi. Dopo la pausa dei conflitti mondiali riprese l'acquisizione di nuove opere: nel 1949 Guido Cagnola don\u00f2 un quaderno di schizzi del Canaletto, mentre negli anni settanta arrivarono opere di Francesco Guardi e Alessandro Longhi. All'inizio degli anni ottanta Valcanover rivendic\u00f2 una trentina di opere recuperate da Rodolfo Siviero in Germania e in altri paesi, che ancora si trovavano nei depositi di palazzo Pitti a Firenze: tuttavia riusc\u00ec a ottenere solo otto dipinti, tra cui lavori di Giovanni Antonio Guardi, Canaletto e Sebastiano Ricci.\nNel gennaio 2018, in occasione del bicentenario della prima apertura pubblica delle Gallerie, il Mibact in collaborazione con Venetian Heritage e il Venice in Peril Fund di Londra, hanno presentato le nuove acquisizioni che andranno ad arricchire il patrimonio artistico del museo: la tela raffigurante \"La Speranza\" di Giorgio Vasari, il frammento della \"Parabola del banchetto di nozze\" di Bernardo Strozzi, l'\"Autoritratto come Allegoria dello stupore\" di Pietro Bellotti e 18 disegni preparatori di Francesco Hayez per il dipinto \"La distruzione del tempio di Gerusalemme\".\nVasari, giunto a Venezia intorno al 1541, ottenne la commissione di alcuni dipinti destinati al soffitto di una sala di palazzo Corner. Successivamente per\u00f2 alla fine del Settecento, il soffitto fu smantellato, e i rispettivi comparti dispersi sul mercato internazionale. Solo nel 1987 lo Stato, grazie all 'aiuto delle soprintendenze veneziane riusc\u00ec a riacquistare tutti frammenti, tra cui \"La Speranza\" rappresenta il recupero di uno degli ultimi prima che il complesso potr\u00e0 essere ricomposto nella sua totalit\u00e0 e restituito nuovamente alla citt\u00e0 di Venezia.\nA seguire la tela di Strozzi, un frammento di una composizione ovale pi\u00f9 ampia che rappresenta la \"Parabola del banchetto di nozze\", un'opera originariamente conservata nella chiesa dell'Ospedale degli incurabili.\nSempre al 2017 risale l'acquisto dell'\"Autoritratto\" di Pietro Belotti, una delle opere pi\u00f9 singolari ed evocative della produzione artistica del pittore veneto, dove rimane chiaro il tentativo da parte dell'artista di recuperare la tradizione cinquecentesca veneziana.\nInfine gli schizzi preparatori di Francesco Hayez, protagonista incontenstato del romanticismo italiano, fu sicuramente uno dei maggiori pittori europei dell'Ottocento."}
{"id": "1221535", "revid": "228587", "url": "https://it.wikipedia.org/wiki?curid=1221535", "title": "Live Earth New York", "text": "Il Concerto Live Earth di New York ha avuto luogo il 7 luglio 2007 nel Giants Stadium di East Rutherford (New Jersey), vicino a New York.\nOrdine delle esibizioni.\nSi alternano i cantanti ai presentatori.\nCopertura mediatica.\nTelevisione.\nL'evento newyorkese \u00e8 stato trasmesso dalla televisione americana NBC.\nRadio satellitari.\nPer assicurare la copertura di tutti gli immensi Stati Uniti, le maggiori emittenti di radio satellitare del paese hanno trasmesso l'evento.\nInternet.\nIl concerto \u00e8 stato diffuso via internet in tutto il mondo da MSN."}
{"id": "1221539", "revid": "6923", "url": "https://it.wikipedia.org/wiki?curid=1221539", "title": "Museo archeologico dell'Alto Mugello", "text": "Il Museo Archeologico dell'Alto Mugello si trova al piano superiore dello storico Palazzo dei Capitani che, nei piani inferiori, accoglie anche il Museo delle Genti di Montagna. Il palazzo venne costruito dalla Repubblica Fiorentina nell'ultimo quarto del XIV secolo dopo che gli antichi signori del luogo, gli Ubaldini, furono costretti a cedere il loro possesso del 'Podere' a Firenze. L'edificio fu la residenza dei rappresentanti dello Stato Fiorentino; nel penultimo decennio del XIV secolo divenne sede di vicariato e poi di capitanato. Il palazzo fu costruito utilizzando probabilmente strutture preesistenti, poi fu modificato e adeguato alle varie esigenze, fino a raggiungere, gi\u00e0 nel XVII secolo, l'aspetto attuale. \nSulla facciata esterna sono murati gli stemmi appartenenti a vicari e capitani. Oggi il palazzo restaurato \u00e8 totalmente dedicato a sede museale. Raccoglie le testimonianze della vita dell'uomo su queste montagne, dalla preistoria antica ai tempi odierni con una continuit\u00e0 che costituisce un apporto culturale importante per la conoscenza della storia e della cultura di un territorio che, ai confini con l'Emilia-Romagna e la Toscana o forse, pi\u00f9 propriamente, ai margini della Toscana e dell'Emilia-Romagna, ha vissuto nel tempo, anche per la sua realt\u00e0 morfologica e geografica, in condizioni di sostanziale isolamento.\nNascita del museo archeologico.\nNel Museo Archeologico dell'Alto Mugello sono esposte testimonianze della presenza dell'uomo nelle alte vallate del Lamone, Senio e Santerno dalla preistoria ai tempi moderni. La natura particolarmente selvaggia dell'Alto Mugello aveva fatto pensare che solo in tempi storici e con condizioni climatiche pi\u00f9 favorevoli l'uomo si fosse avventurato su queste montagne. Nel territorio di Palazzuolo, in particolare, gli scarsi materiali archeologici rinvenuti casualmente fino a una cinquantina di anni fa avevano portato alla convinzione che la presenza umana fosse iniziata sporadicamente solo in epoca romana. Una lettura pi\u00f9 attenta di quanto il terreno porta in superficie ha mostrato per\u00f2, che, anche in tempi molto pi\u00f9 remoti, il territorio \u00e8 stato frequentato dall'uomo. \n\u00c8 iniziata una ricerca appassionata che nel 1985 ha portato alla nascita del Gruppo Archeologico Alto Mugello. Oggi, in collaborazione con la Soprintendenza Archeologica per la Toscana, questa associazione di volontari effettua un'attivit\u00e0 costante di controllo e ricerca nel territorio dell'Alto Mugello. Nel 1992 il Gruppo Archeologico Alto Mugello realizz\u00f2 quella che oggi \u00e8 la parte del museo dedicata alla preistoria e alla protostoria. Nel 2000 \u00e8 stato realizzato l'ampliamento che ha consentito di esporre importanti testimonianze storiche riferibili a epoca romana, medievale e rinascimentale. I reperti esposti, anche se solo in parte provenienti da scavi sistematici, hanno tutti una grande importanza per la storia del territorio poich\u00e9 consentono di riempire un vuoto di millenni documentando una continuit\u00e0 di frequentazioni umane anche nei luoghi apparentemente pi\u00f9 inospitali.\nDescrizione.\nLa sezione \"Preistoria\" (Sala 1).\nIl percorso si apre con un grande ambiente dedicato all\u2019evoluzione dell'uomo e alle prime fasi della preistoria. Poich\u00e9 l'archeologia preistorica riveste un arco di tempo molto ampio e si presenta complessa per l'evoluzione umana sia dal punto di vista somatico che culturale, un ampio spazio \u00e8 destinato all'illustrazione delle tappe pi\u00f9 importanti di questa evoluzione. In questo contesto narrativo sono esposti i reperti archeologici del territorio. Le pi\u00f9 antiche testimonianze finora note per le alte valli del Lamone, Senio e Santerno sono genericamente riferibili a una fase finale del paleolitico superiore. Anche il Mesolitico \u00e8 documentato con manufatti ricollegabili alla facies castelnoviana.\nLa sezione \"Il Neolitico e la Protostoria\" (Sala 2).\nQuesta sala introduce le nuove conquiste dell'uomo che portarono all'agricoltura, l'allevamento e la fabbricazione della ceramica. L'uomo, da predatore che era, si trasforma in produttore del proprio cibo. La cura dei campi coltivati favorisce la nascita d'insediamenti e villaggi. La crescente padronanza del fuoco consente poi la conquista della metallurgia e il passaggio al successivo stadio culturale: L\u2019Et\u00e0 dei Metalli.\nNelle alte valli del Lamone, Senio e Santerno la diffusione di culture neolitiche e dell'Et\u00e0 dei Metalli \u00e8 documentata da rari manufatti in pietra e da pochi frammenti ceramici.\nIn questa stessa sala \u00e8 esposto il corredo di una sepoltura riferibile al VI sec. a.C., chiamata 'Tomba del Guerriero' per la presenza di tre lance. Gli elementi originali che compongono questo ricco corredo funerario sono esposti sulla destra, mentre a sinistra \u00e8 stata realizzata una ipotetica ricostruzione della sepoltura che consente di vedere come il corredo fosse raccolto ai piedi del defunto mentre le tre lance poggiavano sulla sua spalla sinistra. Nei lavori di scavo non si sono trovati resti dell'inumato, ma la dentina ancora visibile indicava una dentatura in buone condizioni. Questo elemento, insieme alla presenza delle lance, sembra indicare che il defunto fosse un uomo in giovane et\u00e0.\nLa sezione \"Preromana e Romana\" (Sala 3).\nIn questa sala sono esposti reperti riferibili ad epoche che possono essere definite preromana e romana. Numerosi, soprattutto nell'alta valle del Senio, i reperti preromani, si tratta di frammenti di bucchero, una coppa in ceramica figulina, una brocca in ceramica depurata, un bicchiere in ceramica d'impasto, vasetti miniaturizzati, vaghi di collana e frammenti in bronzo.\nUn plastico al centro sala riproduce l'insediamento preromano del Nevale, a nord di Palazzuolo, dove la Soprintendenza Archeologica per la Toscana ha effettuato scavi che hanno messo in luce due strutture edilizie, consentendo anche il recupero di una grande quantit\u00e0 di materiale ceramico, tra cui una coppa etrusca dipinta con la tecnica \"a figure rosse\". Numerosi reperti riferibili ad et\u00e0 romana documentano che, in questo periodo, l'alto bacino del Lamone e la valle del Senio a nord di Palazzuolo furono densamente popolati. Di particolare interesse i reperti provenienti dal sito di Lutirano dove sono stati trovati i resti di un impianto di lavorazione e di una fattoria di et\u00e0 giulioclaudia e del sito di Le Ari dove gli scavi hanno portato in luce un complesso insediativo la cui prima edificazione risale probabilmente alla media et\u00e0 imperiale.\nLa sezione \"Il Medioevo\" (Sala 4).\nIn questa sala viene dato particolare risalto alle attivit\u00e0 di guerra che contraddistinsero la vita del territorio dal XIV al XVI secolo. Nelle alte vallate del Lamone, Senio e Santerno in questo periodo erano numerosissimi i castelli. La loro storia \u00e8 stata segnata nei secoli da assedi e combattimenti. Eredit\u00e0, tradimenti, vendette e conquiste portarono a continui passaggi di propriet\u00e0. Nel territorio sono state rinvenute numerose piccole armi, come punte di freccia e bolzoni da balestra. Di particolare interesse sono alcune palle frammentarie per piccola artiglieria. Nella stessa sala sono esposti anche numerosi pezzi ceramici risalenti al XIV e XV secolo.\nLa sezione \"Il Medioevo e Pugnale Cinquedea\" (Sala 5).\nIn questa sala sono esposte testimonianze della vita domestica che si svolgeva all\u2019interno dei castelli. I piccoli oggetti esposti nella vetrina centrale, tra cui tondi di bicchieri, aghi, ditali, posate, fibbie, monete, ci consentono di gettare uno sguardo alla vita che si svolgeva all'interno di quelle mura fortificate. Nelle vetrine a parete prosegue la raccolta di reperti ceramici che mostra una composizione piuttosto articolata, assai significativa della circolazione dei prodotti fittili in quest'area appenninica tra Basso Medioevo ed Et\u00e0 Moderna. Il pannello nella sala inquadra queste ceramiche medievali e rinascimentali in uno studio sui centri di produzione e di circolazione dei prodotti fittili dal XIV al XVIII secolo.\nQuesto bel pugnale \u00e8 stato trovato in una sepoltura di fanciulli nell'antico cimitero di Bibbiana (Palazzuolo sul Senio) durante i lavori di esumazione fatti nel 1906. Si tratta di un tipo di pugnale derivato da un'arma pi\u00f9 grande: la Cinquedea, una daga di lusso che fu prodotta per un periodo relativamente breve a cavallo del Quattrocento e Cinquecento ed ebbe una diffusione limitata ad alcune zone dell'Italia settentrionale con bellissimi esemplari fabbricati in Emilia. I pugnali che, in dimensioni ridotte, riprendono le caratteristiche principali della Cinquedea, sono particolarmente rari. Le guance in osso che rivestono l'impugnatura si sono disfatte, permettendo di vedere la struttura interna che \u00e8 attraversata da quattro passanti rotondi. Questi sono decorati a rosetta mediante laminette di ottone. I due lati dell'impugnatura sono rivestiti di bandelle di lamina con le scritte in rilievo \"DEUS FORTITUDO MEA\" (Dio \u00e8 la mia forza) e \"VIRTUS SUPER OMNIA\" (la virt\u00f9 sopra a tutto). La lunga permanenza sottoterra ha danneggiato gravemente le parti in ferro, ma assai meno quelle in leghe di rame. Tra le decorazioni incise sul pomo ad arco \u00e8 ancora riconoscibile un minuscolo stemma. Questo raro esemplare di Cinquedea \u00e8 stato oggetto di un approfondito studio da parte del Prof. Luciano Salvatici (Diana Armi n. I 2, dicembre 2000; Quaderni di Oplologia n. 14 pagg. 9/16). Il pugnale \u00e8 divenuto il simbolo del Gruppo Archeologico Alto Mugello.\nLa sezione \"Lapidarium\" (Sala 6).\nIn questa sala sono raccolti reperti in pietra raccolti nel territorio dell\u2019Alto Mugello. In ordine cronologico abbiamo: una colonna della \u201ccripta\u201d di Misileo datata all\u2019XI-XII secolo ma la cui datazione \u00e8 oggetto di studio per una revisione. Spostata dalla sua collocazione originale nel 1947, quando fu costruita la sacrestia che in parte grava sulle strutture della cripta. La colonnetta, scolpita in un solo blocco con il capitello decorato, era sovrastata da un pulvino, esposto accanto alla colonna, sul quale erano impostate le strutture delle volte.\nLa statua acefala di Madonna o Santa, in pietra serena locale, risale al XIII secolo ed \u00e8 attribuita a scultore di scuola renana. \u00c8 stata ritrovata alla Badia di Susinana durante la ricostruzione di un muro e, probabilmente, apparteneva all\u2019antica Badia.\nUna lastra scolpita con uno pseudo nodo senza fine di derivazione longobarda, di epoca imprecisata, ma intorno al XIII secolo, proviene da Marradi. A Gamberaldi, sempre nel comune di Marradi, nel ricostruire un tetto, fu trovata la lastra incisa, datata al XIV secolo grazie una serie di lettere gotiche che compaiono fra le altre figure. L\u2019interpretazione \u00e8 molto problematica, ma si ritiene che servisse a segnalare la distanza lungo il cammino che portava a un luogo di culto e di pellegrinaggio.\nL\u2019ultimo reperto \u00e8 una mano mutila si statua in arenaria locale trovata al castello di Vallagnello. Doveva trattarsi di una figura femminile di dimensioni maggiori del naturale ed \u00e8 datata al XV secolo.\nChiude la visita a questa sala il grande pannello con la carta della Toscana, dipinta da Ignazio Danti nella galleria delle carte geografiche in Vaticano, sulla quale \u00e8 stata applicata la carta dei castelli dell\u2019Alto Mugello. "}
{"id": "1221540", "revid": "76963", "url": "https://it.wikipedia.org/wiki?curid=1221540", "title": "Rei Fujita", "text": "Biografia.\nNato da madre giapponese e padre francese, il suo vero nome \u00e8 Michel Ray David. Ha studiato alla Hirokoshi High School, dove si \u00e8 diplomato nel 2007, conosce il francese, inglese e lo spagnolo. Inizia la sua carriera come modello e Junior Idol, per poi debuttare nel mondo dello spettacolo con la serie televisiva di \"Kamen Rider 555\". Attualmente, oltre ad essere attore, \u00e8 anche il cantante dei Dustz, una band emergente, sotto il nome di Takuto. Fa anche parte dei GARO Project, band costituita insieme agli altri attori della serie televisiva \"Ougon Kishi Garo\".\nFino ad oggi ha recitato in molti dorama per la tv giapponese e, inoltre, ha recitato anche in alcuni film."}
{"id": "1221541", "revid": "287204", "url": "https://it.wikipedia.org/wiki?curid=1221541", "title": "It\u00e1polis", "text": "It\u00e1polis \u00e8 un comune del Brasile nello Stato di San Paolo, parte della mesoregione di Araraquara e della microregione omonima."}
{"id": "1221545", "revid": "111166200", "url": "https://it.wikipedia.org/wiki?curid=1221545", "title": "La morte di Sardanapalo", "text": "La morte di Sardanapalo (\"La Mort de Sardanapale\") \u00e8 un dipinto a olio su tela (395\u00d7425 cm) del pittore francese Eug\u00e8ne Delacroix, realizzato nel 1827 e conservato nel museo del Louvre a Parigi.\nDescrizione.\nIl dipinto ripropone la leggenda del potente re assiro Sardanapalo, la quale adombra la figura storica realmente esistita del re Assurbanipal, vissuto tra il 668 e il 626 a.C. I Greci, infatti, favoleggiarono che Sardanapalo, una volta resosi conto della sconfitta imminente, prefer\u00ec morire insieme a tutti i suoi averi piuttosto che consegnarsi ai rivoltosi che stavano assediando il suo palazzo.\nDelacroix colse nella storia del suicidio di Sardanapalo - gi\u00e0 trattata da lord Byron in un noto dramma - un ottimo modo per riunire in un unico quadro tutte le tematiche care al Romanticismo, come il \"pathos\", l'orrore, l'esotismo, l'erotismo, il \u00absublime\u00bb contrapposto al \u00abbello\u00bb. L'opera, di quasi venti metri quadrati, \u00e8 animata da un ardito dinamismo: Sardanapalo \u00e8 riverso sul suo letto, che osserva inerme e impassibile la terribile carneficina che gli si apre davanti. Le donne dell'harem sono disperate e stanno per essere uccise senza piet\u00e0 da alcuni uomini al servizio del re, \u00abquasi fosse la rappresentazione di un incubo sadico in cui il possesso coincide con la distruzione dell'oggetto\u00bb (Corgnati). Una concubina, accasciata sul letto dove siede Sardanapalo, \u00e8 gi\u00e0 morta. Neanche il cavallo prediletto dal Re riesce a sfuggire alla morte, e presenta uno sguardo inquieto e pauroso, che stride molto con quello dello schiavo pronto a trafiggerlo con un coltello. Neanche la distruzione dei suoi beni preziosi (ai piedi della catasta vi \u00e8 la testa in oro di un elefante) sembra commuovere Sardanapalo, che attende con risolutezza l'arrivo della serva con il veleno letale che lo uccider\u00e0. L'unica cosa alla quale sta pensando \u00e8 il rogo che, partendo dalla catasta ai piedi del letto, arder\u00e0 senza piet\u00e0 lui e tutta la servit\u00f9.\nDal punto di vista compositivo la scena si articola su una diagonale che va dall'angolo inferiore destro all'angolo superiore sinistro, culminando cos\u00ec nella figura di Sardanapalo: le pennellate sono tumultuose e accesissime, e la tavolozza \u00e8 accordata su tonalit\u00e0 rosse, nere e ocra, che contribuiscono a conferire grande luminosit\u00e0 all'insieme. \nStoria.\nPresentata al Salon del 1828, l'opera conobbe un'accoglienza molto fredda, e suscit\u00f2 molto scandalo soprattutto tra i Classicisti, che allo stesso Salon potevano ammirare l\"'Apoteosi di Omero\" di Ingres, opera pienamente rispettosa dei canoni accademici. Vennero riconosciuti due errori nel disegno, e Stendhal arriv\u00f2 persino a tacciare l'opera di satanismo. \nIl primo a comprendere le potenzialit\u00e0 de \"La morte di Sardanapalo\" fu Baudelaire, poeta francese che si occupava con grande intuito e sensibilit\u00e0 anche di critica d'arte. Egli, infatti, cap\u00ec che furono in pochi a cogliere il potere delle tonalit\u00e0 calde del dipinto, che suggeriscono il sangue e il fuoco, e della lussureggiante fantasia creatrice del pittore, e avrebbe poi sostenuto che la maggior parte dei dipinti di Delacroix fu poco compresa e, per questo, oggetto di un'ingiustificata quantit\u00e0 di scherno."}
{"id": "1221546", "revid": "35813", "url": "https://it.wikipedia.org/wiki?curid=1221546", "title": "Massimiliano di Lorena", "text": ""}
{"id": "1221553", "revid": "2229014", "url": "https://it.wikipedia.org/wiki?curid=1221553", "title": "Mutamenti nel territorio degli Stati", "text": "I mutamenti nel territorio degli Stati, in diritto internazionale, sono cos\u00ec classificabili (pur non mancando casi non precisamente collocabili in una fattispecie piuttosto che in un'altra):\nIn tutti questi casi si ha una successione di Stati detta \"di fatto\", in contrapposizione a una successione \"di diritto\", che vede i diritti e gli obblighi dello Stato predecessore continuare a valere anche per lo Stato successore."}
{"id": "1221557", "revid": "767487", "url": "https://it.wikipedia.org/wiki?curid=1221557", "title": "Live Earth Washington", "text": "Il Concerto Live Earth di Washington ha avuto luogo il 7 luglio 2007 nel National Mall della capitale statunitense, sponsorizzato dal National Museum of the American Indian.\nOrdine delle esibizioni.\nPresentatori:\nCopertura mediatica.\nIl concerto \u00e8 stato diffuso via internet in tutto il mondo da MSN."}
{"id": "1221561", "revid": "1543377", "url": "https://it.wikipedia.org/wiki?curid=1221561", "title": "Michele Orecchia", "text": "Professionista tra il 1927 ed il 1934.\nCarriera.\nDa dilettante fu terzo ai campionati mondiale del 1927, disputato al N\u00fcrburgring, in Germania. Passato professionista, vinse il Giro del Sestriere nel 1927, la tappa di Stilo al Giro di Calabria del 1928. Al Giro d'Italia fu nono nel 1929. Partecip\u00f2 al Tour de France nel 1931 e nel 1932, vincendo la tappa Montpellier-Marsiglia nel 1932."}
{"id": "1221564", "revid": "729019", "url": "https://it.wikipedia.org/wiki?curid=1221564", "title": "Live Earth Johannesburg", "text": "Il Live Earth Johannesburg \u00e8 stato un concerto del Live Earth che ha avuto luogo il 7 luglio 2007 nel Coca Cola Dome, a Johannesburg, in Sudafrica.\nOrdine delle esibizioni.\nPresentatori:\nCopertura mediatica.\nIl concerto \u00e8 stato diffuso via internet in tutto il mondo da MSN."}
{"id": "1221566", "revid": "219110", "url": "https://it.wikipedia.org/wiki?curid=1221566", "title": "Museo delle genti di montagna", "text": "Il Museo delle genti di montagna si trova a Palazzuolo sul Senio, nel palazzo dei Capitani, che ospita anche il Museo archeologico dell'Alto Mugello.\nIn questo museo si trovano attrezzi da lavoro per agricoltori e per gli artigiani, gli oggetti di uso quotidiano che si trovavano nelle abitazioni dei contadini. Questi oggetti sono reperti che testimoniano l'aspetto etnografico della zona, fino al momento dell'emigrazione dalla montagna verso la citt\u00e0."}
{"id": "1221571", "revid": "729019", "url": "https://it.wikipedia.org/wiki?curid=1221571", "title": "Live Earth Rio de Janeiro", "text": "Il Concerto Live Earth di Rio de Janeiro ha avuto luogo il 7 luglio 2007 nella spiaggia di Copacabana.\nCopertura mediatica.\nTelevisione.\nL'evento sudamericano \u00e8 stato trasmesso dalla televisione del Brasile Rede Globo e dalla sua sussidiaria Multishow.\nInternet.\nIl concerto \u00e8 stato diffuso via internet in tutto il mondo da MSN."}
{"id": "1221575", "revid": "838137", "url": "https://it.wikipedia.org/wiki?curid=1221575", "title": "Bonazzi", "text": ""}
{"id": "1221584", "revid": "767487", "url": "https://it.wikipedia.org/wiki?curid=1221584", "title": "Dan Zimmermann", "text": "Noto principalmente per la sua militanza nel gruppo power metal Gamma Ray (1997/2012), \u00e8 stato anche cofondatore dei Freedom Call insieme a Chris Bay (1998/2010).\nNei suoi 15 anni di attivit\u00e0 nel settore professionistico non ha disdegnato partecipazioni ad altre produzioni (Iron Savior per esempio).\nBatterista molto potente e preciso, velocista specializzato nell'uso della doppia cassa, \"Zimmerman\" \u00e8 uno dei pochi batteristi \"power metal\" che non utilizza trigger."}
{"id": "1221586", "revid": "1543377", "url": "https://it.wikipedia.org/wiki?curid=1221586", "title": "Tentazioni di sant'Antonio (Dal\u00ed)", "text": "La tentazione di Sant'Antonio \u00e8 un dipinto di Salvador Dal\u00ed a olio su tela (90 \u00d7 120\u00a0cm), quest'opera fu realizzata nel 1946. Oggi l'opera \u00e8 conservata al Museo reale delle belle arti del Belgio di Bruxelles."}
{"id": "1221587", "revid": "228587", "url": "https://it.wikipedia.org/wiki?curid=1221587", "title": "Live Earth Shanghai", "text": "Live Earth Shanghai \u00e8 un concerto svoltosi a Shanghai il 7 luglio 2007 presso l'Oriental Pearl Tower. Si tratta di una delle maratone di concerti svolte per \"Live Earth\".\nCopertura mediatica.\nIl concerto \u00e8 stato diffuso via internet in tutto il mondo da MSN."}
{"id": "1221588", "revid": "1632387", "url": "https://it.wikipedia.org/wiki?curid=1221588", "title": "Heading for Tomorrow", "text": "Heading for Tomorrow \u00e8 il primo album della power metal band tedesca Gamma Ray. La versione giapponese dell'album contiene la bonus track \"Mr. Outlaw\"."}
{"id": "1221611", "revid": "125841991", "url": "https://it.wikipedia.org/wiki?curid=1221611", "title": "Jacob Louis Veldhuyzen van Zanten", "text": "Biografia.\nNato a Lisse, nei Paesi Bassi, Jacob Louis Veldhuyzen van Zanten ottenne la licenza di pilota privato il 21 giugno 1947 e la licenza di pilota commerciale il 18 aprile 1950. Nello stesso anno venne assunto dalla KLM, la compagnia di bandiera olandese, con l'incarico di \"flight director\".\nNel 1951 intraprese la carriera di pilota come primo ufficiale sui Douglas DC-3. Successivamente consegu\u00ec la \"flight radiotelephone operator's license\" il 22 settembre 1952, la licenza di pilota di linea il 19 ottobre 1956 e la \"flight navigator license\" il 6 agosto 1963.\nLa sua spiccata professionalit\u00e0 e le sue approfondite conoscenze del mondo aeronautico gli consentirono di fare rapidamente carriera, fino a diventare istruttore capo responsabile del \"Dipartimento Formazione Piloti\", membro influente nel Top Management KLM, e a fargli guadagnare il soprannome di \"Mister KLM\", che simboleggiava il suo essere una figura aziendale di vertice nella compagnia di bandiera olandese.\nIl 23 gennaio 1971 van Zanten ottenne l'abilitazione per pilotare i Boeing 747 e svolgere attivit\u00e0 di istruzione su tali velivoli. Nello stesso anno, insieme con Pete Orange, si rec\u00f2 a Seattle per ritirare il primo Boeing 747 della KLM, il PH-BUA \"Mississippi\".\nPrima di iniziare l'attivit\u00e0 con i Boeing 747, van Zanten era stato istruttore sui Douglas DC-8. Il 29 dicembre 1976 super\u00f2 la visita medica alla quale i piloti devono periodicamente sottoporsi e, il 25 gennaio 1977, , l'ultimo prima del disastro di Tenerife.\nVan Zanten, inoltre, aveva prestato il volto a una riuscita campagna pubblicitaria della KLM; considerato \"uomo simbolo\" e miglior pilota della compagnia, la sua fotografia era stata inserita nella pagina centrale degli opuscoli promozionali KLM degli anni settanta. Tali opuscoli erano presenti anche sull'aereo che and\u00f2 distrutto nel disastro di Tenerife e, durante il volo da Amsterdam verso le Canarie, molti passeggeri si accorsero con piacere che il pilota raffigurato su tutti i d\u00e9pliant che stavano leggendo era proprio il comandante del loro aereo.\nVan Zanten ebbe un ruolo chiave nella catena di eventi che portarono all'incidente, in quanto inizi\u00f2 la procedura di decollo senza l'apposita autorizzazione e mentre sulla pista di decollo dell'aeroporto di Los Rodeos era ancora presente l'altro Boeing 747 coinvolto nel disastro, della compagnia aerea statunitense Pan American, con il quale il 747 olandese si scontr\u00f2 rovinosamente, causando un vasto incendio che uccise 583 delle 644 persone a bordo dei due velivoli. Tale gravissimo errore pu\u00f2 essere spiegato dal fatto che, nei mesi prima del disastro, il comandante olandese aveva lavorato soprattutto come istruttore al simulatore di volo (ruolo in cui si decide autonomamente il momento del decollo per poi comunicarlo all'allievo), perdendo familiarit\u00e0 con l'attivit\u00e0 di pilotaggio; inoltre quando van Zanten, desiderando partire il prima possibile per non sforare i limiti del proprio orario di servizio, comunic\u00f2 ai controllori del traffico aereo di voler decollare, essi gli imposero di attendere dicendogli \"Ok, stand by for take off\" (\"Ok, attenda per il decollo\"), ma nello stesso momento il velivolo Pan Am segnal\u00f2 di essere ancora sulla pista sulla stessa frequenza, generando un'interferenza a causa della quale van Zanten sent\u00ec solamente le parole \"Ok... for take off\" (\"Ok... per il decollo\") e si convinse di aver ricevuto il \"via libera\".\nJan Bartelski, comandante della KLM fino al 1978 e poi presidente della Federazione internazionale dei piloti di linea (IFALPA), \u00e8 stato conoscente e collega di lavoro di Van Zanten. Nel suo libro \"Disasters in the air\" Bartelski descrive van Zanten come \"una persona seria e introversa, ma amichevole e con un gran cuore. Era un tipo studioso ed era considerato il pi\u00f9 esperto pilota di Boeing 747 della compagnia\".\nVan Zanten viveva a Sassenheim, nei Paesi Bassi. I suoi interessi includevano, oltre all'aviazione civile, anche la musica, gli Stati Uniti d'America e l'automobilismo: seguiva il Racing Team Holland e la 24 Ore di Le Mans ed era facile incontrarlo presso il circuito automobilistico di Zandvoort. Al momento dell'incidente aveva 50 anni, 11.700 ore di volo al proprio attivo e 1.545 ore di volo sui Boeing 747 ed era sposato con due figli. Dopo la collisione il suo cadavere risultava talmente sfigurato dalle fiamme che non fu possibile sottoporlo ad autopsia. I pochi resti raccolti furono inviati nei Paesi Bassi e tumulati ad Amsterdam."}
{"id": "1221612", "revid": "289247", "url": "https://it.wikipedia.org/wiki?curid=1221612", "title": "Strumentazione pneumatica", "text": ""}
{"id": "1221614", "revid": "2221882", "url": "https://it.wikipedia.org/wiki?curid=1221614", "title": "Ambrogio Morelli", "text": "Professionista dal 1929 al 1938.\nCarriera.\nAvviato al ciclismo dal campione parabiaghese Libero Ferrario che gli fece avere la sua prima bici da corsa, era dotato di determinazione e resistenza, in grado di affrontare quindi percorsi diversificati e gare sia in linea che a tappe. Fu professionista dal 1929 al 1938 correndo per la Gloria (1929-1930), la Bianchi (1931-1933), la Ganna (1935-1936), la Tendil (1937) e la Voce di Mantova (1938).\nAll'esordio tra i professionisti juniores, nel 1929, vinse quattro gare in linea, fra cui la Tre Valli Varesine, e fu secondo alla Coppa Bernocchi, alla Targa Ferrario e al Gran Premio Cervini. Vinse poi i campionati italiani professionisti juniores, il Giro del Piemonte e il Giro dell'Umbria nel 1930.\nPassato nella categoria superiore, partecip\u00f2 a dieci edizioni del Giro d'Italia classificandosi quarto nel 1930 e ottavo nel 1931 con la vittoria nella tappa finale di Milano e vincendo la classifica isolati nel 1935. Nel 1933 si piazz\u00f2 al secondo posto, alle spalle di un altro italiano, Alfredo Bovet, nel Giro della Catalogna. Fu terzo al Giro del Lazio del 1934 e partecip\u00f2 a quattro edizioni del Tour de France tra il 1932 e il 1937, classificandosi al sesto posto nel 1934 e ottenendo un eccezionale secondo posto nel 1935, edizione in cui si aggiudic\u00f2 due vittorie di tappa a Pau e a Caen e che gli diede particolare notoriet\u00e0.\nOttenne diversi successi anche nelle corse su pista, le cosiddette sei giorni, molto seguite dal pubblico dell'epoca per la presenza in gara dei popolari campioni del ciclismo su strada. Dopo il ritiro dall'attivit\u00e0 professionistica, fu grande amico e sostenitore sia di Fausto Coppi che di Gino Bartali e rimase molto vicino all'ambiente della bicicletta partecipando a competizioni e manifestazioni ciclistiche fino all'et\u00e0 di ottant'anni.\nMorelli \u00e8 stato sepolto nella tomba di famiglia del cimitero del suo paese natale, Nerviano.\nEredit\u00e0.\nAmbrogio Morelli trasmise la passione per lo sport anche alla sua famiglia: il figlio Remo \u00e8 stato infatti un calciatore di serie A e il nipote Stefano Ambrogio un velista (detentore di otto titoli italiani, un argento el 1997 in Florida e due bronzi mondiali 2002, 2006 nella classe Flying Dutchman).\nProprio il nipote Stefano \u00e8 stato fra i principali organizzatori del \"Morelli Day\", una maratona ciclistica non competitiva di 500\u00a0km in 24H (dal 2008 portata a 600\u00a0km) che, ripetuta ogni anno, \u00e8 diventata oggi un appuntamento irrinunciabile delle \"randonn\u00e9es\" cicloturistiche. Il primo \"Morelli Day\" si svolse il 10 giugno 2000 a Nerviano in onore del novantaquattrenne Ambrogio, che sarebbe scomparso quattro mesi dopo."}
{"id": "1221617", "revid": "4106", "url": "https://it.wikipedia.org/wiki?curid=1221617", "title": "Ambrogio Enrico Morelli", "text": ""}
{"id": "1221628", "revid": "17351", "url": "https://it.wikipedia.org/wiki?curid=1221628", "title": "GPWS", "text": ""}
{"id": "1221630", "revid": "1543377", "url": "https://it.wikipedia.org/wiki?curid=1221630", "title": "PHP-Fusion", "text": "PHP-Fusion \u00e8 un leggero content management system (CMS) open-source scritto e sviluppato da Nick Jones in PHP.\nUsa un database MySQL per immagazzinare il contenuto del sito e possiede un semplice, ma completo sistema di amministrazione.\nPHP-Fusion include caratteristiche comuni a molti CMS.\nA partire dal 2006, PHP-Fusion supporta circa una dozzina di lingue oltre all'inglese.\n\u00c8 distribuito sotto i termini della GNU Affero General Public License.\nCaratteristiche.\nPHP-Fusion ha le seguenti principali caratteristiche:\nPHP-Fusion offre agli utenti l'opportunit\u00e0 di espandere i pacchetti standard con le cos\u00ec chiamate \"infusions\". Queste \"infusion\" possono essere facilmente caricate, installate ed amministrate. Ci sono molte \"infusion\" disponibili, molte di esse sono state anche controllate per funzionare con PHP-Fusion e possono essere trovate anche nel database ufficiale delle \"Mods\" (infusion e modifiche) di PHP-Fusion. Oltre alle \"infusion\", ci sono le \"mods\", che alterano maggiormente il cuore del codice, e i pannelli, che appaiono in ognuna delle barre laterali. Questi sono largamente disponibili, e controllati e inviati al database delle \"mod\" di PHP-Fusion .\nPHP-Fusion permette anche la creazione di temi per usarli all'interno del sito web, senza troppe difficolt\u00e0. Ci sono due file, theme.php e styles.css, nei quali gran parte del tema pu\u00f2 essere definito ed alterato.\nVersione 6.\nLa versione pi\u00f9 utilizzata del CMS, pienamente stabile, la pi\u00f9 recente \u00e8 la v6.01.18, rilasciata a dicembre 2008.\nVersione 7.\nPHP-Fusion 7 \u00e8 stato pubblicato nel maggio 2008, prima in versione beta e quindi RC a seguire, la versione definitiva esce ad agosto 2008 con il nome ufficiale di PHP-Fusion Core 7 Edition Final. Ci si aspettava che venisse rilasciato alla fine del 2007, mentre a marzo 2008 i lavori erano ancora in corso.\nAlcune caratteristiche di PHP-Fusion sono:\nLocalizzazione.\nL'ambiente \u00e8 localizzato in una quindicina di lingue e per quanto riguarda l'italiano possiede un sito web di supporto elencato nei collegamenti esterni. All'interno di questo sito si trova una docuwiki (nome dato dagli autori) dove gli utenti possono inserire informazioni relative all'uso dell'ambiente.\nSiti di supporto.\nAl momento esistono 19 siti di supporto."}
{"id": "1221634", "revid": "287204", "url": "https://it.wikipedia.org/wiki?curid=1221634", "title": "Amar-Sin", "text": "Biografia.\nTerzo re della terza dinastia di Ur; Figlio di Shulgi e come lui \"Re di Sumer e Akkad\", govern\u00f2, secondo la \"cronologia media\", fra il 2046 e il 2038 a.C. e secondo la \"cronologia breve\" fra il 1981 e il 1973 a.C.\nA differenza del padre, che fu divinizzato dopo alcuni anni di regno, Amar-Sin port\u00f2 il determinativo divino sin dal momento dell'ascesa al trono. Si conoscono varie opere edilizie da lui compiute e il monumentale ipogeo reale in cui si fece seppellire. Il suo regno fu un periodo di prosperit\u00e0, che permise la riduzione delle tasse. \nMilitarmente fu impegnato contro le popolazioni nomadi (soprattutto Amorrei) che premevano ai confini."}
{"id": "1221636", "revid": "287204", "url": "https://it.wikipedia.org/wiki?curid=1221636", "title": "Demo (antica Grecia)", "text": "Il demo () era una suddivisione del territorio dell'antica Attica, la regione della citt\u00e0 di Atene, entrata in vigore con la riforma di Clistene (508/507 a.C.). Secondo le ricerche di John S. Traill, il numero totale dei demi ammontava a 139 (o 142, contando tre demi aggiunti dopo l'epoca di Clistene).\nOrganizzazione.\nCon la riforma democratica di Clistene (508/507 a.C.) i demi divennero divisioni amministrative ufficiali e Atene venne per la prima volta suddivisa in demi; la riforma istitu\u00ec un totale di 139 demi. Secondo Strabone nel III secolo a.C. il loro numero era aumentato a 174. Anche dopo la fine dell'indipendenza ateniese i demi sopravvissero come distretti amministrativi in epoca romana.\nI demi di Clistene, che sostituirono le antiche suddivisioni della popolazione basate sui gruppi familiari (fratrie), venivano rappresentati nella bul\u00e9 in proporzione alle loro dimensioni.\nTutti i cittadini ateniesi al momento della maggiore et\u00e0 erano iscritti a un demo come requisito fondamentale per la cittadinanza; l'iscrizione al demo rimaneva uguale per tutta la vita di un Ateniese, anche se andava ad abitare in un altro demo.\nCiascun demo aveva i propri culti e le proprie forze di polizia ed era governato da un demarco. Avevano competenze in materia dei registri di propriet\u00e0, utilizzati per le tassazioni. Alcuni di essi erano vere e proprie citt\u00e0 o importanti centri religiosi (Eleusi, Acarne, Ramnunte).\nOgni demo apparteneva a una delle trenta trittie, tre delle quali (una dell'interno, una della costa e una della citt\u00e0) componevano una delle dieci trib\u00f9. I 50 membri della Boul\u00e9 spettanti a ogni trib\u00f9 erano distribuiti tra i demi in proporzione alla popolazione residente.\nImportanza dei demi nella politica di Atene.\nPrima di Clistene.\nL'Attica, regione imperniata su tre pianure (pianura eleusina, pianura di Atene e pianura orientale), fu unificata nel VII secolo a.C. Inizialmente l'aristocrazia ateniese estromise dal governo quella delle altre due pianure, dato che poteva agilmente controllare l'Areopago e l'Ecclesia, che si riunivano in citt\u00e0.\nQuesto controllo dur\u00f2 finch\u00e9 Pisistrato, proveniente da Braurone, riusc\u00ec a catturare l'acropoli e ad instaurare la sua tirannide.\nAlla fine del VI secolo a.C. Clistene, appartenente alla famiglia degli Alcmeonidi, che avevano ampi possedimenti nella piana di Atene, sconfisse il suo rivale Isagora, di Braurone, e promosse delle riforme in senso democratico, anche se alcune sembrano mosse di \"giocoleria elettorale\".\nV secolo a.C..\nNei settant'anni successivi alla riforma di Clistene quasi tutti i politici ateniesi provenivano dai demi della citt\u00e0 o nei dintorni di essa, visto che gli abitanti dei demi pi\u00f9 lontani avevano difficolt\u00e0 a raggiungere la citt\u00e0 per esercitare i loro diritti politici. In questo periodo ci furono solo due eccezioni notevoli: il polemarco Callimaco di Afidna, che forse aveva stretto accordi colle famiglie della citt\u00e0, e Temistocle di Frearri, che durante la sua carriera fu in costante contrasto colle suddette. Erodoto riferisce che un giorno Temistocle litig\u00f2 con Timodemo di Afidna e i due si accusarono a vicenda di non essere veri ateniesi.\nDurante la guerra archidamica (431-421 a.C.) l'ammassamento di un gran numero di persone di tutta l'Attica dentro le Lunghe Mura port\u00f2 un cambiamento: in questo decennio il numero di politici provenienti da fuori citt\u00e0 aument\u00f2 considerevolmente (tra loro Demostene di Afidna, Eurimedonte di Mirrinunte e Conone di Anaflisto).\nLa tensione tra i politici della citt\u00e0 e quelli dell'esterno crebbe e probabilmente influenz\u00f2 il colpo di stato dei Quattrocento, portato avanti principalmente da Antifonte di Ramnunte, Frinico di Diradiote e Aristarco di Decelea.\nAnche tra i Trenta tiranni la figura di maggior spicco, Crizia, non proveniva dalla citt\u00e0, ma da Fegunte (demo di localizzazione incerta).\nIV secolo a.C..\nL'appartenenza a un demo era ereditaria, ma, a causa della guerra del Peloponneso molti abitanti dell'Attica cambiarono demo di residenza; nel IV secolo a.C., quindi, \u00e8 facile trovare relazioni di parentela tra persone che appartenevano allo stesso demo ma vivevano in luoghi dell'Attica molto distanti da quel demo.\nAnche nel IV secolo a.C., comunque, sembra persistere una sorta di complesso di inferiorit\u00e0 da parte degli abitanti del nord dell'Attica nei confronti di quelli della citt\u00e0: in un'iscrizione riportante gli anfizioni ateniesi a Delo nel 377-373 a.C. tutti gli Ateniesi sono indicati con nome, patronimico e demotico, ma uno di loro, Alcmeonide (nome che richiama una potente famiglia della citt\u00e0, gli Alcmeonidi di Clistene e di Alcibiade), aveva come demotico un generico \"di Atene\" invece che \"di Afidna\" (demo del nord)."}
{"id": "1221638", "revid": "4193", "url": "https://it.wikipedia.org/wiki?curid=1221638", "title": "Madonna delle Grazie (Velletri)", "text": "La Madonna delle Grazie \u00e8 una icona della Basilica di San Clemente in Velletri, il patrono della citt\u00e0, invece, \u00e8 San Clemente. \nL'immagine \u00e8 posta nella cappella a lei dedicata lungo la navata sinistra della chiesa. Delle origini della Sacra Immagine si hanno poche tracce, ma alcuni autori la dicono donata a Giovanni II Vescovo di Velletri nel 732.\nAltri invece ipotizzano venga da Costantinopoli. \nEsistono due festivit\u00e0 dedicate alla Madonna delle Grazie del santuario. La Festa vera e propria si celebra dal 1613 la prima domenica di Maggio con la processione alla vigilia.\nA partire dal terremoto del 26 agosto 1807, invece, si impone l'uso di celebrare la \"Festa del Patrocinio\" in ricordo dello scampato pericolo. Numerosi Papi sono venuti a venerare la patrona di Velletri, tra questi Pio IX che vi era legato da una particolare devozione. La Sacra Immagine venne usata dal brigante Cencio Vendetta per estorcere la grazia al Pontefice che gliela neg\u00f2. Durante l'ultima guerra la Sacra Immagine venne tolta dal santuario e fu ospitata nella Chiesa del Ges\u00f9 a Roma.\nQui rimase fino al Settembre 1944. Il 26 agosto 1949 \u00e8 stata proclamata patrona della Diocesi - che all'epoca comprendeva l'intero Agro Pontino - dal cardinale Clemente Micara Vescovo di Velletri dopo una peregrinatio in tutta l'intera diocesi."}
{"id": "1221640", "revid": "767487", "url": "https://it.wikipedia.org/wiki?curid=1221640", "title": "Shu-Sin", "text": "Il suo regno si colloca, secondo la \"cronologia media\", fra il 2037 a.C. e il 2029 a.C. Sal\u00ec al trono dopo il fratello Amar-Sin e dovette fronteggiare gli sconfinamenti delle trib\u00f9 nomadi di Amorrei. A questo scopo costru\u00ec un muro nella Mesopotamia settentrionale, subito a nord di Akkad. Combatt\u00e9 e sconfisse anche le trib\u00f9 nomadi dei Sua.\nAlla sua morte gli succedette il figlio Ibbi-Sin."}
{"id": "1221644", "revid": "10473", "url": "https://it.wikipedia.org/wiki?curid=1221644", "title": "Sally Mara", "text": ""}
{"id": "1221647", "revid": "773636", "url": "https://it.wikipedia.org/wiki?curid=1221647", "title": "Ex convento di San Pietro a Luco", "text": "L'ex convento di San Pietro a Luco si trova nel comune di Borgo San Lorenzo, in provincia di Firenze.\nStoria.\nLe sue origini sono nel testamento del conte Gotidio degli Ubaldini e di sua moglie Cunizza, redatto nel 1085. La volont\u00e0 del conte fu quella di lasciare al convento di Camaldoli tutti i suoi beni situati nel territorio di San Giovanni Maggiore, Fagna e Larciano, nel caso in cui sua figlia Matilde non avesse generato un figlio maschio, diversamente l'erede sarebbe stato il nipote del conte. Ci\u00f2 non accadde e, dunque, gli eredi furono i frati. Il priore del convento, il beato don Rodolfo Falcucci, prese possesso della donazione nel 1086 e in questa occasione fond\u00f2 l'ordine delle monache camaldolesi, a cui aderirono le contesse della famiglia Ubaldini e quelle dei conti Guidi. Il convento si trovava a Chisciano, vicino a Luco ed era formato dall'oratorio di San Pietro, appartenente alla badia di Moscheta, da un casamento e da una vigna che il beato Rodolfo acquist\u00f2 nel 1086 dall'abate di Moscheta. Le \"contesse di Luco\" che si erano ritirate nel convento, erano molto osservanti delle regole e davano l'esempio ad altre donne che si ritiravano in quelle mura.\nIl monastero ebbe molti privilegi e doni da autorit\u00e0 ecclesiastiche e civili, ma sub\u00ec anche i contrasti fra le badesse e i rettori delle chiese soggetti al patronato del convento. Nel 1251 esso fu incendiato dai Ghibellini; nel 1357 fu costruito il chiostro e nel 1488 sub\u00ec un assalto addirittura dai parenti di una badessa (Sebastiana Fioravanti), che ne era stata allontanata. L'azione fall\u00ec, anche grazie all'aiuto della Repubblica fiorentina e la badessa non venne dunque reintegrata; anche nel 1490 ci fu un assalto al convento, poi sedato.\nNel 1500 fu costruito il campanile che fu danneggiato nel 1542 e poi restaurato nel 1612; le campane risalgono al periodo di fondazione della chiesa.\nNell'editto di Napoleone del 13 settembre 1808 il convento fu soppresso, poi fu restaurato da Ferdinando III di Toscana, per essere ancora una volta soppresso dalla legge 15 agosto 1867, insieme alle altre compagnie religiose. Nel 1871 fu trasformato in ospedale civile, che vi \u00e8 rimasto fino al 1989.\nLa chiesa fu restaurata nel 1883 e ristrutturata a pi\u00f9 riprese fino al 1932. Nel 1928 l'architetto Ezio Cerpi fece stonacare la facciata, ripristinare le mura della costruzione del 1086, che mostrarono un filaretto fino a nove metri di altezza, al di sopra del quale c'era il muro normale, che indicava l'esistenza di un rialzamento e della costruzione del portale in stile rinascimentale. Alla chiesa fu dato allora uno stile neorinascimentale (e non neoromanico) per intonarsi con quello del portale.\nDescrizione.\nAnnessa al convento c'\u00e8 la chiesa di San Pietro, sorta nel 1086 insieme ad esso, per volont\u00e0 del beato Rodolfo Falcucci. La chiesa era pi\u00f9 bassa dell'attuale e le sue mura erano a filaretto; all'inizio le monache la dotarono di arredi molto ricchi. Nel 1523 il pittore Andrea del Sarto dipinse una pala per la chiesa del monastero, la \"Deposizione dalla Croce\", che le monache cedettero poi al granduca; questo dipinto si trova oggi nella Galleria Palatina a Firenze e, al suo posto, sull'altare maggiore c'\u00e8 la copia eseguita da Sante Pacini nel 1783, nella cornice originale. Nella predella sono dipinte la \"Storie della Passione e santi\", attribuita a Carlo Portelli.\nNel 1630 fu ricostruito l'altare maggiore in pietra e nel 1661 vi furono poste le spoglie di una fantomatica santa Clarice vergine e martire, provenienti dalle catacombe di Priscilla a Roma. \nSulla controfacciata si trova il medaglione col \"Redentore\" di Lorenzo Lippi, dalla cornice di un altare.\nNella canonica si trovano la \"Crocifissione\" del pittore Donato Mascagni, un tabernacolo ligneo del Quattrocento e un calice d'argento di Cosimo Merlini il Vecchio (1637).\nCappella della Beata Vergine Maria.\nAll'interno dell'ex convento si trova la cappella dedicata alla Beata Vergine Maria; essa fu costruita nel 1583, ha forma esagonale e nel 1830 fu ampliata. Al suo interno si trova il dipinto in terracotta invetriata \"Madonna col Bambino\", chiamata la \"Divina Pastora\" sull'altare maggiore, opera della bottega di Giovanni Della Robbia."}
{"id": "1221649", "revid": "37401", "url": "https://it.wikipedia.org/wiki?curid=1221649", "title": "Ibbi-Sin", "text": "Figlio di Shu-Sin, regn\u00f2 fra il 2028 e il 2004 a.C. Come suo padre, dovette fronteggiare i tentativi di invasione di vari popoli nomadi: gli Amorrei in primo luogo ma anche i Gutei e i Sua.\nDurante il suo regno l'impero di Ur si disgrega, come si pu\u00f2 dedurre dal progressivo abbandono da parte delle citt\u00e0 dell'impero del sistema di datazione basato sul suo regno, abbandono che possiamo seguire nel corso di pochi anni da est verso ovest. Verso il settimo anno Ur non controllava pi\u00f9 che le sue immediate vicinanze. Ciononostante, nell'anno 17 del regno \u00e8 riportata una vittoria sugli Amorrei.\nSembra che oltre a cause esterne agissero anche fattori interni di disgregazione. Sappiamo del funzionario Ishbi-Erra che, inviato a Isin per rifornire Ur di derrate alimentari, tenta prima di ricattare il suo sovrano per ottenere la nomina a governatore di Isin e Nippur, e poi guida la rivolta di varie citt\u00e0 contro Ur, alleandosi con gli Elamiti.\nNel ventiquattresimo anno del regno di Ibbi-Sin, gli Elamiti saccheggiarono Ur, ne assunsero il controllo e catturarono il re, che mor\u00ec in prigionia.\nCon la caduta di Ur termina la millenaria storia politica di Sumer. Dopo di allora la Mesopotamia non sar\u00e0 mai pi\u00f9 governata da popolazioni di lingua sumerica.\nIl dolore per la caduta di Ur \u00e8 espresso in due degli ultimi capolavori della letteratura sumera: la Lamentazione di Ur e la Lamentazione di Sumer e Akkad.\nAlla caduta di Ur segue un periodo di disordine, in cui le citt\u00e0 di Isin e Larsa tentarono senza successo di prendere il potere nella Mesopotamia centro-meridionale."}
{"id": "1221660", "revid": "116944", "url": "https://it.wikipedia.org/wiki?curid=1221660", "title": "Dinis del Portogallo", "text": ""}
{"id": "1221669", "revid": "767487", "url": "https://it.wikipedia.org/wiki?curid=1221669", "title": "Condannato a morte per mancanza di indizi", "text": "Condannato a morte per mancanza di indizi (\"The Star Chamber)\" \u00e8 un film del 1983 diretto da Peter Hyams con Michael Douglas e Hal Holbrook.\nTrama.\nLos Angeles. Il giudice Steven R. Hardin \u00e8 un onesto magistrato che ha presenziato al processo contro un pluriomicida arrestato da due poliziotti in borghese; questi per\u00f2 hanno ritrovato l'arma del delitto senza seguire le regole e per questo l'avvocato difensore riesce a far scagionare l'indiziato; Steven perci\u00f2 \u00e8 in crisi di coscienza a seguito di questi ripetuti prosciolgimenti di colpevoli, dovuti a cavilli giuridici.\nIn seguito, due poliziotti arrestano due uomini con l'accusa di aver stuprato e ucciso un bambino di 10 anni: gli indizi ricadono su di loro per aver trovato tracce di sangue sulla scarpa di uno di loro; ritenendo che quella prova non sia sufficiente per condannarli. Il padre della vittima, non soddisfatto, tenta di sparare ai criminali in tribunale, ma manca il colpo e spara invece ad un poliziotto. Successivamente, il padre si suicider\u00e0 in carcere, dopo aver parlato con Steven accusandolo di essere il responsabile di un altro omicidio, quello di una ragazza violentata e poi uccisa; gli confessa che se non li avesse lasciati liberi, quella ragazza sarebbe ancora viva.\nHardin viene avvicinato da un anziano giudice e maestro di diritto, Benjamin Caufeld, che gli propone di entrare a far parte di un tribunale segreto che si occupa dei casi in cui la giustizia ha fallito.\nSe vengono riconosciuti colpevoli, viene assoldato un sicario professionista per eliminare i presunti colpevoli. Le esecuzioni vengono puntualmente effettuate secondo le direttive. Il giudice anziano afferma: \"Io la notte dormo bene\" perch\u00e9 \u00e8 convinto di avere agito bene, molto meglio che non limitandosi ad applicare le leggi, che consentono a molti colpevoli di farla franca. In seguito ad un crimine particolarmente atroce, i cui indiziati ha dovuto rilasciare per un banale cavillo, decide di entrare a far parte della commissione.\nSubito dopo la sentenza degli implacabili \"nove\" di cui fa parte, scopre che i due sono effettivamente innocenti e tenta di avvisarli del pericolo, seguendoli nel loro covo. I due lo accolgono duramente, e sotto i fumi dell'eroina lo attaccano tentando di ucciderlo. I due vengono uccisi dal killer mandato dal tribunale segreto, che decide per\u00f2 di eliminare anche il testimone. Hardin viene salvato dal detective Harry Lowes, che lo seguiva da qualche giorno uccidendo il killer."}
{"id": "1221674", "revid": "251304", "url": "https://it.wikipedia.org/wiki?curid=1221674", "title": "Torres (traghetto)", "text": "La Torres era una nave traghetto della \"Classe Sociale\", serie di tre navi derivate dalla conversione in traghetti passeggeri di altrettanti ro-ro merci. Varata nel 1979 come \"Staffetta Mediterranea\", fu trasformata in traghetto passeggeri nel 1988 e rimase in servizio per la Tirrenia fino al 2004.\nCaratteristiche.\nCome ro-ro merci.\nOriginariamente il traghetto era un ro-ro merci: disponeva di tre ponti garage, che potevano trasportare alternativamente 129 semirimorchi e 30 automobili, 117 semirimorchi e 100 automobili, o 580 automobili. Il garage sul ponte principale aveva accesso diretto dalla banchina per mezzo della rampa poppiera; il garage sul ponte di stiva era raggiungibile per mezzo di un ascensore con una portata di 60 tonnellate, mentre quello sul ponte superiore, scoperto ad eccezione della zona prodiera, era accessibile con una rampa fissa. La nave disponeva di sistemazioni per 34 passeggeri (12 passeggeri e 22 camionisti), per i quali erano a disposizione 17 cabine doppie, un ristorante e due sale soggiorno.\nLa \"Staffetta Mediterranea\" era spinta da due eliche quadripala a passo variabile Lips Italiana, collegate tramite un riduttore a due motori Diesel 12 cilindri GMT A420.12, con una potenza complessiva di cavalli. La nave poteva raggiungere una velocit\u00e0 di servizio di 22 nodi.\nCome traghetto passeggeri.\nNel 1987 la Tirrenia, spinta dall'enorme aumento del traffico passeggeri verso la Sardegna, decise di trasformare la \"Staffetta Mediterranea\" e le gemelle in traghetti passeggeri.I lavori di conversione comportarono il prolungamento delle sovrastrutture di prua fino a poppa, portando la stazza lorda a 11.346 tonnellate e aumentando la capacit\u00e0 di trasporto a 1.300 passeggeri e 410 autovetture; lo scafo rimase sostanzialmente immutato. In seguito alla trasformazione il traghetto, rinominato \"Torres\", disponeva di bar, ristorante, self-service, cinema, poltrone di seconda classe, 64 cabine di prima classe e 130 cabine di seconda classe, per un totale di 646 posti letto.\nNel 2010 la nave, passata nel frattempo alla Namma Shipping e rinominato \"Rahmah\", fu nuovamente riconvertito in ro-ro demolendo le sovrastrutture aggiunte con la prima trasformazione; tuttavia i lavori furono interrotti in seguito ad un incendio scoppiato a bordo. \nServizio.\nLa nave fu la prima unit\u00e0 della serie ad essere costruita, venendo varata il 12 ottobre 1978 con il nome di \"Staffetta Mediterranea\" e venendo consegnata a Tirrenia nel giugno 1979. Nei primi anni di servizio fu impiegata sulle rotte Genova - Napoli - Tripoli e Trieste - Tripoli, passando poi ai collegamenti tra Sardegna e continente in seguito alla chiusura di queste linee. Nel 1987 fu trasformata in traghetto passeggeri, prendendo il nome di \"Torres\" e venendo immessa, l'anno seguente, sulla Genova - Cagliari.\nNegli anni seguenti il traghetto fu impiegato su diverse rotte nel Tirreno, tra le quali la linea Napoli - Cagliari - Trapani - Tunisi - Trapani - Cagliari - Palermo. Nel 2003 la nave effettu\u00f2 l'ultima stagione di servizio per Tirrenia sulla Cagliari - Genova, per poi essere venduta l'anno successivo alla turca Sancak Lines. Rinominata \"Istanbul S\", fu messa in servizio tra Brindisi e \u00c7e\u015fme, linea sulla quale rimase anche l'anno seguente con il nome cambiato in \"Sancak S\". Tra aprile e maggio del 2006 il traghetto pass\u00f2 di mano due volte, andando infine alla saudita \"Namma Shipping Lines\" e prendendo il nome di \"Rahmah\".\nNel luglio del 2006 il traghetto fu impiegato nell'evacuazione di profughi libanesi da Beirut a Limassol, venendo poi messa in servizio nel Mar Rosso. Nel 2010 la nave fu nuovamente riconvertita in ro-ro merci, ma i lavori furono sospesi in seguito allo scoppio di un incendio e la nave dichiarata perdita totale, venendo successivamente demolita in Turchia.\nOrigine del nome.\nDopo la trasformazione in traghetto passeggeri la nave fu rinominata \"Torres\" in riferimento al Giudicato di Torres, uno dei quattro storici Giudicati Sardi formatisi nel Medioevo."}
{"id": "1221675", "revid": "118064301", "url": "https://it.wikipedia.org/wiki?curid=1221675", "title": "Marie Darrieussecq", "text": " \nHa mostrato interesse anche verso la lingua basca, oltre che il francese.\nBiografia.\nSi \u00e8 laureata a Parigi, con un saggio intitolato \"Herv\u00e9 Guibert, l'homme qui disait tout?\" La sua tesi si intitolava \"Moments critiques dans l'autobiographie contemporaine, l'ironie tragique et l'autofiction chez Serge Doubrovsky, Herv\u00e9 Guibert, Michel Leiris et Georges Perec \". \nPer un periodo \u00e8 stata docente di letteratura a Lilla. Risiede a Parigi.\n\"Troismi\", libro a cui deve la fama, racconta la graduale metamorfosi di una giovane impiegata in scrofa. Lo stile e le tematiche richiamano Kafka, Will Self e Italo Calvino.\nCome in questi scrittori, i suoi temi predominanti sono la trasformazione, la morte, il sogno.\nLe sue opere sono state tradotte in italiano (lingua che anche Marie Darieussecq conosce) e pubblicate dalla casa editrice Guanda."}
{"id": "1221679", "revid": "1718925", "url": "https://it.wikipedia.org/wiki?curid=1221679", "title": "Arte nucleare", "text": "LArte nucleare \u00e8 un movimento artistico nato nell'ambito europeo negli anni cinquanta, in seguito ai bombardamenti atomici di Hiroshima e Nagasaki.\nStoria.\nIl cosiddetto \"Movimento Arte Nucleare\" nasce a Milano nel 1950, quando Enrico Baj e Sergio Dangelo organizzano una mostra alla Galleria San Fedele dal titolo emblematico di \"Pittura Nucleare\". Nel febbraio del 1952 a Bruxelles, in occasione della mostra alla Galleria Apollo, Baj e Dangelo fondano ufficialmente il movimento e pubblicano il Manifesto tecnico della Pittura nucleare. A questi primi due si aggiungono poi Joe Colombo, Leonardo Mariani, Antonino Tullier, Enzo Preda, Ettore Sordini, Angelo Verga e altri artisti che gravitano nell'ambiente artistico milanese. Negli anni seguenti importante sar\u00e0 l'apporto anche del napoletano Gruppo 58, formatosi attorno a Guido Biasi, Franco Palumbo, Mario Colucci, Mario Persico e Lucio Del Pezzo.\nNel \"Manifesto della Pittura Nucleare\" si legge: \nIl Movimento nucleare italiano ebbe anche una ben marcata impronta internazionale, grazie anche alle frequentazioni di artisti come Arman, Yves Klein, Antonio Saura, e Asger Jorn.\nVari furono i manifesti redatti, tra cui si ricorda quello \"Contro lo stile\", firmato da Baj nel 1957, in cui si vuole contrastare e distruggere lo stile manieristico in pittura, e affermare l'irripetibilit\u00e0 dell'opera d'arte, invitando a scegliere tra l'essere tappezzieri o pittori.\nIl linguaggio espressivo usato dagli aderenti al gruppo dei nucleari si basa sull'adozione delle tecniche utilizzate dall'automatismo surrealista in linea con l'esperienza europea dovuta alla pittura informale dell'espressionismo astratto.\nLe opere che nascono in questo periodo risentono fortemente dei tragici eventi della seconda guerra mondiale e soprattutto degli effetti devastanti della bomba atomica su Hiroshima e Nagasaki.\nI Nucleari furono preceduti dagli Eaisti, un gruppo di pittori e poeti livornesi, guidati dal pittore Voltolino Fontani, che dell'Eaismo fu l'ideatore. \nTra gli altri asserti, si legge infatti nel Manifesto dell'Eaismo, che gli Eaisti non:\n\"concepiscono l'arte come un rifugio da iniziati e come un'oasi in cui rinchiudersi lungi dal travaglio complesso dell'umanit\u00e0\"\ne che l'Eaismo\n\"non avr\u00e0 punti di contatto con i movimenti artistici odierni\".\nL'opera di Fontani \"Dinamica di assestamento e mancata stasi\", 1948, in cui si raffigurano radiazioni atomiche appena dopo una esplosione nucleare, testimonia l'affinit\u00e0 delle tematiche eaiste con quelle del movimento milanese, che non nascondono per\u00f2 le notevoli divergenze di pensiero.\nL'Eaismo, in particolare, faceva esplicito riferimento all'Era atomica, espressione importata dagli Stati Uniti, dove era stata coniata dal giornalista William L. Laurence, ed impiegata poi dall'economista Virgil Jordan, nonch\u00e9 dallo scrittore Wilbur M. Smith nel suo libro \"This atomic age and the word of God\" (1948)\nParallelamente al lavoro del Movimento nucleare e degli Eaisti si svilupp\u00f2 quello isolato di Salvador Dal\u00ed, che nel 1951 diede alla luce il \"Manifesto mistico\". Il pittore spagnolo peraltro gi\u00e0 nel 1945 aveva realizzato un quadro nucleare cui aveva dato il titolo di \"Idillio atomico\".\nLa contesa tra i tre gruppi per la primogenitura dei propri movimenti si fece tesa, tanto che Enrico Baj e Sergio Dangelo denunciarono per plagio Salvador Dal\u00ed, e la stessa cosa fece Voltolino Fontani nei confronti del Movimento nucleare italiano."}
{"id": "1221683", "revid": "767487", "url": "https://it.wikipedia.org/wiki?curid=1221683", "title": "Rascal Flatts", "text": "I Rascal Flatts sono un gruppo musicale country statunitense, fondato nel 1999 a Columbus, Ohio.\nBiografia.\nDal 2000 al 2010 il gruppo ha registrato per la Lyric Street Records, etichetta appartenente al gruppo Disney Music Group. Sotto questa etichetta la band ha realizzato sette album, molti dei quali certificati disco di platino dalla RIAA. Il primo \u00e8 stato l'eponimo \"Rascal Flatts\" (2000).\nDopo la chiusura della Lyric Street, nel 2010 sono passati alla Big Machine Records e hanno pubblicato nel novembre di quell'anno l'album \"Nothing Like This\" e nell'aprile 2012 il successivo \"Changed\".\nNel corso della loro carriera hanno collaborato con Chicago, Ray Price, Michael Bolton, Lionel Richie, Reba McEntire, India.Arie, Carrie Underwood, Brian McKnight, Jill Johnson e altri artisti. Nel singolo \"Easy\" (2011) partecipa Natasha Bedingfield. Nel maggio 2014 hanno pubblicato il nono album.\nInoltre nel 2010 sono apparsi nell'episodio 14 della decima stagione della serie TV CSI - Scena del crimine: \"Inarrestabile\"."}
{"id": "1221685", "revid": "251304", "url": "https://it.wikipedia.org/wiki?curid=1221685", "title": "Arborea (traghetto)", "text": "La Arborea era una nave traghetto della \"Classe Sociale\", una serie di tre navi traghetto passeggeri derivate dalla conversione di altrettanti ro-ro merci. Rimase in servizio con questo nome per Tirrenia dal 1987 al 2004.\nCaratteristiche.\nCome ro-ro merci.\nOriginariamente l'unit\u00e0 era un ro-ro merci: con una stazza lorda di tonnellate, disponeva di tre ponti garage, che potevano contenere alternativamente 129 semirimorchi e 30 automobili, 117 semirimorchi e 100 automobili o 580 automobili. Il garage sul ponte principale aveva accesso diretto dalla banchina per mezzo della rampa poppiera; il garage sul ponte di stiva era raggiungibile per mezzo di un ascensore con una portata di 60 tonnellate, mentre quello sul ponte superiore, scoperto ad eccezione della zona prodiera, era accessibile tramite una rampa fissa. La nave disponeva di sistemazioni per 12 passeggeri e 22 camionisti, per i quali erano a disposizione 17 cabine doppie, un ristorante e due sale soggiorno.\nL'unit\u00e0 era spinta da due eliche quadripala a passo variabile della Lips Italiana, collegate tramite un riduttore a due motori Diesel 12 cilindri GMT A420.12, con una potenza complessiva di cavalli. Poteva raggiungere una velocit\u00e0 di servizio di 22 nodi.\nCome traghetti passeggeri.\nNel 1987, spinta dal forte aumento del traffico passeggeri tra il continente e la Sardegna, la Tirrenia decise di convertire la nave in traghetto passeggeri. La trasformazione riguard\u00f2 principalmente le sovrastrutture, che furono estese fino a poppa; la struttura dello scafo e le linee d'acqua rimasero immutate, mentre la stazza lorda sal\u00ec a tonnellate. La trasformazione in nave passeggeri impose delle modifiche alla compartimentazione stagna, per rispettare le norme di stabilit\u00e0 che imponevano, tra gli altri requisiti, la galleggiabilit\u00e0 con due compartimenti allagati. Il locale apparato motore fu diviso in due parti da una paratia trasversale, mentre le paratie longitudinali che delimitavano il garage inferiore furono spostate verso l'interno per posizionarle a una distanza pari a un quinto della larghezza dal fianco della nave, come prescritto dai regolamenti. La centrale elettrica della nave fu potenziata, aggiungendo un quarto Diesel-generatore, mentre per migliorare la manovrabilit\u00e0 il singolo timone centrale fu sostituito da due posizionati dietro le eliche e fu aggiunta una seconda elica trasversale di manovra a prua. Fu, infine, sostituito il fumaiolo.\nCos\u00ec trasformata, la nave poteva trasportare un massimo di 1314 passeggeri, avendo a bordo al massimo 45 semirimorchi e 232 automobili. Con una maggiore quantit\u00e0 di carico (fino a 56 semirimorchi e 182 automobili), la condizione di galleggiabilit\u00e0 con due compartimenti stagni contigui allagati non poteva pi\u00f9 essere garantita e la capacit\u00e0 passeggeri era ridotta, di conseguenza, a 500. Le sistemazioni per i passeggeri comprendevano 64 cabine con servizi igienici e 40 senza servizi igienici, per un totale di 312 posti letto; erano poi presenti, come di consueto, una cella con 12 posti letto per eventuali detenuti e una cabina quadrupla per i carabinieri della scorta. In aggiunta alle cabine, la nave disponeva di due sale poltrone di prima classe e sette di seconda classe, per un totale di 929 posti. Gli spazi comuni per i passeggeri comprendevano un ristorante da 70 posti, una tavola calda per 170 persone, un soggiorno bar, una veranda, un cinema e un vestibolo con negozio e ufficio turistico.\nCome accennato, la capacit\u00e0 dei garage risult\u00f2 leggermente ridotta per via del riposizionamento delle paratie nel ponte inferiore; il numero massimo di automobili trasportabili scese a 435. Anche la velocit\u00e0 di servizio fu ridotta in seguito ai lavori di trasformazione, scendendo a 19,5 nodi. \nServizio.\nLa nave fu impostata nel bacino del cantiere navale di Sestri Ponente l'11 dicembre 1978. Fu varata con il nome di \"Staffetta Jonica\" il 4 marzo 1980 e consegnata alla Tirrenia, in seguito alle prove in mare, il 20 settembre 1980. La compagnia statale la impieg\u00f2 inizialmente sulle linee Genova - Napoli - Tripoli e Trieste - Tripoli; in seguito alla chiusura di queste rotte la \"Staffetta Jonica\" e le gemelle furono impiegate nei collegamenti verso la Sardegna. Tra settembre e dicembre 1982 la nave fu impiegata nella missione italiana in Libano, per conto del Ministero della Difesa.\nIl 12 gennaio 1987 la \"Staffetta Jonica\" fu mandata ai cantieri INMA di La Spezia, dove sub\u00ec la trasformazione in traghetto passeggeri. La nave fu riconsegnata alla Tirrenia, dopo aver svolto delle nuove prove in mare, il 19 agosto dello stesso anno e fu messa in servizio il giorno seguente, con il nome di \"Arborea\", sulla Genova - Cagliari.\nNegli anni seguenti il traghetto fu impiegato su diversi collegamenti per Sardegna e Sicilia, tra i quali la linea Cagliari - Arbatax - Civitavecchia. Il 26 ottobre 1999 la \"Arborea\", in ingresso nel porto di Olbia, si incagli\u00f2 su un banco di sabbia a causa della fitta nebbia; la nave fu liberata due giorni dopo da sette rimorchiatori, venendo trainata in porto.\nIl 21 dicembre 2001 la \"Arborea\" fu posta in disarmo nel porto di Genova. Nel giugno 2004 fu acquistata dall'armatore greco Gerasimos Agoudimos, proprietario della G.A Ferries, che la rivendette in seguito a demolitori indiani. Il traghetto, rinominato per l'occasione \"Arbore\", part\u00ec alla volta dell'India nei primi mesi del 2005, arrivando ad Alang il 5 aprile 2005.\nOrigine del nome.\nDopo la trasformazione in traghetto passeggeri la nave prese il nome di \"Arborea\" in riferimento allo storico Giudicato di Arborea, stato indipendente formatosi in Sardegna nel Medioevo. Il nome era gi\u00e0 appartenuto a due unit\u00e0 della Tirrenia, la prima persa durante la Seconda Guerra Mondiale, la seconda in servizio dal 1957 al 1976."}
