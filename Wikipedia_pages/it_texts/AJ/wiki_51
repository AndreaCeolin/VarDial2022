{"id": "1156041", "revid": "124747095", "url": "https://it.wikipedia.org/wiki?curid=1156041", "title": "Abbazia di San Michele Arcangelo a Passignano", "text": "Labbazia di San Michele Arcangelo a Passignano \u00e8 un monastero della Congregazione vallombrosana situato nel territorio delle colline del Chianti, in localit\u00e0 Passignano, nel comune di Barberino Tavarnelle, nella citt\u00e0 metropolitana di Firenze.\nIl monastero adott\u00f2 la regola vallombrosana gi\u00e0 nell'XI secolo per opera di Giovanni Gualberto, che qui mor\u00ec nel 1073. Pi\u00f9 volte distrutto e ricostruito, oggi appare pi\u00f9 come un castello che come una comunit\u00e0 monastica.\nIl complesso monastico appare ancora oggi racchiuso all'interno della cortina muraria quattrocentesca a pianta quadrangolare con torri d'angolo ma sono evidenti le integrazioni neogotiche realizzate alla fine del XIX secolo quando, soppressa la comunit\u00e0 monastica, venne trasformato in una villa. La chiesa abbaziale, a pianta a croce latina, \u00e8 stata quasi interamente ricostruita dalla seconda meta del XVI secolo e internamente affrescata dal Passignano e da Alessandro Allori.\nIl complesso monastico dal 1986 \u00e8 tornato di propriet\u00e0 dei monaci vallombrosani.\nStoria.\nOrigini.\nL'intitolazione a san Michele arcangelo suggerisce come epoca di fondazione l'epoca longobarda, visto il particolare culto tributato all'\"angelo guerriero\" da parte del popolo germanico. Una leggenda afferma che il fondatore sarebbe stato un certo Sichelmo: nel \"Rituale Passinianense\" del 1316 alla data 18 ottobre risulta prescritto un ufficio in suffragio di Sichelmo e di suo fratello Zenobio; vi si legge infatti: \"de officio Sichelmi, qui hedificavit hoc monasterium\". Un'errata identificazione di Zenobio, fratello di Sichelmo, con il santo vescovo Zanobi ha portato ad ipotizzare come data di fondazione il 395, altre ipotesi hanno suggerito come anno di fondazione l'899 ed il 989 sempre in base ad arbitrarie identificazioni di Zenobio con omonimi vescovi fiesolani.\nQuel che \u00e8 certo \u00e8 che il monastero di Passignano nel suo archivio, contenente, un tempo, pi\u00f9 di 6600 pergamene, conservava un atto qui rogato nel marzo dell'884 redatto alla presenza di un tale Wilerado scabino. Da un atto datato 27 marzo 903 si sa che nell'allora oratorio di san Michele di Passignano viveva una famiglia monastica presieduta da un abate e da un proposto. Nell'XI secolo la comunit\u00e0 fu tra le prime ad accogliere la riforma monastica di Vallombrosa, promossa da Giovanni Gualberto, divenendo una delle sedi della lotta contro la simonia.\nIl primo abate vallombrosano di Passignano fu Leto che, nella primavera del 1050, era presente ad un sinodo romano e che organizz\u00f2 l'incontro tra papa Leone IX e san Giovanni Gualberto, incontro che si tenne nell'estate dello stesso anno proprio in questo monastero. Un altro importante abate di Passignano fu Pietro che il 13 febbraio 1068 davanti alla Badia a Settimo cammin\u00f2 in mezzo al fuoco, uscendone illeso; dopo tale episodio il vescovo di Firenze Pietro Mezzabarba, accusato dai vallombrosani di simonia, dovette abbandonare la citt\u00e0 e l'abate Pietro venne denominato \"Igneo\".\nDopo avere passato tutta la vita a combattere per la libert\u00e0 della chiesa, san Giovanni Gualberto mor\u00ec nel monastero di Passignano il 12 luglio 1073; poco prima della morte aveva avuto la soddisfazione di vedere elevato al soglio pontificio il vallombrosano Ildebrando che, solo contro tutti, aveva difeso l'ordine vallombrosano dalle accuse di Pier Damiani durante il sinodo romano del 1067. Poco prima, nel 1072, papa Alessandro II, convalid\u00f2 l'ordine ed elev\u00f2 alla dignit\u00e0 cardinalizia san Pietro Igneo; una volta cardinale l'Igneo si dedic\u00f2 a un'intensa attivit\u00e0 diplomatica presso la corte dell'imperatore Enrico IV.\nL'essere la custode dei resti mortali di san Giovanni Gualberto pose la badia in una posizione di prestigio nell'ambito vallombrosano. Il prestigio per\u00f2 le venne anche attraverso donazioni e acquisti che le permisero di amministrare non solo vasti territori nel Chianti, ma anche molti edifici adibiti al culto o all'accoglienza dei pellegrini, dei malati e dei poveri.\nNell'aprile del 1121 si accamp\u00f2 presso il monastero l'esercito guidato da Corrado di Scheiern marchese di Toscana che, in quell'occasione, conferm\u00f2 ai monaci i loro privilegi; probabilmente nel monastero soggiorn\u00f2 anche l'imperatore Federico Barbarossa il cui ritratto venne dipinto in una sala.\nLa distruzione di Fiesole nel 1125 da parte dei fiorentini fu un evento che molto influ\u00ec sulla storia della badia. Dopo la distruzione della rivale i fiorentini, temendo una grave punizione da parte di papa Onorio II, si rivolsero all'abate di Vallombrosa, Atto, affinch\u00e9 intercedesse in loro favore presso il pontefice. L'abate si impegn\u00f2 ad intervenire a patto per\u00f2 che il vescovo di Firenze, in cambio dei territori fiesolani occupati nel Mugello, cedesse, al vescovo di Fiesole, la pieve di Sillano, di cui il monastero era una dipendenza. La proposta venne accettata e il distacco dalla diocesi di Firenze port\u00f2 anche ad un mutamento della politica del monastero. Infatti da quel momento si iniziarono a seguire gli orientamenti politici di Siena. Ci\u00f2 fu anche una conseguenza dell'ubicazione del monastero: posto ai confini tra i due contadi era spesso vittima delle ostilit\u00e0 tra i due, subendo gravi danni.\nLo scisma che avvenne durante il pontificato di papa Alessandro III sconvolse l'intera congregazione vallombrosana; dal monastero di Passignano venne allontanato, nel 1165, l'abate Lamberto, sostenitore di Alessandro III e venne nominato, dal cancelliere imperiale, l'abate Ugo, sostenitore dell'antipapa Pasquale III. Il momento di massima tensione fu nel 1168, quando venne nominato quale antipapa Giovanni, abate del monastero vallombrosano di Strumi, che prese il nome di Callisto III; a quel punto, all'interno del monastero, si formarono due fazioni, con conseguenti disordini, che non finirono neanche nel 1169, quando Alessandro III, oltre a confermare i privilegi della congregazione, ordin\u00f2 al nuovo abate di Vallombrosa Giacomo di allontanare da Passignano l'abate Ugo e di ripristinare la direzione di Lamberto. In quello stesso periodo si moltiplicarono in Toscana gli intrighi dell'imperatore di Costantinopoli Manuele che aveva come obiettivo la conquista delle terre dell'Italia centrale per compensare la perdita di quelle che i Normanni gli avevano sottratto nell'Italia Meridionale. Dall'imperatore partirono delle somme di denaro destinate al monastero di san Michele presso poggio San Donato a Siena, sottoposto a Passignano; questi denari ufficialmente erano stati inviati per il mantenimento del monastero ma in realt\u00e0, venivano distribuiti al popolo per organizzare sommosse. Intervenne il papa che, in data 16 maggio 1177, proib\u00ec queste attivit\u00e0. Sempre in quel periodo inizi\u00f2 una controversia giuridica sul possesso di tale monastero tra Passignano e Vallombrosa, che si concluse a favore di Passignano.\nIn seguito alla distruzione di Fiesole del 1125, il vescovo fiesolano era stato obbligato a risiedere a Firenze ma era in progetto di trasferire la sede vescovile a Figline per sottrarsi al controllo di Firenze; questo piano era conosciuto e appoggiato da Siena, da Arezzo e soprattutto dal papa Alessandro III che approv\u00f2 tale piano con ben tre bolle consecutive e, addirittura nell'ultima, considerava il progetto ormai concluso visto che conferiva al presule il titolo di \"Vescovo di Figline e Fiesole\". A Figline erano gi\u00e0 sorti gli edifici che avrebbero dovuto accogliere il vescovo e la badia di Passignano aveva appositamente acquistato, il 30 aprile 1175, la collegiata di Santa Maria, che sarebbe diventata la cattedrale. Tutto era ormai pronto, il vescovo fiesolano aveva chiesto aiuto agli aretini per effettuare il trasloco, ma quando i fiorentini sconfissero Arezzo in battaglia, tutto salt\u00f2 e, non paghi della vittoria sul campo, i fiorentini distrussero Figline e bruciarono tutti i locali della costituenda diocesi. Dopo tali episodi inizi\u00f2 una lunga serie di processi contro Passignano ed il Capitolo di Fiesole che durarono vari decenni.\nIl 20 novembre 1199 Firenze impose ai monaci di Passignano il giuramento di non ordire alcun complotto n\u00e9 alleandosi col papa, n\u00e9 alleandosi con l'imperatore. Ma era tardi, poich\u00e9 Passignano era gi\u00e0 alleata della famiglia filo imperiale degli Alberti che, contro Firenze, costru\u00ec una citt\u00e0: Semifonte. Alla costruzione della citt\u00e0 partecip\u00f2 anche Passignano, realizzando una chiesa ed un ospedale. In un primo assalto alla citt\u00e0 nel 1196, i fiorentini distrussero gli edifici di Passignano e nel 1202 demolirono fin dalle fondamenta Semifonte, imponendo al monastero di Passignano una tassa di 124 libbre per la sistemazione dei superstiti abitanti di Semifonte.\nIl Duecento.\nOltre alle attivit\u00e0 politiche verso la fine del XII secolo l'abate di Passignano Gregorio fu impegnato per la canonizzazione di san Giovanni Gualberto per la quale scrisse anche una nuova versione della \"Vita del Santo\" in cui introdusse anche nuove informazioni tra cui la nascita nel castello di Petroio e l'appartenenza alla famiglia dei Visdomini, famiglia cui apparteneva lo stesso abate. Il 1\u00ba ottobre 1193 avvenne la canonizzazione da parte di papa Celestino III e alla cerimonia parteciparono 23 cardinali, un arcivescovo, l'abate di Fulda e gli ambasciatori dell'imperatore bizantino e del re d'Inghilterra. L'elevazione delle spoglie mortali del Santo, ordinata il 23 maggio 1194 dal papa ai vescovi di Arezzo, Pistoia e Siena, non pot\u00e9 effettuarsi a causa dell'opposizione dei vescovi di Firenze e Fiesole, che ancora erano in causa con Passignano. Nel 1205 papa Innocenzo III depose l'abate di Passignano Uberto e il 27 marzo 1210 ordin\u00f2 ai vescovi di Fiesole e di Firenze di elevare le reliquie del fondatore di Vallombrosa ma tale ordine venne eseguito solo il 10 ottobre dello stesso anno. In quell'occasione il corpo venne ispezionato e da esso vennero prelevate delle parti per le quali nei secoli successivi i monasteri vallombrosani fecero eseguire dei ricchi reliquiari. In seguito l'abate Gregorio venne nominato vescovo di Aquino.\nNonostante che in seguito al Concilio Lateranense IV del 1216 fosse stato istituito l'ufficio dei Visitatori per controllare che nei monasteri si osservasse la regola e l'istituzione dell'ufficio del Procuratore presso la Curia Romana per tutelate le esenzioni ed i privilegi dell'Ordine, nel 1222 il monastero di Passignano e gli altri monasteri vallombrosani si trovarono al centro di una contesa con il vescovo di Fiesole Ildebrando a causa di esenzioni fiscali. La disputa si tenne il 26 febbraio 1222 nella pieve di Santa Maria Novella, in diocesi di Fiesole. A difendere le ragioni dei monasteri intervenne Giacomo, decano di Vallombrosa, che mostr\u00f2 la bolla pontificia con i privilegi. Si scaten\u00f2 il parapiglia; prima il vescovo fiesolano tent\u00f2 di impedire la lettura del documento poi afferm\u00f2 che i monasteri erano sul suo territorio e che quindi a lui dovevano pagare le tasse, infine visto che i monaci non avevano regalato nulla in occasione della sua consacrazione pronunci\u00f2 un elogio degli incendiari dei beni monastici e minacci\u00f2 mali peggiori per i ribelli.\nIl monaco Giacomo effettu\u00f2 altre missioni con risultati migliori come quella del 1210 quando consegn\u00f2 a Luigi IX Re di Francia una reliquia di san Giovanni Gualberto, o come nel 1222 quando su incarico di Innocenzo III aiut\u00f2 san Domenico di Guzm\u00e1n nella predicazione contro gli eretici; come nel 1226 quando fece da intermediario per conto di Gregorio IX alla corte di Federico II di Svevia. Missione fallita visto che nel 1229 il papa inizi\u00f2 una guerra contro l'imperatore. Per le spese militari il papa impose ai monasteri toscani della pesanti tasse, e per pagarle i vallombrosani furono costretti a impegnare quasi tutto il loro patrimonio che nel 1245, dopo una sentenza del tribunale, cadde in mano ai creditori. I beni di Passignano passarono alla famiglia degli Scolari, i quali nel 1255 occuparono il monastero tenendo prigionieri i monaci e costrinsero l'abate ad andare in giro giorno e notte con una scorta armata, non paghi distrussero il monastero e bruciarono la chiesa. Di questa situazione approfittarono gli abitanti di Poggio a Vento, un villaggio limitrofo soggetto all'autorit\u00e0 di Passignano, che ottennero nel 1258 di poter eleggere autonomamente i rettori del comune. A dare parere a loro favorevole fu il giurista Accursio.\nI ghibellini furono cacciati definitivamente da Firenze nel 1267 e nel 1269, dopo la sconfitta a Colle Val d'Elsa anche a Siena si insedi\u00f2 un governo guelfo, instaurato da Simone di Montfort, vicario di Carlo d'Angi\u00f2. Questi avvenimenti ebbero ripercussioni immediate sulla vita del monastero. Nel 1272 l'abate di Vallombrosa Plebano depone quello di Passignano Rodolfo e affida il monastero a Ruggero dei Buondelmonti, guelfo, gi\u00e0 eletto nel 1266 ma a causa del governo ghibellino instaurato a seguito della Battaglia di Montaperti non aveva potuto prenderne il possesso. Il Buondelmonti inizi\u00f2 subito a ricostruire il monastero (nell'architrave di un porta \u00e8 incisa la data 1294) e la chiesa che nel 1287 erano terminati e subito dopo inizi\u00f2 la costruzione del campanile che era concluso nel 1297. Per sottrarre i monasteri dall'influenza laica la Santa sede si riservava la collazione dei benefici ecclesiastici, varando all'inizio del XIII secolo il sistema della commenda.\nIl Tre e il Quattrocento.\nIl 23 dicembre 1297 papa Bonifacio VIII nomin\u00f2 l'abate di Passignano Ruggero Buondelmonti priore generale di Camaldoli in sostituzione del priore Frediano. Prima ancora di poter prendere possesso della nuova carica, il 26 marzo 1298 lo stesso Bonifacio VIII lo nomin\u00f2 abate generale di Vallombrosa in sostituzione di Valentino. Per qualche anno Ruggero mantenne anche la carica di abate di Passignano e in politica si schier\u00f2 con i Guelfi neri appoggiando Corso Donati. Dopo il Calendimaggio del 1300 partecip\u00f2 al convegno che si tenne a Firenze nella chiesa di Santa Trinita in cui venne deciso di chiamare a Firenze Carlo di Valois e di cacciare dalla citt\u00e0 i Guelfi bianchi, a cui apparteneva Dante Alighieri. Nel 1312 si oppose all'imperatore Enrico VII di Lussemburgo: le truppe imperiali avevano prima occupato il monastero di San Salvi per poi porre il porre il loro campo a San Casciano in Val di Pesa. Il monastero venne inserito al 29\u00ba posto tra quelli considerati ribelli all'impero. Nel novembre del 1312 nonostante il monastero fosse stato trasformato in fortezza cadde sotto l'assedio delle truppe imperiali guidate dal fratello dell'imperatore l'arcivescovo di Treviri Baldovino; il monastero venne occupato fino all'8 marzo 1313. Gli occupanti minacciarono pi\u00f9 volte di radere al suolo il monastero e perci\u00f2 i monaci fecero un voto alla Madonna che se avesse allontanato dal monastero tale minaccia in cambio avrebbero celebrato ogni anno l'8 dicembre una festa dell'Immacolata Concezione. Furono accontentati.\nLa vita dell'abate Ruggero Buondelmonti fin\u00ec il 14 agosto 1313 presso il Guarlone assistito dall'abate di Passignano Nicola. Subito dopo la morte di Buondelmonti l'abate di San Mercuriale di Forl\u00ec Bartolo Ceci occupa il monastero di Vallombrosa ed impedisce agli abati di poter eleggere il nuovo generale dell'ordine. Per tutta risposta i monaci si riunirono presso la chiesa di Santa Trinita in Firenze ed elessero generale dell'Ordine l'abate di Passignano Nicola. Contro Bartolo Ceci si schier\u00f2 anche il re di Napoli Roberto d'Angi\u00f2 che pretese dal papa una punizione esemplare contro il ribelle che oltretutto era stato autore di una rivolta popolare a Forl\u00ec contro il dominio angioino. Il 2 febbraio 1317 il re di Napoli nomino l'abate di Passignano cappellano regio.\nFra i prigionieri fatti da Castruccio Castracani il 23 settembre 1325 dopo la Battaglia di Altopascio figurano tre di Passignano: Puccio Lapi, Moco Compagni e Bartolo Benucci.\nLa ricchezza del monastero nel XIV secolo era enorme come dimostra una deliberazione emanata il 30 settembre 1370 dal vicario dell'esecutore degli ordinamenti di giustizi del comune di Firenze in cui il monastero venne condannato a pagare una tassa annuale di 320 moggia di grano.\nNel corso del XIV secolo vengono realizzate a Siena due opere per la decorazione della chiesa abbaziale: il \"Reliquiario di san Giovanni Gualberto\", che nel XV secolo venne modificato sostituendone il busto, e nel 1358 il polittico dell'altare maggiore. Nel 1365 risulta in fase di costruzione la chiesa di San Biagio; nello stesso anno Bindo dei Buondelmonti istig\u00f2 i muratori ad interrompere il lavoro e aizz\u00f2 i contadini a smettere di lavorare le terre del monastero; questi fatti provocarono la reazione del comune di Firenze che intervenne ammonendolo e facendogli sapere che considerava come ribellione contro il comune qualsiasi sgarbo fatto al monastero. In quel periodo giunsero al monastero anche due lettere di Caterina da Siena in cui si esortava l'abate Martino in una e i monaci nell'altra a preferire piuttosto la morte che venire meno agli impegni derivati dalla missione religiosa.\nCon lo scopo di sottrarre i monasteri al sistema della Commenda il 13 maggio 1437 papa Eugenio IV nomin\u00f2 abate di Vallombrosa don Placido Pavanelli, devoto di santa Giustina da Padova, e sempre nello stesso anno impone a Gomez abate della Badia Fiorentina, di inviare dei monaci nei monasteri vallombrosani per introdurre la riforma di Santa Giustina. Tra i monaci inviati c'era don Francesco Altoviti che il 7 gennaio 1441 sar\u00e0 nominato abate di Passignano. \u00c8 sotto il suo governo che il monastero prende gran parte delle forme che ancora oggi \u00e8 possibile vedere. Nel 1454 Altoviti fu nominato anche abate di Vallombrosa. Dopo la nomina ad abate di Vallombrosa Altoviti nomin\u00f2 don Isidoro del Sera quale abate di Passignano e don Bernardo quale abate di san Salvi; entrambi erano monaci dell'osservanza di Santa Giustina e fu in questo periodo che tra i monaci vallombrosani si cominci\u00f2 ad organizzare i cenobi secondo la riforma attuata nel monastero padovano.\nDurante il pontificato di Callisto III si arriv\u00f2 ad una concordia tra gli abati vallombrosani sulla regola da seguire; prima dell'approvazione il papa incaric\u00f2 l'arcivescovo di Firenze Antonino Pierozzi di esaminare il testo dell'intesa che per\u00f2 non venne approvata a causa della morte del pontefice. Gli stessi abati presentarono una nuova richiesta al successore di Callisto III, papa Pio II, che incaric\u00f2 l'abate della Badia fiorentina per la revisione dell'accordo. La nuova bozza trasform\u00f2 l'ordine in \"congregatio\", organizzata sul modello di Santa Giustina, e dava facolt\u00e0 agli altri monasteri di aderirvi. Questa nuova congregazione, aveva un preside e celebrava ogni anno i capitoli dell'osservanza, venne detta \"Sansavina\" (dal monastero di San Salvi) e venne approvata dal Papa il 13 giugno 1463. Inoltre venne riconosciuto in Francesco Altoviti il generale della Congregazione; ma la concordia dur\u00f2 poco.\nAlla morte dell'Altoviti, 22 aprile 1479, all'interno della famiglia vallombrosana avvenne lo scisma: il gruppo dei cosiddetti \"sansavini\" elesse quale generale don Isidoro abate di Passignano ma tale nomina venne contestata dai monaci di Vallombrosa che elessero un loro generale nella persona di don Biagio Milanesi che nel 1480 ottenne anche il via libera dal papa. Lo scisma per\u00f2 andava ricucito e cos\u00ec il Milanesi in accordo con l'abate di Passignano stese una bozza di accordo. Tale accordo venne approvato da Innocenzo VIII il 31 gennaio 1485; si stabil\u00ec di mettere fine alla congregazione di San Salvi, di creare la nuova \"Congregazione di Santa Maria in Vallombrosa\" e si obbligarono tutti i monasteri dell'ordine ad aderirvi sottraendosi alla commenda. Alla nuova congregazione chiese di aderire anche Passignano ma il papa fece sapere al Milanesi che il monastero era stato promesso a Lorenzo de' Medici con la giustificazione che essendo posto in una zona militarmente strategica, quasi al confine con Siena, non poteva essere governato da abati annuali ma doveva essere una diretta dipendenza dello stato mediceo. Nel 1485 don Isidoro mor\u00ec e il Milanesi nomin\u00f2 abate di Passignano Riccardo degli Alberti, tale nomina non fu gradita dal Magnifico che organizz\u00f2 una spedizione punitiva. In piena notte un esercito composto da oltre 3000 fanti preceduti dal boia entrarono nel monastero, percossero e ferirono i 25 frati presenti che caricati su muli vennero spediti a San Salvi e infine espulsero l'abate. Non era la prima volta che i monaci di Passignano si rifugiavano a san Salvi; gi\u00e0 1478 durante la seconda invasione aragonese del Chianti, nonostante che il monastero fosse una fortezza e disponesse di armi dell'ultima generazione, dopo che seppero della sconfitta fiorentina e dell'accampamento aragonese di stanza a Castellina, i monaci preferirono portare via tutto e mettersi al sicuro. In quell'occasione i beni portati via vennero custoditi tra i monasteri di Santa Maria Novella e Santa Verdiana. Il 25 febbraio 1487 si tenne il matrimonio tra Maddalena, figlia del Magnifico e Franceschetto Cybo, figlio del papa e come regalo Lorenzo ottenne che il monastero di Passignano, unitamente alla Badia a Coltibuono, fosse dato in commenda a suo figlio Giovanni, futuro papa Leone X, il quale nel 1499 rinunci\u00f2 alla commenda in cambio di 2000 scudi l'anno quale pensione.\nVerso la fine del XV secolo i lavori di ampliamento erano ormai terminati ed avevano visto all'opera maestranze lombarde per i lavori alle mura mentre per la parte in pietra erano stati chiamati gli scalpellini di Settignano. Tra questi ebbe un ruolo maggiore Mariotto di Andrea di Neri che realizz\u00f2 i capitelli del chiostro, del pozzo, delle finestre e delle porte e inoltre fece il pulpito del refettorio, i beccatelli che tengono il tetto e le fessure per le bombarde. Per i lavori pittorici furono chiamati artisti locali. Bernardo di Stefano Rosselli nel 1472 dipinse le due lunette del refettorio; i fratelli David e Domenico Ghirlandaio lavorano nel monastero una prima volta dal 25 giugno al 1\u00ba settembre 1476 quando eseguirono l'affresco dell'\"Ultima Cena\" per il refettorio, poi tornarono una seconda volta dal 22 ottobre al 22 dicembre 1477 per affrescare la sala del Capitolo infine vi tornano una terza volta dal 13 maggio al 12 giugno 1478 per dipingere il \"giardinuzzo\". Un altro artista qui impegnato fu Filippo di Antonio Filippelli, nativo nel borgo di Passignano e a spese dei monaci mandato a bottega dai Ghirlandaio, che qui realizz\u00f2 nella galleria sovrastante il chiostro il ciclo di affreschi raffiguranti la \"Vita di San Benedetto\". Per gli intagli lignei furono chiamati i fiesolani Giovanni e Luca che il 5 luglio 1482 finirono la bella porta che dal giardino immette nel chiostro.\nCinque e Seicento.\nLa ricchezza del monastero nel XVI secolo port\u00f2 i monaci a progettare l'ampliamento della chiesa abbaziale. Nel 1505 in occasione del capitolo generale l'Abate Milanesi approv\u00f2 il progetto per la realizzazione di un monumento funebre a san Giovanni Gualberto. Il concorso venne vinto da Benedetto da Rovezzano che nella sua bottega a Firenze per diversi anni lavor\u00f2 ai marmi. Il progetto per\u00f2 non fu completato. Il ritorno dei Medici al potere nel 1513 ebbe ripercussioni sulla vita dell'ordine vallombrosano che vide il proprio abate mandato in esilio. La pace con la famiglia Medici venne siglata nel 1515 in occasione della vista di papa Leone X al santuario dell'Impruneta, in quell'occasione il monastero di Passignano prest\u00f2 gli arazzi per decorare la chiesa. Un nuovo ordine a completare l'opera venne dal papa Clemente VII il 2 gennaio 1526 ma rimase lettera morta.\nI lavori ripresero speditamente nel 1549 quando inizi\u00f2 la trasformazione della chiesa in stile manierista - barocco: la prima realizzazione fu il coro ligneo posto a met\u00e0 della navata e realizzato dal monaco vallombrosano Michele Confetto. Nel 1580 venne inaugurata la cappella di san Giovanni Gualberto decorata da Giovanni Maria Butteri su disegno di Alessandro Allori; in quell'occasione venne effettuata anche una ricognizione sui resti del santo. Lo stesso Alessandro Allori realizz\u00f2 gli affreschi della parte sinistra del transetto. Una nuova fase dei lavori impegn\u00f2 il monastero dal 1598 al 1602. A dirigere i lavori fu Domenico Cresti, che per i suoi natali fu detto \"il Passignano\". Sotto la sua direzione venne abbattuta l'abside romanica e venne costruita la cappella maggiore; lo stesso Passignano esegu\u00ec gli affreschi della volta e le tele l\u00ec conservate. Sempre il Passignano progett\u00f2 e realizz\u00f2 l'intera trasformazione della chiesa con la realizzazione della cupola e delle volte nel transetto e della navata. La decorazione della chiesa venne completata nel 1609 quando vennero realizzati gli affreschi nella cappella di san Atto, affreschi fatti da Benedetto Veli, che nel monastero aveva suo fratello don Tesauro Veli.\nCome nei secoli precedenti i mutamenti politici di Firenze avevano ripercussioni a Passignano. Come detto in precedenza il ritorno al potere dei Medici comport\u00f2 l'esilio dell'abate. Nel 1530 l'assedio degli Imperiali, port\u00f2 all'occupazione di Firenze da parte degli spagnoli che nel 1555 aiutarono i Medici a conquistare definitivamente Siena. La nuova geografia dello stato mediceo port\u00f2 il monastero a perdere l'importanza che aveva avuto in precedenza. Oltre al monastero perse di importanza anche l'intero ordine Vallombrosano ridimensionato dal Concilio di Trento e dallaControriforma, dai nuovi ordini religiosi e dalla evangelizzazione delle nuove terre che portarono ad un ridimensionamento del ruolo dei monaci. L'ordine cambi\u00f2 anche nome, divenendo nuovamente Congregazione di Santa Maria di Vallombrosa e anche la sede che dal 1550 venne posta nel monastero di San Bartolomeo a Ripoli dove risiedeva l'abate generale e la curia generalizia.\nPer Passignano questo fu il periodo in cui si accentu\u00f2 il suo aspetto monastico divenendo sede di uno studentato. Per poter formare i giovani qui risiedevano i monaci pi\u00f9 osservanti e istruiti dell'intera Congregazione; si iniziarono a studiare le lingue greco ed ebraico per poter studiare le sacre Scritture e inoltre in queste lingue veniva recitato anche l'Uffizio divino. Si inizi\u00f2 anche uno studio approfondito della matematica e delle scienze esatte; per l'insegnamento della matematica fu chiamato nel 1588 Galileo Galilei, che in giovent\u00f9 aveva avuto una esperienza monastica a Vallombrosa.\nNel XVIII secolo il monastero non rimase estraneo alle riforme propugnate dal vescovo Scipione de' Ricci, che mor\u00ec qui vicino nella sua propriet\u00e0 di Rignana e l\u00ec \u00e8 sepolto nella cappella di famiglia.\nTra il XVII e il XVIII secolo vennero seguito molti lavori al cenobio: tra il 1626 e il 1627 vennero realizzate due stanze per la foresteria di sopra, mentre per la foresteria di sotto furono realizzate le finestre che danno sul chiostro. Nel 1628 venne costruito il muro che collega la chiesa di San Biagio alle prima case del borgo. Tra il 1636 e il 1638 il monastero venne rifornito di acqua corrente e l'acqua raggiunse anche le stalle e l'orto dove nel mezzo venne costruita la fontana; dalla fontana l'acqua defluiva nel vivaio, dove i monaci allevavano i pesci per la quaresima, e dove venne costruito un tabernacolo. Nello stesso anno venne rifatto anche il camino della cucina e venne costruito il loggiato che lo circonda. Nel 1710 vennero rifatte le porte. Nel 1747 vennero chiusi gli archi del cortile minore, conosciuto come il grottesco, e nel 1755 vennero chiuse le logge superiori del chiostro dove vennero aperte 15 vere finestre e 8 finte dipinte.\nDal Settecento a oggi.\nAlla met\u00e0 del XVIII secolo la comunit\u00e0 di Passignano era formata da 25 persone che erano: l'abate, sei monaci sacerdoti (priore, camerlengo, lettore, scriba, sacrestano, maestro dello studio), circa dieci studenti, 3 monaci conversi (portinaio, sarto e cantiniere) e sei civili (fattore, muratore, ortolano, cuoco, manovale e vetturale).\nIl 10 ottobre 1810 il monastero venne soppresso dalle leggi napoleoniche. La vita monastica di Passignano si interruppe e venne disperso l'intero patrimonio archivistico e tutta la biblioteca. Tutti i beni immobili furono dati in affitto: i beni oltre al monastero comprendevano ben 41 poderi e 80 case coloniche con un territorio che aveva un'estensione di oltre 2 chilometri di raggio in qualunque direzione uno guardasse per un totale di 12 chilometri quadrati di superficie. Passato Napoleone Bonaparte venne la Restaurazione e ai vallombrosani vennero restituiti il monastero di Vallombrosa, il Santuario di Montenero e la chiesa di Santa Trinita a Firenze. Solo nel 1818 i Vallombrosani riuscirono a riacquistare Passignano e l'intera tenuta; subito venne ricostituita una piccola comunit\u00e0 con sacerdoti e pochi monaci conversi. L'abate fu possibile nominarlo solo nel 1858 quando anche la comunit\u00e0 era pi\u00f9 numerosa.\nDur\u00f2 poco. Nel 1866 con le leggi Siccardi vennero soppressi tutti gli ordini religiosi e il governo italiano divenne il proprietario di tutto. Assegn\u00f2 in custodia ai pochi monaci rimasti una piccola parte del monastero e la chiesa che aveva funzioni di parrocchia per il borgo.\nLa Badia a Passignano venne messa all'asta e venduta il 7 ottobre 1870 al conte Maurizio Dzieduszycki in quanto lo stato italiano non sapeva cosa farsene; a quella data la propriet\u00e0 comprendeva 39 poderi per un'estensione complessiva, boschi compresi, di 1264 ettari.\nPer i monaci rimasti nel 1875 venne fatta costruite al posto di un vecchio fabbricato l'attuale canonica posta sulla sinistra della chiesa abbaziale.\nVari proprietari si sono susseguiti nel corso dei 114 anni successivi.\nIl 10 ottobre 1986 i monaci vallombrosani ripresero possesso del monastero. Quel giorno si tenne la cerimonia di insediamento alla quale parteciparono molti monaci convenuti da vari monasteri, l'Abate Generale della Congregazione, il Vescovo di Fiesole e gli abitanti del borgo.\nNegli anni '10 del XXI secolo il monastero \u00e8 stato restaurato ed \u00e8 visitabile.\nDescrizione.\nLa chiesa abbaziale.\nUn oratorio dedicato a san Michele Arcangelo esisteva gi\u00e0 prima del mille ma l'attuale chiesa venne costruita a partire dal 1266, dopo che tutto il monastero era stato bruciato dagli Scolari nel 1255.\nLa facciata esterna presenta un portale sovrastato da una lunetta nella quale \u00e8 dipinto un affresco ottocentesco di Filadelfo Simi raffigurante la \"Madonna col Bambino e due Angeli\"; sopra la lunetta c'\u00e8 uno stemma in pietra dei Monaci Vallombrosani. Sulla punta estrema della facciata \u00e8 collocata la copia di una statua raffigurante l\"Arcangelo San Michele che uccide il Drago\" risalente al XII secolo mentre l'originale, attribuita a tale Arriguccio \"marmoraio\" documentato a Passignano nel 1177, \u00e8 conservata all'interno del monastero.\nL'interno della chiesa, dall'icnografia a croce latina tipica delle chiese vallombrosane, si presenta secondo l'aspetto conferitole con i lavori cinquecenteschi. In quell'occasione vennero ricostruite le volte per nascondere le capriate originali una delle quali \u00e8 datata 1287. L'interno \u00e8 caratterizzato dal recinto del coro monastico posto a met\u00e0 circa dell'unica navata; ai lati dell'ingresso del coro sono poste due tavole del XVI secolo dipinte da Michele di Ridolfo del Ghirlandaio: la tela di destra raffigura gli \"Arcangeli Michele, Gabriele e Raffaele\" riconoscibili per i caratteristici simboli mentre quella di sinistra raffigura la \"Nativit\u00e0\" nella quale la figura di san Giuseppe si appoggia ad un bastone in cui \u00e8 dipinto lo stemma dell'abate Ungaro, committente delle due opere.\nIl coro monastico.\nVenne realizzato nel 1549 da Michele Confetto, un monaco vallombrosano, con la collaborazione del legnaiolo Ermini di Lucolena.\nLe erme che scandiscono gli stalli sono molto belle e sono formate da coppie di volute in cui fanno capolino delle teste femminili a mo' di cariatidi. Nel fregio superiore che corre per tutto il coro sono riprodotte delle lettere greche da un lato e delle lettere ebraiche dall'altro; le lettere ebraiche formano una scritta tratta dal salmo 150 e significa \"lodatelo con cembali sonori, lodatelo con cembali squillanti, ogni vivente dia lode al Signore\"; le lettere greche formano una scritta tratta dal salmo 134 e significano \"voi che state nella casa del Signore, negli atri della casa del nostro Dio, lodate il Signore, il Signore \u00e8 buono, cantate inni al suo nome, perch\u00e9 \u00e8 amabile\".\nQueste scritte sono una conferma riguardo allo studio delle lingue orientali nel monastero dal XVI secolo in poi.\nSulla cantoria soprastante l'ingresso principale al coro, a met\u00e0 della navata della chiesa, si trova l'organo a canne, costruito da Michelangelo Paoli nel 1853; lo strumento \u00e8 a trasmissione integralmente meccanica, dispone di 30 registri ed \u00e8 racchiuso entro una cassa lignea, con il prospetto rivolto verso l'abside. La consolle \u00e8 a finestra ed ha un'unica tastiera e pedaliera, con i registri azionati da manette a scorrimento laterale poste nelle due colonne della registriera, a lato della consolle.\nCappella di San Michele Arcangelo.\nLa cappella di San Michele Arcangelo \u00e8 la maggiore ed \u00e8 posta al centro.\nVenne disegnata nel 1598 dal Passignano e realizzata con l'aiuto degli scalpellini Francesco Balsimelli di Settignano e Francesco Uvigo d'Ambrogio da Lugano. Del Passignano \u00e8 l'affresco della volta che raffigura l\"Eterno Padre in gloria\"; nell'affresco sono rappresentati anche quattro angeli musicanti seduti su una balaustra da cui inizia una progressione di figure su cerchi concentrici fino ad arrivare, verso il centro, ad una serie di teste di cherubini circondanti la \"Colomba dello Spirito Santo\". Sotto la cupola nei pennacchi sono le figure delle quattro virt\u00f9 cardinali: temperanza, fortezza, giustizia e prudenza; sulle lunette sono raffigurati il Re David, le Sibille e il profeta Isaia. Sulle pareti laterali, collocate dentro a delle nicchie, sono le figure dei quattro evangelisti, da segnalare che l'evangelista Giovanni poggia i piedi sopra un cubo in cui \u00e8 inserita firma dell'artista.\nAddossati alla parete di fondo vi sono due statue di Andrea Ferrucci raffiguranti \"San Pietro\" e \"San Paolo\". Sopra a queste figure vi sono dei quadretti monocromi con cornice in oro illustranti una scena della vita di ogni evangelista.\nLe tele poste in questa cappella sono del Passignano. All'altare maggiore raffigura la \"Madonna col Bambino e santi\" inserita in una visione apocalittica in cui l'arcangelo Michele combatte con un nemico infernale; La tela di destra raffigura l\"Apparizione di San Michele sul Monte Gargano\": su un lato vi \u00e8 il vescovo di Siponto in ginocchio che guida una processione verso la grotta dell'arcangelo, in alto a destra vicino alla cornice c'\u00e8 l'autoritratto del Passignano. La tela di sinistra raffigura la \"Lotta di San Michele contro il drago e Lucifero\".\nNel 1706 Giuseppe Nicola Nasini esegu\u00ec gli affreschi della cupola e nel 1709 lo stesso artista realizz\u00f2 anche le tele raffiguranti la \"Madonna del Rosario\" e la \"Santa Cristina\", poste agli altari laterali della navata.\nCappella di San Giovanni Gualberto.\n\u00c8 posta alla sinistra dell'altare maggiore.\nIn questa cappella \u00e8 custodito il \"sepolcro di San Giovanni Gualberto\" e venne decorata da Alessandro Allori nel 1580. La decorazione della volta presenta dei quadrati angolari, composti da quattro ottagoni allungati dove \u00e8 dipinta la \"Gloria di san Giovanni Gualberto\". Nell'intradosso dell'arco ogivale sono collocate, all'interno di cornici dorate, le figure dipinte a mezzobusto di alcuni \"santi vallombrosani\" opera di Giovanni Maria Butteri e Alessandro Pieroni. Giovanni Battista Caccini \u00e8 l'autore della statua in marmo di san Giovanni Gualberto posta sul sepolcro.\nAi lati della parete dell'arco sono posti due angioletti scolpiti a bassorilievo realizzati nel 1507 da Benedetto da Rovezzano, quello di destra regge lo stemma dei Visdomini e questi sono gli unici due elementi del sepolcro originario poi non realizzato.\nIl quadro posto all'altare dietro la statua di san Giovanni Gualberto risale al 1709 e raffigura un \"Allegoria della Chiesa Romana\", circondata da angeli, uno dei quali consegna a due monaci la bolla di papa Celestino III che nomina santo Giovanni Gualberto, si tratta di un'opera di Vincenzo Meucci.\nAlle pareti laterali sono due tele realizzate da Giovanni Maria Butteri su disegno di Alessandro Allori quella di destra mente quella sulla sinistra \u00e8 di Alessandro Pieroni. La tela di destra raffigura la \"Prova del fuoco\" sostenuta da Pietro Igneo mentre la tela di sinistra \"san Giovanni Gualberto in preghiera davanti al Crocifisso\", narra il fatto centrale della vita di San Giovanni Gualberto ovvero il perdono dell'uccisore del fratello e il Crocifisso di San Miniato che inchin\u00f2 il capo in segno di approvazione.\nGli affreschi sono di Alessandro Allori e allievi e furono eseguiti nel 1581.\nQuelli della parte superiore raffigurano episodi della vita di san Giovanni Gualberto. Ma pi\u00f9 interessante \u00e8 quello posto pi\u00f9 in basso. Raffigura la \"Ricognizione delle reliquie del Santo\" avvenuta nel 1580. L'opera \u00e8 divisa su due pareti ma raffigura un solo episodio. Molto bella \u00e8 la precisione dei dettagli come l'abbigliamento delle dame o il vestiario dei campagnoli e dei giovani. I monaci sono disposti in prospettiva concentrica verso il prelato e i loro volti sono altrettanti autoritratti dei monaci allora presenti nella Badia. \u00c8 rappresentata anche la stessa cappella nella versione dell'Allori e si vedono alcuni operai intenti a sollevare la pietra del sepolcro. Si vede anche il polittico che allora era posto all'altare maggiore. Questi polittico venne fatto dal pittore senese Jacopo di Mino nel 1372 su commissione dell'abate Federico Chigi. Il polittico raffigurava la \"Madonna e Santi\" e venne rimosso per far posto alla tela del Passignano e in seguito disperso.\nNella parete del campanile \u00e8 collocata la pietra del sepolcro originario di san Giovanni Gualberto ed \u00e8 presente una porta che conduce ad una scala a chiocciola che arriva nella cripta.\nCappella di San Sebastiano e Sant'Atto.\n\u00c8 quella posta sulla destra dell'altare maggiore. Sul pilastro posto sulla sinistra, verso la cappella maggiore, \u00e8 collocato un \"Crocifisso\" del XVI secolo, considerato miracoloso.\nIn origine questa cappella era intitolata al solo San Sebastiano ma nel XVII secolo, dopo la canonizzazione, venne dedicata anche a sant'Atto, abate di Vallombrosa e successivamente vescovo di Pistoia, e in occasione della nuova intitolazione venne abbellita da due tele di Benedetto Veli.\nNel quadro dell'altare \"Vergine in Gloria tra i Santi Sebastiano e Atto\", i due santi sono raffigurati mentre conversano con la Madonna. La tele della parete sinistra raffigura \"San Sebastiano che conforta un gruppo di fedeli\". In questa tela il santo \u00e8 raffigurato nelle vesti di tribuno della guardia imperiale mentre nelle due lunette sovrastanti sono dipinti i santi romani Marcellino e Marco, carcerieri di San Sebastiano e da lui convertiti alla fede cristiana. La parete di destra presenta una tela dedicata a san Atto: in questa opera \u00e8 rappresentato il monastero di Compostela dove due cittadini pistoiesi ricevono dal vescovo locale le reliquie di San Giacomo Apostolo da consegnare al vescovo Atto; la storia continua nella lunetta di sopra dove vediamo san Atto nel gesto di ricevere le reliquie.\nNella volta \u00e8 affrescata l\"Incoronazione della Vergine\" mentre nelle vele sono raffigurati i profeti Davide e Gioele e le donne Giuditta e Abigail.\nIn questa cappella molto interessante \u00e8 la mensa dell'altare realizzata da un intarsio di pietre dure molto colorite.\nGli affreschi sono tutti opera di Benedetto Veli e narrano la \"Vita di sant'Atto\".\nL'affresco delle parete di fronte alla cappella mostra il papa Innocenzo II durante l'udienza concessa all'abate Atto ed \u00e8 un bel documento sulla corte pontificia del XVII secolo soprattutto per i costumi delle guardie svizzere. Un altro affresco raffigura l'esposizione del corpo di san Atto nel duomo di Pistoia che riesumato dopo 250 anni appare incorrotto.\nLa cripta.\nSi accede alla cripta da un porta situata nella parete sinistra della cappella di san Giovanni Gualberto.\nLa cripta \u00e8 riferibile alla primitiva chiesa dell'XI secolo. Si presenta divisa longitudinalmente in tre navate con le volte a crociera sostenute da colonne di spoglio e da mensole appoggianti al muro.\nAl centro del pavimento \u00e8 posta una scritta che indica il luogo della prima sepoltura di san Giovanni Gualberto qui rimasto dal 1073 al 1210.\nSacrestia.\nSi accede alla sacrestia da un porta posta sulla parete destra della cappella di san Sebastiano e sant'Atto.\nSi tratta di un'ampia sala quattrocentesca coperta con volte a botte e sostenute da peducci in pietra serena sullo stile di Francesco di Simone Ferrucci. Nel mezzo delle due finestre \u00e8 collocato un tabernacolo in pietra ricavato da un antico lavabo fatto realizzare dall'abate Isidoro del Sera tra il 1455 e il 1485 per custodirvi il reliquiario di san Giovanni Gualberto.\nLe pitture poste sugli sportelli in legno raffigurano tre scene: \"san Pietro Igneo che attraversa il fuoco\"; \"san Giovanni Gualberto libera un monaco dal demonio\"; \"il Reliquiario portato in processione libera un'ossessa\", tutte opera di Filippo di Antonio Filippelli.\nI banconi della sacrestia vennero realizzati nel 1580 da Domenico Atticciati e sopra di essi sono collocate otto piccole tele attribuite Francesco Curradi.\nIl Reliquiario di san Giovanni Gualberto.\nIl Reliquiario di san Giovanni Gualberto \u00e8 formato da un busto in argento cesellato e sbalzato realizzato nel XV secolo con aureola realizzata da Paolo Sogliani nel Cinquecento mentre il basamento decorato con una ghirlanda di venti edicole con pinnacoli e cuspidi presenta all'interno di ogni edicola delle scene che raffigurano al vita del santo, in finissimo smalto realizzato tra il 1324 e il 1332.\nIl monastero.\nL'aspetto esteriore del monastero, che sorge a fianco della chiesa, \u00e8 quello di un forte castello militare dotato di cinque torri angolari. L'aspetto interno per\u00f2 rivela che ci troviamo in una tipica abbazia benedettina.\nDel cenobio, realizzato intorno all'anno mille per ospitare la prima comunit\u00e0 vallombrosana, oggi non rimane nulla. Una prima mole di lavori venne effettuata intorno al 1055 dopo la nomina ad abate di Leto. In seguito, nel 1255, tutto il monastero venne incendiato e distrutto dagli Scolari e dai fiorentini e solo dal 1266, sotto la direzione dell'abate Ruggero dei Buondelmonti, il cenobio venne ricostruito grazie a dei lavori che durarono fino alla fine del secolo; di quel tempo oggi rimangono i locali delle cantine che presentano volte con sottarchi databili al XIII secolo.\nNel XV secolo durante la reggenza degli abati Francesco Altoviti e Isidoro del Sera il complesso monastico venne totalmente rinnovato secondo i canoni rinascimentali.\nAttualmente l'ingresso \u00e8 situato nella torre posta alla destra della facciata della chiesa. La torre, la facciata alla sua sinistra fino alla chiesa, la facciata interna rivolta verso il giardino e fino all'altra torre costruita sopra l'ingresso originario sono tutte opere realizzate dopo il 1870 quando il complesso, ormai passato in mano ai privati, venne trasformato, su progetto dell'architetto Uguccioni di Firenze, in una villa-castello in stile neogotico, secondo la moda del tempo.\nDel XV secolo \u00e8 il monumentale portone d'ingresso al chiostro. Si tratta di un'opera lignea intagliata sulla facciata esterna e intarsiata su quella interna, incorniciata da un altrettanto monumentale portale quattrocentesco realizzato in pietra serena dagli scalpellini Andrea di Neri e Mariotto da Settignano.\nIl chiostro.\nIl chiostro venne realizzato a partire dal 1470 su disegno di Jacopo Rosselli (1439-1515), fratello di Bernardo, il pittore che dipinse le lunette nel refettorio.\nArchitettonicamente non si discosta dai numerosi e coevi chiostri realizzati in Toscana nella seconda met\u00e0 del Quattrocento. Al piano terra presenta una serie di ampie arcate a sesto ribassato e con volte a crociera con colonne e peducci. Non sono rimaste ne tracce visive ne testimonianze negli archivi di decorazioni pittoriche. Il piano superiore \u00e8 coperto a tetto e sostenuto da colonne, originariamente era aperto con architravature lignee e con un parapetto in muratura ma venne chiuso nel 1755.\nIl chiostro venne terminato nel 1483 e subito dopo venne chiamato Filippo di Antonio Filippelli a dipingere le pareti interne con la \"Vita di san Benedetto\", gli affreschi rappresentano la vita del santo dal momento in cui lascia Roma al momento della morte. Gli affreschi vennero rovinati nel 1734 quando venne deciso di ricoprirli con una imbiancatura a calce e solo all'inizio del XX secolo vennero riportati alla luce e restaurati, ma per le scene poste vicino al tetto si dovette procede ad un rifacimento.\nIl refettorio.\nLa sala del refettorio venne realizzata durante i lavori del XV secolo. La sala \u00e8 lunga 17,40 metri, larga 10,50\u00a0m e alta 8,50 m ed \u00e8 coperta a botte poggianti su peducci in pietra serena.\nI lavori avvennero sotto al direzione dell'abate Isidoro del Sera il quale decise di farvi realizzare un\"Ultima Cena\", secondo le consuetudini monastiche. La parte decorativa venne affidata inizialmente a Bernardo di Stefano Rosselli che nel 1472 dipinse le due lunette poste sopra il cenacolo, per questo lavoro ricevette una paga di 24 lire. La lunetta di sinistra raffigura Adamo ed Eva cacciati dal paradiso terrestre. L'affresco \u00e8 palesemente ispirato all'omonimo di Masaccio nella cappella Brancacci, dove viene illustrata la colpa dei progenitori nelle sue conseguenze, mostrando l'inizio dell'espiazione; un portale dipinto separa il paradiso terrestre dal mondo terreno. Adamo ed Eva vengono accompagnati da un angelo fuori dalla porta ma nono sono del tutto abbandonati dalla Provvidenza divina che gli d\u00e0 gli attrezzi per procurarsi da vivere: la zappa per Adamo e la conocchia per Eva. La lunetta di destra raffigura Caino e Abele inseriti in un paesaggio diverso: terra, acqua, animali, l'ara sacrificale per immolare l'agnello e due mani accoglienti che indicano che il sacrificio \u00e8 gradito a Dio. Il protagonista della scena \u00e8 Caino che uccide il fratello Abele il quale gronda sangue dalla testa. Allo stesso Rosselli vennero affidarti altri lavori come la decorazione della Sala dell'antirefettorio ma gli interventi posteriori hanno cancellato le sue opere.\nPer dipingere l\"Ultima cena\", nel 1476 venne chiamato Domenico Ghirlandaio, allora ventisettenne, ma gi\u00e0 pittore di fama, che si fece aiutare dal fratello David. Dei lavori dei Ghirlandaio a Passignano ha scritto anche Giorgio Vasari e nel libro della contabilit\u00e0 del monastero si leggono i compensi percepiti dai due fratelli ma anche i materiali usati e chi li forniva.\nIl \"Cenacolo\" dei Ghirlandaio mostra un ambiente claustrale, quasi un refettorio; la scena \u00e8 inquadrata in un'architettura quattrocentesca chiaramente ispirata al cenacolo di Andrea del Castagno in Sant'Apollonia, ma la prospettiva non \u00e8 impeccabile in quanto le figure degli apostoli sono sproporzionate rispetto al basso ambiente della scena. Al centro di tutto ci sono i due protagonisti: Cristo, raffigurato con un'espressione solenne, getta lo sguardo sul tavolo e alza la mano destra per benedire e al suo petto si appoggia Giovanni, il discepolo prediletto; di fronte c'\u00e8 Giuda che consapevole del suo tradimento con la sua posa, il suo sguardo rivolto verso il basso e i capelli disordinati esprime una cupa solitudine. Diverse sono le espressioni e le figure degli altri apostoli: alcuni mostrano un volto bello e giovane mentre altri sono vecchi e rugosi con il pi\u00f9 vecchio di loro ripreso in atteggiamento orante. Notevole e messa ben in evidenza la ricchezza della tavola e la finezza delle bottiglie di acqua e vino, i bicchieri e i pani.\nLa cucina.\nTra gli ambienti di servizio del monastero di particolare pregio \u00e8 la cucina rimasta estranea ai rifacimenti ottocenteschi. All'angolo sinistra spicca la mole del focolare con cappa sorretta da un architrave in pietra scolpita e poggiante su due robuste colonne in pietra. Il camino, come appare oggi \u00e8 stato sistema nel XVIII secolo.\nAllo stesso periodo risale la tavola posta al centro della sala il cui piano \u00e8 realizzato con un'unica lastra di pietra.\nCappella dei Pesci.\nA breve distanza dal monastero, sulla strada che conduce a Panzano e Greve in Chianti, \u00e8 situata un elegante cappella a pianta circolare realizzata per ricordare la memoria di un miracolo qui realizzato da san Giovanni Gualberto. Secondo la leggenda, durante il soggiorno di papa Leone IX a Passignano, Giovanni Gualberto invi\u00f2 due conversi alla fonte di Camugnana (situata dove oggi sorge la cappella) per prelevare due lucci da offrire al pontefice. I due conversi ribatterono che in quella fonte non c'erano mai stati dei pesci, anche per via delle ridotte dimensioni, ma Giovanni Gualberto fu irremovibile. Una volta giunti sul posto i conversi effettivamente vi trovarono i due pesci e da allora si diffuse la leggenda che le acque della fonte fossero miracolose e anche taumaturgiche.\nNel 1510, Don Iacopo Mindria da Bibbiena fece costruire la cappella quale ringraziamento per la sua guarigione da una grave malattia. In una lapide, oggi scomparsa, era riportato che nel 1798 per opera dell'abate Angelo Marcucci, l'edificio venne restaurato e venne dotato del piccolo nartece.\nL'edificio ha pianta circolare ed \u00e8 sovrastato da una cupoletta, nella cui lanterna \u00e8 riportata la data di costruzione (1798), rivestita esternamente da mattoni disposti a squame di pesce. All'interno, sotto l'altare, \u00e8 collocata la vasca dalla quale sgorgava l'acqua della sorgente miracolosa.\nCappella del Morandello.\nLa cappella \u00e8 situata lungo strada che da Sambuca Val di Pesa conduce al monastero e prende il nome dal podere in cui fu costruita.\nLa costruzione della cappella venne autorizzata dall'abate di Passignano nel 1584 per le processioni della compagnia di san Biagio e il finanziamento avvenne grazie alle elemosine dei fedeli. Pochi anni dopo, nel 1598, venne sistemata la strada che dalla piazza del monastero conduce alla cappella che in quell'occasione venne rinnovata.\nLa cappella \u00e8 un piccolo edificio dotato di una semplice facciata al cui centro sorge il portale. Questo \u00e8 affiancato da due finestrelle quadrate con sottostati inginocchiatoi e sovrastato da un occhio ovale; tutte le aperture sono incorniciate da pietra serena. L'edificio appare elegante anche grazie alle due volute che lo raccordano sui due lati al muretto posto lungo la via."}
{"id": "1156048", "revid": "287204", "url": "https://it.wikipedia.org/wiki?curid=1156048", "title": "Primera Divisi\u00f3n 1930-1931 (Spagna)", "text": "La Primera Divisi\u00f3n 1930-1931 \u00e8 stata la 3\u00aa edizione della massima serie del campionato spagnolo di calcio, disputato tra il 7 dicembre 1930 e il 5 aprile 1931 e concluso con la vittoria dell', che ebbe la meglio sul Racing Santander e sul Real Sociedad grazie alla migliore differenza reti, al suo secondo titolo consecutivo.\nCapocannoniere del torneo \u00e8 stato Bata (Athletic Bilbao) con 27 reti.\nClassifica finale.\nLegenda:\nRegolamento:"}
{"id": "1156051", "revid": "1573940", "url": "https://it.wikipedia.org/wiki?curid=1156051", "title": "Acamante", "text": ""}
{"id": "1156053", "revid": "287204", "url": "https://it.wikipedia.org/wiki?curid=1156053", "title": "Primera Divisi\u00f3n 1931-1932 (Spagna)", "text": "La Primera Divisi\u00f3n 1931-1932 \u00e8 stata la 4\u00aa edizione della massima serie del campionato spagnolo di calcio, disputato tra il 22 novembre 1931 e il 3 aprile 1932 e concluso con la vittoria del al suo primo titolo.\nCapocannoniere del torneo \u00e8 stato Guillermo Gorostiza () con 12 reti.\nStagione.\nNovita.\nAl posto della retrocessa CD Europa sal\u00ec dalla Segunda Divisi\u00f3n il .\nAvvenimenti.\nCon la proclamazione della Repubblica, le squadre con il nome \"Real\" persero il proprio titolo: Il divenne semplicemente \"Madrid CF\" mentre il prese il nome di \"Union Ir\u00f9n\". Decisione diversa per la , che cambi\u00f2 il nome in \"Donostia CF\".\nClassifica finale.\nLegenda:\nRegolamento:"}
{"id": "1156054", "revid": "287204", "url": "https://it.wikipedia.org/wiki?curid=1156054", "title": "Metodo di Huckel esteso", "text": ""}
{"id": "1156055", "revid": "287204", "url": "https://it.wikipedia.org/wiki?curid=1156055", "title": "Primera Divisi\u00f3n 1932-1933 (Spagna)", "text": "La Primera Divisi\u00f3n 1932-1933 \u00e8 stata la 5\u00aa edizione della massima serie del campionato spagnolo di calcio, disputato tra il 27 novembre 1932 e il 26 marzo 1933 e concluso con la vittoria del al suo secondo titolo consecutivo.\nCapocannoniere del torneo \u00e8 stato Isidro L\u00e1ngara (Madrid CF) con 27 reti.\nStagione.\nNovit\u00e0.\nAl posto della retrocessa sal\u00ec dalla Segunda Divisi\u00f3n il .\nClassifica finale.\nLegenda:\nRegolamento:"}
{"id": "1156059", "revid": "599013", "url": "https://it.wikipedia.org/wiki?curid=1156059", "title": "Societ\u00e0 dell'apostolato cattolico", "text": "La Societ\u00e0 dell'apostolato cattolico (in latino \"Societas Apostolatus Catholici\") \u00e8 una societ\u00e0 clericale di vita apostolica di diritto pontificio: i membri della compagnia, detti popolarmente pallottini, pospongono al loro nome la sigla S.A.C.\nStoria.\nLa congregazione venne fondata da Vincenzo Pallotti (1795-1850): dopo i primi studi compiuti presso gli scolopi e il Collegio romano, si laure\u00f2 in teologia e filosofia alla Sapienza e venne ordinato sacerdote. Estremamente colpito dallo stato di miseria materiale e spirituale della popolazione di Roma, diede inizio a numerose opere a vantaggio dei fedeli: raccolse fanciulli nell'oratorio di Santa Maria del Pianto; predic\u00f2 esercizi spirituali a Ponte Rotto; apr\u00ec una scuola agraria a Santa Maria degli Angeli; fond\u00f2 scuole serali per gli operai; assistette i condannati a morte; cur\u00f2 gli ammalati negli ospedali di San Gallicano, Santa Galla e Santo Spirito.\nAttorno a Pallotti si riunirono numerosi altri sacerdoti (Raffaele Melia, Efisio Marghinotti, Giovanni Allemand) e nel 1834 gli venne concessa la chiesa dello Spirito Santo dei Napoletani in via Giulia: l'opera, detta dell'Apostolato Cattolico, venne benedetta il 4 aprile 1835 dal cardinale Carlo Odescalchi.\nNel 1844 gli venne concessa una sede pi\u00f9 ampia: la chiesa di San Salvatore in Onda. Lo stesso anno, venne fondata una comunit\u00e0 di sacerdoti della compagnia a Londra, per l'assistenza agli emigrati italiani.\nLa Societ\u00e0 dell'apostolato cattolico ricevette il pontificio decreto di lode l'11 luglio 1839 e le sue costituzioni vennero approvate definitivamente dalla Santa Sede nel 1910.\nVincenzo Pallotti venne beatificato il 22 gennaio 1950 da papa Pio XII e papa Giovanni XXIII lo proclam\u00f2 santo il 20 gennaio 1963.\nAttivit\u00e0 e diffusione.\nI pallottini si dedicano alle missioni, all'educazione, all'apostolato della stampa e ad altre opere di assistenza; si adoperano per l'incremento della collaborazione tra il clero diocesano, i religiosi e i laici.\nSono presenti in numerosi paesi d'Europa (Italia, Francia, Germania, Irlanda, Polonia, Svizzera), d'Africa (Camerun, Ruanda Costa d'Avorio), delle Americhe (Argentina, Brasile, Stati Uniti d'America, Uruguay) in India e in Australia; il moderatore supremo della societ\u00e0, che porta il titolo di \"Rettore generale\", risiede a Roma.\nAl 31 dicembre 2005 la compagnia contava 407 case e 2.375 membri, 1.640 dei quali sacerdoti."}
{"id": "1156061", "revid": "287204", "url": "https://it.wikipedia.org/wiki?curid=1156061", "title": "Primera Divisi\u00f3n 1933-1934 (Spagna)", "text": "La Primera Divisi\u00f3n 1933-1934 \u00e8 stata la 6\u00aa edizione della massima serie del campionato spagnolo di calcio, disputato tra il 5 novembre 1933 e il 4 marzo 1934 e concluso con la vittoria del al suo terzo titolo.\nCapocannoniere del torneo \u00e8 stato Isidro L\u00e1ngara () con 27 reti.\nStagione.\nNovita.\nAl posto della retrocessa sal\u00ec dalla Segunda Divisi\u00f3n l'.\nIn previsione del futuro allargamento a 12 squadre partecipanti dalla prossima stagione, fu abolita l'unica retrocessione.\nClassifica finale.\nLegenda:\nRegolamento:"}
{"id": "1156062", "revid": "124264242", "url": "https://it.wikipedia.org/wiki?curid=1156062", "title": "Teano (figlia di Cisseo)", "text": "Teano (in greco \"Thean\u1e51s\", in latino Th\u0115\u0103no, -\u016bs) \u00e8 un personaggio femminile della mitologia greca. \nMitologia.\nEra figlia del re trace Cisseo e di Telecleia, spos\u00f2 in prime nozze il re dei Berberici Amico, che la rese madre di Mimante, nato nella stessa notte in cui Ecuba partor\u00ec Paride. \nEbbe anche una figlia, di nome Crino. \nRimasta vedova divenne moglie di un altro troiano, Antenore, dal quale ebbe numerosi figli, tutti maschi.\nNella citt\u00e0 di Troia era la sacerdotessa del culto di Atena.\nServio Mario Onorato scrisse che Teano navig\u00f2 nel viaggio con Enea in Italia dove fondarono la citt\u00e0 di Padova."}
{"id": "1156063", "revid": "1573940", "url": "https://it.wikipedia.org/wiki?curid=1156063", "title": "Platydoris", "text": "Platydoris \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1156064", "revid": "256896", "url": "https://it.wikipedia.org/wiki?curid=1156064", "title": "Pallottini", "text": ""}
{"id": "1156067", "revid": "1635571", "url": "https://it.wikipedia.org/wiki?curid=1156067", "title": "Gainas", "text": "Biografia.\nInizi della carriera.\nAll'inizio della sua carriera, Gainas era un semplice soldato dell'esercito, ma gi\u00e0 nel 394 era salito nella gerarchia militare, visto che l'imperatore Teodosio I gli affid\u00f2 il comando del contingente di \"foederati\" barbari durante la campagna contro l'usurpatore Eugenio.\nNel 395 si alle\u00f2 con il \"magister militum\" d'Occidente, il vandalo Stilicone, e con il ciambellano (\"cubicularius\") di Arcadio, Eutropio, per far cadere in disgrazia il prefetto del pretorio d'Oriente Rufino.\nPresa del potere.\nNel 399 il capotrib\u00f9 ostrogoto Tribigildo si ribell\u00f2: il \"magister militum\" Leone fu sconfitto, ed Arcadio affid\u00f2 a Gainas l'incarico di porre fine alla ribellione. Gainas decise di tentare un colpo di mano: si alle\u00f2 con Tribigildo e marci\u00f2 senza trovare opposizione fino a Calcedonia, dove incontr\u00f2 Arcadio. All'imperatore disse di non essere in grado di controllare Trigildo, a meno che non fossero eliminati alcuni funzionari, appartenenti al \"partito\" anti-goto: Eutropio, Aureliano, Saturnino, e il nuovo prefetto del pretorio Giovanni. Gainas fu accontentato (anche se il solo Eutropio fu messo a morte) e ricevette il titolo di \"magister militum praesentialis\".\nAvendo bisogno del sostegno di qualche funzionario a Costantinopoli, Gainas perdon\u00f2 Aureliano e lo nomin\u00f2 prefetto del pretorio. Intanto fece un accordo con Tribigildo e usc\u00ec da Costantinopoli, dirigendosi verso l'Ellesponto, con Tribigildo che seguiva un altro percorso, morendo per la strada. Ripassato in Asia, Tribigildo ordin\u00f2 al comandante di origine gota Fravitta di muoversi da Antiochia, pacificando le province settentrionali da eventuali ribellioni.\nIntanto Aureliano, che aveva processato e condannato Eutropio, fu nominato console per il 400 assieme a Stilicone, che per\u00f2 non riconobbe il collega, entrando apertamente in contrasto con la corte orientale. A met\u00e0 aprile 400, Gainas torn\u00f2 a Costantinopoli e depose Aureliano da tutti gli incarichi, mandandolo in esilio. Senza console per il 400, con Gainas console designato per il 401 e nessun altro alto funzionario civile, il comandante goto era di fatto il signore supremo di Costantinopoli e dell'impero. Entr\u00f2 in contrasto con il clero ortodosso richiedendo all'imperatore che una chiesa cittadina fosse concessa al culto ariano.\nCaduta.\nIl 12 luglio la popolazione di Costantinopoli insorse contro i Goti: circa 7.000 \"foederati\", un quinto della forza di Gainas, furono trucidati dalla folla, mentre quelli di loro che trovarono rifugio in una chiesa furono uccisi per espresso ordine di Arcadio e senza che l'arcivescovo di Costantinopoli, Giovanni Crisostomo, denunciasse l'eccidio. Gainas era riuscito a fuggire dalla citt\u00e0 prima che iniziasse la rivolta, durante la notte tra l'11 e il 12, e con le truppe che erano fuori dalla citt\u00e0 raggiunse la Tracia.\nArcadio elev\u00f2 Fravitta al rango di \"magister militum\" e gli diede l'incarico di attaccare Gainas. Il capo goto, trovatosi le porte delle citt\u00e0 tracie chiuse, decise di andare a cercare rinforzi in Asia Minore, e tent\u00f2 l'attraversamento, ma Fravitta attacc\u00f2 le navi gote e, seppur in inferiorit\u00e0 numerica, le distrusse (23 dicembre 400): il 3 gennaio del 401 il \"magister militum\" appena nominato console, celebrava la propria vittoria su Gainas facendo girare per Costantinopoli la testa del comandante goto, inviata come dono da Uldino, il re degli Unni presso il quale si era rifugiato Gainas e che l'aveva ucciso. La sua morte sanc\u00ec l'inizio di un'alleanza effettiva tra gli unni e i romani, che dur\u00f2 fino al 450, pur con alterne fasi di guerra con l'impero orientale (con l'impero occidentale la pace fu effettiva).\nUn anno dopo la morte di Gainas, Arcadio celebr\u00f2 la sconfitta del comandante ribelle facendo erigere una colonna coclide nella capitale, la Colonna di Arcadio.\nRappresentazioni di Gainas.\nLa figura di Tifone nell'opera \"Aegyptus sive de providentia\" di Sinesio di Cirene \u00e8 stata identificata con Gainas; in questa opera Tifone si oppone a Osiride, che rappresenta Aureliano. Sinesio era un aristocratico e un letterato africano, recatosi a Costantinopoli per una ambasciata, in occasione della quale conobbe Aureliano."}
{"id": "1156069", "revid": "287204", "url": "https://it.wikipedia.org/wiki?curid=1156069", "title": "Primera Divisi\u00f3n 1934-1935 (Spagna)", "text": "La Primera Divisi\u00f3n 1934-1935 \u00e8 stata la 7\u00aa edizione della massima serie del campionato spagnolo di calcio, disputata tra il 2 dicembre 1934 e il 28 aprile 1935 e concluso con la vittoria del , al suo primo titolo.\nCapocannoniere del torneo \u00e8 stato Isidro L\u00e1ngara () con 24 reti.\nStagione.\nNovit\u00e0.\nLe squadre partecipanti furono portate a 12. Dalla Segunda Divisi\u00f3n salirono il e l'.\nAvvenimenti.\nVincendo le prime cinque gare, il risultava primo in solitaria gi\u00e0 dalla terza giornata, andando in fuga per tutto il resto della manifestazione; principale avversario dei \"Verdiblancos\" fu il che arriv\u00f2 al giro di boa a -3 e, in apertura del girone di andata, approfitt\u00f2 di una flessione della capolista per ridurre al minimo il distacco. La situazione rimase invariata fino all'ultima giornata in cui, battendo per 5-0 un gi\u00e0 salvo, il Betis si assicur\u00f2 il primo titolo nazionale della sua storia.\nLa lotta per non retrocedere si era risolta con due turni di anticipo, con e che nella parte finale del torneo cedettero il passo al Racing Santander.\nClassifica finale.\nLegenda:\nNote:\nStatistiche.\nSquadre.\nPrimati stagionali.\nSquadre"}
{"id": "1156071", "revid": "1534511", "url": "https://it.wikipedia.org/wiki?curid=1156071", "title": "Gualtiero Cannarsi", "text": "Opera nell'ambito dell'animazione giapponese in cui si \u00e8 occupato dell'adattamento della serie TV \"Neon Genesis Evangelion\" e dei film dello Studio Ghibli. Tali adattamenti sono stati al centro di numerose critiche e controversie per lo stile usato, definito farraginoso e talvolta grammaticalmente scorretto, e per l'alterazione del senso delle battute originali.\nCarriera.\nAnimazione.\n, Cannarsi lavora come traduttore, dialoghista, direttore e supervisore al doppiaggio come libero professionista in collaborazione con diverse aziende, fra cui Granata Press (dal 1995), Dynamic Italia (fino al 2002) e Shin Vision/Fool Frame (dal 2002 al 2008). Nel periodo lavora a tre opere dello studio Gainax, ovvero \"Neon Genesis Evangelion\", \"FLCL\" e \"Abenobashi - Il quartiere commerciale di magia\". \nA partire dagli anni 2000 inizia anche a occuparsi di direzione del doppiaggio, spesso su opere di cui \u00e8 anche adattatore, e a lavorare occasionalmente con aziende come Columbia Tristar, T:ME CODE e Buena Vista Italia. Quest'ultima affida a Cannarsi intorno al 2001 i dialoghi italiani per i film dello Studio Ghibli che pianifica di distribuire; solo due delle edizioni realizzate vengono effettivamente pubblicate, \"Kiki - Consegne a domicilio\" e \"Laputa - Castello nel cielo\", mentre altre quattro (\"Nausica\u00e4 della Valle del vento\", \"Porco Rosso\", \"I sospiri del mio cuore\" e \"Il mio vicino Totoro\") restano inedite.\nNel 2005 lavora per il distributore cinematografico Lucky Red sul film \"Il castello errante di Howl\" curandone l'adattamento e il doppiaggio italiano in veste di responsabile artistico, ruolo successivamente confermato a partire dal 2008 curando l'adattamento di dialoghi e canzoni, direzione del doppiaggio e supervisione artistica della localizzazione italiana dell'intera filmografia dello Studio Ghibli distribuita in Italia da Lucky Red (incluso \"Nausica\u00e4 della Valle del vento\", escluso \"Una tomba per le lucciole\", pubblicato nel 2015 da Yamato Video e Koch Media e anch'esso curato da Cannarsi); per le canzoni collabora con Fabio Liberatori (\"Ponyo sulla scogliera\" e \"Il mio vicino Totoro\") e C\u00e9cile Corbel (\"Arrietty - Il mondo segreto sotto il pavimento\"). Sempre per Lucky Red, Cannarsi ha curato i dialoghi italiani e la direzione del doppiaggio del documentario sullo Studio Ghibli \"Il regno dei sogni e della follia\".\nNel 2018 la societ\u00e0 di doppiaggio VSI lo contatta per curare il nuovo adattamento italiano di \"Neon Genesis Evangelion\", che sar\u00e0 distribuito in contemporanea mondiale sulla piattaforma di streaming Netflix a partire dal 21 giugno 2019. L'adattamento riceve una pessima accoglienza, a tal punto da venir rimosso il successivo 28 giugno in seguito alle proteste degli spettatori; mediante un comunicato di scuse l'azienda afferma di essere intenzionata a correggere le criticit\u00e0 emerse.\nNel 2019 Yamato Video affida a Cannarsi l'adattamento dialoghi di \"Shinko e la magia millenaria\", la cui distribuzione italiana sar\u00e0 affidata a TIMvision. A causa delle ulteriori proteste, l'azienda decide di bloccare i commenti al trailer della pellicola su YouTube e di cancellare le opinioni negative degli utenti sulla propria pagina Facebook. Inoltre, dopo avere inizialmente accreditato a Cannarsi i dialoghi italiani della pellicola, Yamato Video afferma che essi sono a cura dello Studio Gamilus, pur non esistendo alcuna azienda o gruppo di traduttori con tale nome. In seguito, il nome \"Studio Gamilus\" \u00e8 cambiato in \"Gamilax\", e a questo pseudonimo vengono attribuiti i dialoghi italiani di altri film e anime distribuiti da Yamato Video, per i quali Cannarsi risulta direttore del doppiaggio.\nEditoria.\nNel settore editoriale Cannarsi ha collaborato a partire dal 1993 come traduttore e recensore per riviste a diffusione nazionale edite da Granata Press (\"Mangazine\" e \"Zero\"), Studio Vit (\"Game Power\"), Dynamic Italia (\"AnimaniA\"), Shin Vision e Nexta; per la Hobby Media ha scritto sulla testata bimestrale \"Gamers\" occupandosi di retrogaming giapponese, e in particolare della console Neo Geo. Si \u00e8 occupato della cura editoriale dell'edizione italiana dei manga \"Neon Genesis Evangelion\" (fino all'ottavo volume della prima edizione), \"Il giocattolo dei bambini\" e \"Battle Royale II - Blitz Royale\", dell'adattamento testi e della direzione artistica per \"Evangelion Film Book\" (fino al terzo volume). Per l'edizione in home video di \"Neon Genesis Evangelion\", Cannarsi ha ideato e scritto un approfondimento alla serie sotto forma di glossario tecnico, intitolato \"Neon Genesis Evangelion Encyclopedia\" e pubblicato a fascioli inclusi nelle uscite in VHS della serie. Cannarsi ha inoltre pubblicato degli articoli relativi alla lavorazione dei due film \"Il castello errante di Howl\", sulla rivista cinematografica \"Ciemme\", e \"Ponyo sulla scogliera\" sul blog letterario collettivo Nazione Indiana. \nAltro.\nOltre agli adattamenti cinematografici, nel 2006 Cannarsi si \u00e8 occupato della prima localizzazione italiana del videogioco \"Final Fantasy IV Advance\".\nNel 2010 \u00e8 stato curatore e presentatore di una retrospettiva sullo Studio Ghibli nell'ambito della sezione \"Occhio sul mondo / Focus\" del 5\u00ba Festival internazionale del film di Roma, in cui sono state mostrate in anteprima le versioni doppiate in italiano di \"Porco Rosso\" e \"Pom Poko\" insieme ad altri nove film da lui sottotitolati, comprese nuove versioni di \"Princess Mononoke\" e \"La citt\u00e0 incantata\" presentate rispettivamente con i titoli \"La principessa spettro\" e \"La sparizione di Chihiro e Sen\".\nNel 2012 Cannarsi ha doppiato i personaggi di Toshiaki nel film di Tim Burton \"Frankenweenie\" e di Soichi Katsuragi nel videogioco \"Lost Planet 3\".\nControversie.\nGli adattamenti di Cannarsi hanno ricevuto nel corso degli anni un numero sempre crescente di critiche. In particolare, vengono contestati il linguaggio utilizzato, considerato inappropriato e desueto, e la sintassi ricca di dislocazioni e costruzioni non comuni, che rende la comunicazione difficilmente comprensibile. Secondo tali critiche, le scelte lessicali di Cannarsi risultano fuori luogo, causano un senso di estraniazione nello spettatore e rompono la sospensione dell'incredulit\u00e0, costringendo lo spettatore a concentrarsi sulla forma della comunicazione invece che sul contenuto. Ulteriori critiche sostengono che Cannarsi non operi alcun adattamento, bens\u00ec riporti in lingua italiana gli stessi costrutti grammaticali e lo stesso ordine delle parole della lingua giapponese, pur avvalendosi egli stesso di traduttori; ci\u00f2 causerebbe una resa linguistica particolarmente farraginosa e talvolta grammaticalmente scorretta.\nCannarsi in numerose interviste ha confermato e rivendicato la poca naturalezza dei suoi adattamenti, affermando che la sensazione di disagio avvertita da alcuni ascoltatori \u00e8 l'\u00abeffetto collaterale\u00bb di un metodo di lavoro rivolto alla resa pi\u00f9 precisa possibile del \u00abdettaglio linguistico\u00bb dei dialoghi giapponesi. Ha inoltre definito il suo metodo \u00abobiettivo\u00bb e caratterizzato sia dalla \u00abfedelt\u00e0 all'originale\u00bb, sia dal mantenimento della cultura di origine dell'opera. In una intervista online organizzata da Movieplayer all'interno del suo festival \"Ultrapop\", Cannarsi ha dichiarato quanto segue:\nTuttavia, l'analisi di traduttori professionisti dal giapponese e la comparazione diretta dei copioni giapponesi e italiani hanno indicato che le tesi di Cannarsi risultano non veritiere, dimostrando che i suoi adattamenti alterano considerevolmente senso, forma e a volte anche sostanza delle battute originali.\n\"Neon Genesis Evangelion\".\nLe critiche nei confronti dei lavori di Gualtiero Cannarsi sono iniziate negli anni 2000, innescate prevalentemente dai suoi adattamenti dei lungometraggi dello Studio Ghibli distribuiti in Italia da Lucky Red a partire da \"Il castello errante di Howl\", rimanendo per\u00f2 per lo pi\u00f9 confinate all'interno del pubblico degli otaku e dei cinefili di animazione giapponese. La situazione \u00e8 cambiata a partire dal giugno 2019, quando la piattaforma Netflix ha iniziato a distribuire via streaming la serie TV e i film del franchise \"Neon Genesis Evangelion\", ridoppiati su un nuovo adattamento eseguito da Cannarsi. La notoriet\u00e0 del titolo e la visibilit\u00e0 datagli da Netflix hanno fatto conoscere il lavoro di Cannarsi a un pubblico molto vasto, generando una quantit\u00e0 di critiche notevolmente maggiore che in passato.\nGli spettatori hanno reagito con opinioni discordanti riguardo alle modifiche, sia della terminologia interna dell'opera, sia dei dialoghi veri e propri rispetto al precedente doppiaggio. A tal proposito, il direttore del doppiaggio Fabrizio Mazzotta ha definito la riscrittura dei testi \u00abfarraginosa, difficile, incomprensibile\u00bb e ha affermato che numerosi doppiatori erano sul punto di abbandonare l'incarico, poich\u00e9 ritenevano che recitando quel copione avrebbero perso credibilit\u00e0. Le numerose critiche hanno inoltre portato la stessa Netflix a scusarsi con gli utenti, a rimuovere il doppiaggio e ad annunciarne il rifacimento, reso disponibile il 6 luglio 2020, questa volta senza che Cannarsi fosse stato coinvolto in alcun modo nell'adattamento.\nLavori principali.\nLista non esaustiva, per una trattazione pi\u00f9 completa si rimanda ai Collegamenti esterni. Gli anni indicati si riferiscono alle date di uscita italiane delle opere e non al loro periodo di lavorazione."}
{"id": "1156072", "revid": "21880", "url": "https://it.wikipedia.org/wiki?curid=1156072", "title": "Platydorididae", "text": ""}
{"id": "1156073", "revid": "4711", "url": "https://it.wikipedia.org/wiki?curid=1156073", "title": "H\u00e9rcules Alicante", "text": ""}
{"id": "1156074", "revid": "287204", "url": "https://it.wikipedia.org/wiki?curid=1156074", "title": "Primera Divisi\u00f3n 1935-1936 (Spagna)", "text": "La Primera Divisi\u00f3n 1935-1936 \u00e8 stata l'8\u00aa edizione della massima serie del campionato spagnolo di calcio, disputata tra il 10 novembre 1935 e il 28 aprile 1936 e concluso con la vittoria del', al suo quarto titolo.\nCapocannoniere del torneo \u00e8 stato Isidro L\u00e1ngara () con 27 reti.\n\u00c8 stato l'ultimo torneo prima di una pausa di tre anni dovuta alla guerra civile spagnola.\nClassifica finale.\nLegenda:\nRegolamento:\nNote:"}
{"id": "1156083", "revid": "1564499", "url": "https://it.wikipedia.org/wiki?curid=1156083", "title": "Museo diocesano (Brescia)", "text": "Il Museo diocesano di Brescia, \u00e8 il museo del patrimonio artistico della diocesi di Brescia, situato nel chiostro grande del monastero di San Giuseppe, in via Gasparo da Sal\u00f2, a poca distanza da Piazza della Loggia.\nIl museo, fondato dal vescovo Luigi Morstabilini nel 1978, raccoglie numerose opere d'arte provenienti da tutto il territorio della diocesi, esteso alla provincia di Brescia, spazianti tra dipinti, sculture, oggetti di oreficeria e tessuti liturgici. Il museo \u00e8 inoltre sede regolare di esposizioni d'arte sacra legate al contesto bresciano.\nStoria.\nL'idea di costituire un museo diocesano a Brescia risale agli anni 1970. Dell'iniziativa si fece carico monsignor Angelo Pietrobelli, il quale individu\u00f2 nel chiostro maggiore di San Giuseppe una sede prestigiosa ed adeguata. Lungo e complesso \u00e8 stato il processo di acquisizione della propriet\u00e0 da parte della Diocesi di Brescia, risolto con un'apposita legge parlamentare.\nNel 1978, il vescovo di Brescia Luigi Morstabilini istitu\u00ec canonicamente la \u201cFondazione di religione\u201d denominata \u201cMuseo Diocesano di Arte Sacra\u201d, inaugurato il 23 dicembre.\nIl 21 aprile 1988, il vescovo di Brescia Bruno Foresti sostitu\u00ec il precedente statuto con uno nuovo, in cui si stabilisce che, oltre al recupero e alla conservazione di opere d'arte e di materiali della Diocesi minacciati di rovina e di dispersione, sono finalit\u00e0 del museo anche attivit\u00e0 di restauro, iniziative culturali e animazioni didattiche. Sempre grazie al vescovo Foresti, il chiostro maggiore di San Giuseppe venne totalmente restaurato. Lo statuto, riveduto dal vescovo Giulio Sanguineti \u00e8 stato alla base del riconoscimento civile della fondazione canonica.\nDal febbraio 2010 il Museo Diocesano di Brescia \u00e8 Fondazione Canonica riconosciuta dallo Stato Italiano come Fondazione di Religione e di Culto.\nOpere.\nLe opere sono organizzate in quattro sezioni: \nGalleria d'immagini.\nNella galleria sono raccolte un centinaio di opere provenienti dal territorio della diocesi, tra le quali si annoverano dipinti di Giovanni Battista Pittoni, Il Moretto, Romanino, Andrea Celesti, Giuseppe Tortelli, Pietro Avogadro, Francesco Savanni, Paolo Veneziano e Giambattista Tiepolo.\nCodici miniati.\nLa sezione ospita ventidue codici miniati, databili dal XII al XVI secolo e provenienti quasi esclusivamente dalla Biblioteca capitolare di Brescia. \nI manoscritti pi\u00f9 antichi furono realizzati per Jacopo de Atti, vescovo di Brescia (1335 - 1344), e raccolgono per opere con miniature di scuola francese e bolognese. Di grande importanza:\nOreficeria.\nLa sezione dedicata all'oreficeria espone in ordine cronologico e tipologico, un considerevole gruppo di suppellettili liturgiche, databili dalla seconda met\u00e0 del XV secolo al XIX secolo, opera di argentieri ed orefici brescani, veneti e milanesi. Di notevole interesse:\nTessuto liturgico.\nLa sezione dedicata al tessuto liturgico, inaugurata nel 1997, comprende una collezione di paramenti liturgici (fine del XV secolo - inizio del XIX), per lo pi\u00f9 di manifattura veneziana e francese, esposti per significato, colori, simboli e stili. Di notevole interesse:\nIn una sala \u00e8 stato ricostruito un \"telaio\" del XVII secolo accompagnato da pannelli didattici che illustrano la storia della tessitura."}
{"id": "1156084", "revid": "729019", "url": "https://it.wikipedia.org/wiki?curid=1156084", "title": "Battaglia di mezzo giugno", "text": "Con battaglia di mezzo giugno si indica la serie di scontri aeronavali avvenuti, fra il 12 e il 16 giugno 1942, nel Mediterraneo centrale e orientale durante la seconda guerra mondiale. I combattimenti, che si inquadrano nella pi\u00f9 ampia battaglia del Mediterraneo, videro le forze aeree e navali di Italia e Germania contrastare due operazioni di rifornimento dell'isola di Malta condotte dalla Royal Navy britannica (comprendente anche unit\u00e0 australiane e polacche), chiamate in codice Harpoon e Vigorous. Tali operazioni \u2013 svolgendosi in una zona del Mediterraneo molto ampia \u2013 furono distinte in base alle rotte: da Alessandria d'Egitto la Vigorous e da Gibilterra la Harpoon, convergenti entrambe su Malta in un arco temporale di cinque giorni.\nLa battaglia pu\u00f2 essere considerata un successo delle forze dell'Asse: il convoglio Harpoon, salpato da Gibilterra con la scorta delle navi da guerra del viceammiraglio Alban Curteis, fu sottoposto a lunghi attacchi da parte dei velivoli dell'Asse e dei sommergibili italiani durante il suo tragitto verso il Canale di Sicilia, venendo anche affrontato nelle acque antistanti l'isola di Pantelleria dagli incrociatori italiani dell'ammiraglio Alberto Da Zara; in totale, dei sei mercantili facenti parte del convoglio solo due riuscirono ad arrivare a destinazione, mentre la scorta dovette subire forti perdite, sia direttamente dalle forze dell'Asse sia dai campi minati che circondavano Malta.\nIl convoglio Vigorous, salpato da Alessandria sotto il comando del contrammiraglio Philip Vian, sub\u00ec ripetuti attacchi aerei italo-tedeschi e da parte dei sommergibili e delle motosiluranti della Kriegsmarine, perdendo via via numerose unit\u00e0; con la sua rotta di avvicinamento a Malta tagliata dall'uscita in mare del nucleo centrale della flotta italiana dell'ammiraglio di squadra Angelo Iachino (che nel tragitto ebbe l'incrociatore pesante \"Trento\" affondato da un sommergibile nemico), il convoglio invert\u00ec la rotta e rientr\u00f2 alla base, senza essere riuscito a far arrivare sull'isola nessuno dei mercantili che lo componevano.\nAntefatti.\nL'assedio di Malta.\nFin dall'entrata in guerra dell'Italia nel giugno del 1940, Malta aveva acquisito un importante ruolo strategico: l'isola era posta quasi al centro del Mediterraneo e rivestiva una notevole importanza nell'ambito della campagna del Nordafrica, visto che si trovava in mezzo sia alla rotta usata dagli italiani per approvvigionare le loro truppe in Libia, sia alla via pi\u00f9 breve tra il Regno Unito e le sue forze in Egitto, attraverso lo stretto di Gibilterra e il canale di Sicilia. Allo scoppio della guerra l'isola risultava in gran parte indifesa: la sua posizione esposta la rendeva talmente vulnerabile ad attacchi italiani che i britannici avevano dato per certa una sua imminente invasione, provvedendo di conseguenza ad allontanare dall'isola le loro forze aeree e navali, e ad evacuare il personale pi\u00f9 importante. Tuttavia nei giorni e nei mesi seguenti divenne sempre pi\u00f9 palese che nessun tentativo d'invasione era in corso, anche perch\u00e9 l'alto comando italiano non aveva approntato nessun piano per questa evenienza (lo far\u00e0 solo nell'ottobre 1941 con la cosiddetta operazione C3): i britannici quindi provvidero a rinforzare le difese dell'isola e trasformarla in una base per le loro unit\u00e0 aeree, navali e subacquee da impegnare negli attacchi contro il traffico italiano diretto in Libia.\nPer i successivi due anni diversi scontri ebbero luogo nelle acque antistanti Malta: se i mezzi britannici di base nell'isola riuscivano ad ostacolare le rotte di rifornimento del nemico, quelli italiani di converso si dedicavano ad attaccare i cargo che portavano tutto il necessario per sostenere la difesa dell'arcipelago maltese. Il problema del rifornimento di Malta divenne via via sempre pi\u00f9 gravoso per la Royal Navy, la marina militare britannica: era necessario garantire non solo l'approvvigionamento di tutto quello che serviva per fare dell'isola una base militare (velivoli, munizioni, pezzi di ricambio e rifornimenti militari), ma anche mantenere un flusso il pi\u00f9 possibile costante di beni di prima necessit\u00e0 come viveri e combustibili, necessari non solo al personale militare ma anche alla numerosa popolazione civile.\nEsistevano vari modi con cui la marina britannica faceva pervenire risorse e rifornimenti sull'isola: velivoli erano trasportati da navi portaerei, che li lanciavano verso gli aeroporti dell'isola una volta arrivate alla massima distanza possibile, mentre piccole quantit\u00e0 di materiali vitali come munizioni, medicinali e viveri potevano essere recapitati da singoli mercantili veloci, oppure da unit\u00e0 militari o sommergibili impiegati come navi da trasporto; il posamine , una veloce unit\u00e0 della classe Abdiel da 40 nodi, si distinse in questo genere di attivit\u00e0, compiendo numerosi viaggi di rifornimento da e per Malta e ottenendo per questo anche un encomio dallo stesso primo ministro britannico Winston Churchill. Il metodo che garantiva per\u00f2 un maggior afflusso di risorse rimaneva quello di organizzare un vasto convoglio navale, composto dal maggior numero possibile di mercantili; poich\u00e9 per le loro dimensioni i convogli non potevano non attirare l'attenzione del nemico, era necessario garantire loro una massiccia scorta militare, impiegando le risorse delle due formazioni navali britanniche impiegate nelle acque del Mediterraneo: la Mediterranean Fleet (Flotta del Mediterraneo) di base ad Alessandria d'Egitto e la Force H (Forza H) di base a Gibilterra.\nPer volere dello stesso Adolf Hitler, la Kriegsmarine (la marina militare tedesca), disloc\u00f2 a partire dal settembre del 1941 un contingente di U-Boot nel Mediterraneo, ottenendo subito diversi successi: il 14 novembre 1941 il sommergibile \"U-81\" silur\u00f2 e affond\u00f2 la portaerei mentre rientrava da una missione di trasporto di aerei a Malta, mentre il 25 novembre seguente l\"U-331\" col\u00f2 a picco la corazzata mentre partecipava con il resto della flotta alla ricerca di convogli nemici nel Mediterraneo orientale. Le capacit\u00e0 belliche della Mediterranean Fleet subirono un duro colpo il 19 dicembre 1941, quando incursori della X\u00aa Flottiglia MAS italiana penetrarono nel porto di Alessandria e attaccarono le due navi da battaglia e : le due unit\u00e0 furono affondate ma si posarono sul basso fondale del porto, consentendone successivamente il recupero; per molti mesi per\u00f2 la flotta britannica si ritrov\u00f2 priva di corazzate operative nel settore del Mediterraneo.\nIl 16 gennaio 1942 decine tra generali e ammiragli italiani e tedeschi si riunirono a Garmisch-Partenkirchen per riprendere il piano italiano di invasione dell'isola, consigliati anche da consulenti giapponesi: fu deciso di far sbarcare le truppe solamente dopo un bombardamento di intensit\u00e0 crescente, che avrebbe dovuto minare fino in fondo la resistenza della guarnigione britannica. Sembrava che l'ago della bilancia del confronto navale nel Mediterraneo si stesse spostando in favore delle forze dell'Asse: rinforzata dai velivoli del X Fliegerkorps (X corpo aereo) della Luftwaffe, l'aeronautica militare tedesca, giunti negli aeroporti della Sicilia all'inizio del 1941, la Regia Aeronautica aveva iniziato a sottoporre Malta ad una serie di estesi bombardamenti aerei, infliggendo danni enormi e compromettendo la tenuta della guarnigione mentre, contemporaneamente, venivano preparati i mezzi da sbarco e si addestravano i paracadutisti; i continui raid aerei, che nel solo mese di marzo 1942 scaricarono dieci volte la quantit\u00e0 di bombe sganciate dai tedeschi durante il bombardamento di Coventry, obbligarono i britannici a ritirare le loro forze navali dislocate nell'isola.\nConvogli verso Malta.\nLe rinnovate offensive aeronavali delle forze dell'Asse rendevano ormai complicate le operazioni di rifornimento dell'isola: tra il 22 e il 26 marzo 1942, durante gli eventi della cosiddetta seconda battaglia della Sirte, un convoglio britannico abbondantemente scortato aveva visto affondare in attacchi aerei dell'Asse tutti e quattro i mercantili che lo componevano, due dei quali all'interno del porto stesso di La Valletta poco dopo esservi approdati, e solo 5.000 delle 26.000 t di rifornimenti trasportati avevano potuto essere recapitate. Sull'isola continuava ad arrivare circa il 10% di quanto veniva inviato, e ci\u00f2 aveva ripercussioni sulla resistenza della guarnigione: viveri e munizioni scarseggiavano, e il morale era molto basso. A met\u00e0 del maggio del 1942, dopo che un preoccupante rapporto del nuovo governatore di Malta, Lord Gort, comunicava che l'isola disponeva di viveri per soli tre mesi, il comandante della Mediterranean Fleet viceammiraglio Henry Harwood decise di organizzare una nuova massiccia missione di rifornimento. Per fare in modo che almeno una parte del carico potesse giungere a destinazione, questa volta i convogli sarebbero stati due: uno (\"Harpoon\"), partito da Gibilterra, sarebbe giunto a Malta da ovest mentre l'altro (\"Vigorous\"), salpato da Alessandria, sarebbe arrivato da est; l'idea era che, trovandosi di fronte a due convogli contemporaneamente, le forze dell'Asse o si sarebbero divise, consentendo quindi ad ogni convoglio di affrontare una opposizione accettabile e di contenere le perdite, oppure si sarebbero concentrate solo su uno di essi, consentendo all'altro di arrivare alla meta indisturbato.\nIl convoglio Harpoon sarebbe stato assemblato a Gibilterra con mercantili provenienti dal Regno Unito: i rifornimenti sarebbero stati trasportati da tre cargo britannici (\"Troilus\", \"Orari\" e \"Burdwan\"), uno olandese (\"Tanimbar\") e uno statunitense (\"Chant\"), mentre un vitale carico di carburante sarebbe stato portato dalla petroliera statunitense \"Kentucky\"; rifornimenti sarebbero stati caricati anche sul posamine HMS \"Welshman\", che si sarebbe aggiunto al convoglio a Gibilterra per accompagnarlo durante parte del percorso fino a Malta, staccandosi poi per sfruttare la sua superiore velocit\u00e0 e ricongiungersi infine al convoglio il giorno 15 giugno dopo aver scaricato. La scorta del convoglio, guidata dal capitano di vascello Cecil Campbell Hardy, sarebbe stata costituita dall'incrociatore leggero , da nove cacciatorpediniere (di cui uno, lo , di costruzione britannica ma ceduto alla Marina polacca), da quattro dragamine e da sei motocannoniere del tipo Fairmile B (attrezzate anch'esse come dragamine); passata Gibilterra, il convoglio sarebbe stato scortato a distanza fino all'imboccatura del canale di Sicilia dalla \"Force W\" del viceammiraglio Alban Curteis, con le portaerei ed (che imbarcavano Fulmar, Swordfish e Sea Hurricane dei Naval Air Squadron 801, 807, 813, 824), la nave da battaglia , gli incrociatori leggeri (nave ammiraglia), e e otto cacciatorpediniere. La petroliera \"Brown Ranger\", scortata da due corvette (Force Y), avrebbe provveduto al rifornimento in mare dei cacciatorpediniere di scorta al convoglio.\nGli undici tra cargo e petroliere assegnati all'operazione Vigorous sarebbero salpati divisi in pi\u00f9 sezioni, per poi riunirsi in mare in un unico convoglio (identificato come MW.11): la sezione 11A, con i piroscafi \"Ajax\", \"City of Edinburgh\", \"City of Lincoln\", \"City of Pretoria\" ed \"Elizabeth Bakke\" sarebbe partita dal porto di Haifa, la sezione 11B con la petroliera \"Bulkoil\" e il cargo \"Potaro\" si sarebbe mossa da Alessandria mentre la 11C avrebbe preso il mare da Porto Said con i piroscafi \"Aagtekerk\", \"Bhutan\", \"City of Calcutta\" e \"Rembrandt\". La scorta, sotto il comando del contrammiraglio Philip Vian imbarcato sull'incrociatore , comprendeva un considerevole quantitativo delle superstiti unit\u00e0 della Mediterranean Fleet, annoverando otto incrociatori leggeri, 26 cacciatorpediniere (di cui quattro australiani), due dragamine e quattro corvette; al convoglio fu aggregata anche la : vecchia corazzata della classe King George V varata nel 1911, era stata trasformata in nave bersaglio per le esercitazioni d'artiglieria a causa della sua obsolescenza, ma fu camuffata con false sovrastrutture in legno per farla assomigliare alla nave da battaglia e ingannare cos\u00ec la ricognizione nemica, oltre ad essere caricata con ulteriori 2.000\u00a0t di rifornimenti; la nave aveva per la sua difesa soltanto tredici mitragliere da 20\u00a0mm.\nCome ulteriore appoggio ai due convogli, una dozzina di sommergibili britannici furono dislocati nel mar Ionio e nel Mediterraneo centrale con il compito di intercettare eventuali formazioni navali dell'Asse dirette verso di loro; alla protezione dei cargo e all'attacco delle unit\u00e0 nemiche furono destinate anche ampie formazioni di aerei da combattimento dislocate a Malta, in Egitto e in Palestina, tra cui un contingente di bombardieri statunitensi Consolidated B-24 Liberator al loro primo impiego nel teatro del Mediterraneo. Furono tentate anche diverse azioni preventive per ostacolare eventuali interventi delle forze dell'Asse: il porto di Taranto, base principale della Regia Marina, fu attaccato da bombardieri britannici nelle notti del 9, 10 e 11 giugno anche se con scarsi effetti, mentre i due sommergibili greci \"Triton\" e \"Papanikolis\" sbarcarono sabotatori del SOE (precisamente tre gruppi dello Special Boat Service, allora \"Special Boat Section\", e uno dello Special Air Service) a Creta nella notte tra il 13 e il 14 giugno con il compito di attaccare gli aeroporti di Candia, Kastelli Pediados, Timbaki e Mal\u00e9me, riuscendo a distruggere alcuni velivoli a Candia oltre a 5 aerei distrutti, 29 danneggiati e 200 tonnellate di benzina avio andata in fumo a Kastelli nel corso dell'operazione Albumen.\nLe forze italiane.\nNel giugno del 1942, la squadra italiana era in difficolt\u00e0 per l'indisponibilit\u00e0 di molte delle sue unit\u00e0 maggiori, alcune fuori combattimento sin dalla notte di Taranto: delle sette navi da battaglia disponibili in totale, il \"Conte di Cavour\" era a Trieste per lavori di riparazione, il \"Duilio\" era a Messina in addestramento, il \"Giulio Cesare\" aveva effettuato la sua ultima missione operativa con la scorta al convoglio M43 durante il gennaio 1942, l\"Andrea Doria\" dal marzo 1942 era fermo a Taranto per contribuire alla difesa antiaerea della base, mentre la nuovissima corazzata \"Roma\" era ancora in approntamento; degli incrociatori pesanti, tutta la classe Zara \u2013 ad eccezione del \"Gorizia\" \u2013 era andata perduta durante la battaglia di Capo Matapan, mentre il \"Bolzano\" era rimasto a Palermo nel disappunto dell'ammiraglio di divisione Alberto Da Zara e il \"Trieste\" era ancora in riparazione per i danni provocati da un siluro ricevuto il 21 novembre 1941 dal sommergibile . Dei dodici incrociatori leggeri della classe Condottieri con la quale la Regia Marina aveva iniziato il conflitto, cinque erano stati affondati, uno, il \"Luigi Cadorna\", era stato dichiarato inadatto ai compiti di squadra per la scarsa protezione, il \"Duca degli Abruzzi\" era a Navarino per la protezione ai convogli e lo stesso compito impegnava il \"Muzio Attendolo\" tra Napoli e Bengasi o verso l'Albania; i nuovi incrociatori leggeri della classe Capitani Romani erano ancora in allestimento, con solo l\"'Attilio Regolo\" da poco entrato in servizio ma ancora impegnato in esercitazioni.\nLa principale forza da battaglia, al comando dell'ammiraglio di squadra Angelo Iachino, era dislocata a Taranto potendo contare su due navi da battaglia, due incrociatori pesanti, due incrociatori leggeri e dodici cacciatorpediniere; a Cagliari era invece dislocata la VII Divisione incrociatori di Alberto Da Zara, con due incrociatori leggeri e sette cacciatorpediniere, a disposizione per operazioni nel Mediterraneo occidentale. Unit\u00e0 leggere come MAS e motosiluranti e i sommergibili potevano essere disposti come sbarramenti mobili lungo il Canale di Sicilia, mentre supporto aereo poteva essere fornito dalle formazioni della Regia Aeronautica e del X Fliegerkorps dislocate in Sicilia, in Sardegna e a Creta, in un'operazione che si sarebbe rivelata molto coordinata a differenza di analoghe esperienze di mancata cooperazione tra marina e aeronautica come durante la battaglia di Punta Stilo.\nOperazione Harpoon.\nOrdine di battaglia.\nViceammiraglio Alban Curteis\nAmmiraglio di divisione Alberto Da Zara\nMosse iniziali.\nI cinque piroscafi, \"Troilus\", \"Burdwan\", \"Orari\" (britannici), \"Tanimbar\" (olandese) e \"Chant\" (statunitense), assegnati all'operazione e inquadrati nel convoglio WS.19Z salparono dal Firth of Clyde il 5 giugno, inoltrandosi nell'Atlantico sotto la scorta degli incrociatori \"Liverpool\" e \"Kenya\" e di dieci cacciatorpediniere; la petroliera \"Kentucky\" raggiunse invece per conto proprio Gibilterra il 2 giugno, dove fu sottoposta a lavori per incrementarne l'armamento imbarcato. Le unit\u00e0 si riunirono a Gibilterra l'11 giugno, dove i mercantili del convoglio, ora rinominato GM4, passarono sotto la responsabilit\u00e0 del capitano di vascello Campbell Hardy, imbarcato sulla \"Cairo\" e comandante della scorta ravvicinata che comprendeva anche quattro dragamine; i due incrociatori giunti dalla Gran Bretagna si unirono invece alla Force H del viceammiraglio Curteis, che si accinse a fornire protezione a distanza al convoglio. Le unit\u00e0 britanniche si inoltrarono quindi nel Mediterraneo, rallentate dalla ridotta velocit\u00e0 (13 nodi) che i mercantili potevano sviluppare; il 13 giugno i cacciatorpediniere della Force X si rifornirono in mare dalla \"Brown Ranger\", con un certo ritardo dovuto all'errato posizionamento della petroliera: l'unit\u00e0 fu poi distaccata con le sue due corvette di scorta perch\u00e9 provvedesse al rifornimento delle navi britanniche durante il loro viaggio di ritorno.\nL'11 giugno il Servizio informazioni militare intercett\u00f2 un messaggio dell'addetto militare statunitense al Cairo, il colonnello Bonner Fellers, che decritt\u00f2 perch\u00e9 era in possesso del codice Black Code dove si dava notizia di due convogli alleati verso Malta.\nLe prime notizie che confermavano il convoglio raggiunsero l'alto comando della marina italiana (Supermarina) la mattina del 12 giugno: bench\u00e9 imprecise queste informazioni segnalavano il passaggio per lo Stretto di Gibilterra di una trentina di unit\u00e0 britanniche, dirette su Malta. Supermarina si accinse quindi a prendere le disposizioni del caso: nove sommergibili furono disposti in due linee parallele tra le isole Baleari e la costa dell'Algeria, con il compito di segnalare il passaggio delle unit\u00e0 nemiche e di lanciare un primo attacco; nel pomeriggio del 13 giugno una formazione di aerosiluranti italiani fu fatta decollare dagli aeroporti della Sardegna, ma rientr\u00f2 alla base senza aver intercettato il nemico. Quella sera due ricognitori italiani, inviati a pattugliare il tratto di mare verso cui si presumeva fossero dirette le unit\u00e0 nemiche, riuscirono infine ad avvistare due incrociatori britannici che si erano spinti in avanti per perlustrare gli approcci al Canale di Sicilia: alle 16:30 del 13 giugno, da Cagliari, fu fatta salpare la VII Divisione incrociatori dell'ammiraglio di divisione Alberto da Zara, con gli incrociatori leggeri \"Eugenio di Savoia\" (nave ammiraglia) e \"Raimondo Montecuccoli\" scortati da sette cacciatorpediniere della XIV e X Squadriglia (ridotti poi a cinque a causa delle avarie al motore di due di loro, il \"Vincenzo Gioberti\" e il \"Nicol\u00f2 Zeno\", che rientrarono in porto), ma le unit\u00e0 italiane non intercettarono le navi britanniche, che si erano nel frattempo ritirate, e Da Zara rientr\u00f2 a Palermo quella notte stessa.\nNelle prime ore del 14 giugno le unit\u00e0 britanniche entrarono nel raggio d'azione dei sommergibili italiani: dislocato al largo di Philippeville, il sommergibile \"Uarsciek\" avvist\u00f2 una formazione britannica intorno alle 01:40, ma i tre siluri lanciati non colpirono alcun bersaglio. Alla sua prima missione operativa, il sommergibile \"Giada\" avvist\u00f2 alle 04:40 le unit\u00e0 della Force H: il tenente di vascello Gaspare Cavallina port\u00f2 il battello in emersione ad appena 2.500 metri dalle navi britanniche, lanciando una salva di quattro siluri contro la portaerei \"Eagle\"; subito immersosi per sfuggire all'immediato contrattacco dei cacciatorpediniere avversari, il \"Giada\" rifer\u00ec di aver udito due esplosioni ma nessuna unit\u00e0 britannica riport\u00f2 danni. Il battello sub\u00ec diversi attacchi con bombe di profondit\u00e0 da parte dei cacciatorpediniere, ma riport\u00f2 solo lievi danni.\nA partire dalle 09:00 del 14 giugno la formazione britannica inizi\u00f2 a subire anche gli attacchi aerei dei velivoli dell'Asse di base in Sardegna, inizialmente otto Fiat C.R.42 con bombe alari accompagnati da due Savoia-Marchetti S.M.79 del 36\u00ba Stormo. Questi aerei non solo mancarono i bersagli, ma vennero anche falcidiati dai caccia Fulmar decollati dalla portaerei \"Argus\". Alle 10:00 giunsero quindici bombardieri Savoia-Marchetti S.M.84, sempre del 36\u00ba Stormo, ma la reazione nemica ne abbatt\u00e9 sei, tra cui quello del colonnello Giovanni Farina; solo uno, quello pilotato dal tenente Oliviero Donati, riusc\u00ec ad ammarare evitando la morte dell'equipaggio. Subito dopo, alle 10:15, sopraggiunsero altri aerosiluranti S.M.79, bombardieri CANT Z.1007 e Junkers Ju 88: la prima ondata contava 18 bombardieri, 32 aerosiluranti e una scorta di caccia, ma in pi\u00f9 ondate successive e fino alla fine della giornata furono coinvolti 250 aerei italiani e 48 tedeschi. Il piroscafo \"Tanimbar\", da 8.200 tonnellate di stazza e 13.000 t di carico, fu centrato con un siluro da un SM.79 del 130\u00ba gruppo spezzandosi immediatamente in due ed affondando per l'esplosione del carburante avio e delle munizioni a bordo, mentre l'incrociatore \"Liverpool\" incass\u00f2 un siluro sul lato di tribordo, probabilmente piazzato dall'aereo del pilota Arduino Buri, imbarcando un gran quantitativo d'acqua che provoc\u00f2 il blocco del timone e uno sbandamento di 7\u00b0; con la sua velocit\u00e0 ridotta a 4 nodi l'incrociatore fu preso a rimorchio dal cacciatorpediniere , e lentamente cerc\u00f2 di rientrare verso Gibilterra sotto la protezione di un secondo caccia, il . Alle 18:00 passarono all'azione 92 aerei della Regia Aeronautica e 48 della Luftwaffe. In particolare da Castelvetrano presero il volo quattordici S.M.79 del 132\u00ba Gruppo Autonomo Aerosiluranti che, incontratisi in cielo con la scorta di 17 Reggiane Re.2001 del 2\u00ba Gruppo Caccia Terrestre (2\u00ba Gruppo volo) al comando del Tenente Colonnello Aldo Quarantotti, assieme a sette Macchi M.C.202 del 54\u00ba Stormo con il Maggiore Pier Giuseppe Scarpetta che abbatte un Hurricane, avvistarono la flotta britannica sopra l'isola tunisina di La Galite verso le 19:00. Mentre i Reggiane rivendicavano undici Sea Hurricane con la perdita di un solo velivolo (ma non del pilota), gli S.M.79 sganciarono i loro siluri, che non esplosero perch\u00e9, come venne poi accertato, provenienti da una partita di ordigni sabotati usciti dal silurificio di Baia. Nel frangente venne abbattuto l'S.M.79 del sottotenente Giannino Negri.\nNel pomeriggio del 15 il rimorchiatore \"Salvonia\" salpato da Gibilterra prese in consegna l'incrociatore \"Liverpool\", raggiunto il giorno successivo anche dal cacciatorpediniere e da altre unit\u00e0 di scorta: la formazione giunse poi felicemente a Gibilterra alle 17:30 del 17 giugno. Agli attacchi contro il convoglio cerc\u00f2 di prendere parte anche il sommergibile italiano \"Alagi\", ma vari suoi tentativi di portarsi a tiro furono vanificati dalla sorveglianza delle unit\u00e0 di scorta: solo dopo il tramonto il sommergibile riusc\u00ec ad avvicinarsi abbastanza da lanciare due siluri contro una portaerei, che tuttavia non andarono a segno.\nAl tramonto del 14 giugno, con il convoglio ormai giunto all'altezza di Biserta e all'imboccatura del Canale di Sicilia, la Force H invert\u00ec la rotta e diresse per Gibilterra: l'alto comando britannico riteneva che la marina italiana avrebbe impiegato solo forze leggere nel canale, facilmente contrastabili dal \"Cairo\" e dai cacciatorpediniere della scorta ravvicinata, senza quindi la necessit\u00e0 di rischiare ulteriormente le principali unit\u00e0 da battaglia. Il posamine \"Welshman\", capace di una velocit\u00e0 molto pi\u00f9 elevata dei mercantili, si separ\u00f2 dal convoglio alle 20:00 e prosegu\u00ec in solitaria per Malta: giunto a La Valletta, consegn\u00f2 il suo carico e ripart\u00ec alle prime luci del 15 giugno, onde fornire protezione contraerea al resto del convoglio in arrivo.\nLa battaglia di Pantelleria.\nAlle 21:30 del 14 giugno Da Zara lasci\u00f2 Palermo con i suoi due incrociatori e cinque cacciatorpediniere (\"Alfredo Oriani\", \"Ascari\", \"Premuda\", \"Ugolino Vivaldi\" e \"Lanzerotto Malocello\"): Supermarina gli ordin\u00f2 di dirigere a tutta forza verso il tratto di mare a sud di Pantelleria, dove si presumeva si sarebbe trovato il convoglio britannico alle prime luci dell'alba; il comando italiano disloc\u00f2 anche tre squadriglie di MAS al largo di Capo Bon, ma il mare agitato obblig\u00f2 le unit\u00e0 a rientrare prima di aver avvistato le navi britanniche. Alle 23:15 Campbel Hardy fu informato dal comando dell'uscita in mare delle navi di Da Zara, grazie alla decrittazione di un messaggio radio, ma decise di proseguire la missione ritenendo che le unit\u00e0 italiane non si sarebbero spinte in una zona cos\u00ec vicina a Malta, posta entro il raggio dei velivoli di base sull'isola e costellata di campi minati. All'alba del 15 giugno un ricognitore da Malta avvist\u00f2 le unit\u00e0 di Da Zara, il quale pochi istanti dopo intercett\u00f2 la Force X di Campbel Hardy nel punto esatto previsto da Supermarina; alle 05:40 gli incrociatori italiani aprirono il fuoco, dando inizio allo scontro.\nLo scontro dei cacciatorpediniere.\nCampbel Hardy ordin\u00f2 subito ai piroscafi di piegare verso la costa tunisina insieme ai dragamine, alle motocannoniere e ai quattro cacciatorpediniere della squadriglia \"Blankney\" (, , , ), mentre lui dirigeva verso gli italiani con il \"Cairo\" e gli altri cinque cacciatorpediniere della squadriglia \"Bedouin\" (, , , , ) allo scopo di stendere una cortina fumogena con cui proteggere il convoglio: il \"Cairo\", incrociatore contraereo della vecchia classe C, si trovava in svantaggio nel combattimento con le unit\u00e0 italiane, armato come era con cannoni da 102\u00a0mm contro i 152\u00a0mm imbarcati dagli avversari, dotati di maggior gittata.\nAdottando subito un atteggiamento deciso, Da Zara ordin\u00f2 di aumentare la velocit\u00e0 a 32 nodi e di cercare di tagliare dal davanti la rotta del nemico, facendo fuoco con tutti i cannoni: visto che il cacciatorpediniere \"Malocello\" non riusciva a mantenere la velocit\u00e0 richiesta, l'ammiraglio lo distacc\u00f2 insieme al \"Vivaldi\" ordinandogli di inseguire i piroscafi in fuga. I due cacciatorpediniere diressero verso la zona annebbiata dai britannici, ma furono contrattaccati dalle unit\u00e0 della squadriglia \"Blankney\", a cui si unirono brevemente anche quelle della squadriglia \"Bedouin\", dando inizio ad un serrato combattimento: per circa mezz'ora le due parti si scambiarono reciprocamente colpi di cannone e salve di siluri serrando sempre pi\u00f9 le distanze, finch\u00e9 alle 06:15 il \"Vivaldi\" fu colpito nella sala macchine da un proiettile del \"Matchless\", che lo immobilizz\u00f2 appiccando un incendio; mentre il \"Malocello\" gli girava intorno per proteggerlo con una cortina fumogena, il \"Vivaldi\" fu avvicinato dalle unit\u00e0 britanniche che gli lanciarono contro i loro siluri da una distanza di 4/5.000 metri, mancandolo. Il comandante del \"Vivaldi\", capitano di vascello Ignazio Castrogiovanni, ordin\u00f2 a quello del \"Malocello\", capitano di fregata Mario Leoni, di ritirarsi e abbandonare la nave al suo destino, ma il cacciatorpediniere continu\u00f2 ad assistere il compagno scambiando colpi con le unit\u00e0 britanniche; intorno alle 06:40 i britannici si ritirarono: la confusione indotta dalle cortine fumogene non consent\u00ec loro di rendersi conto della situazione delle navi italiane, e Campbel Hardy li richiam\u00f2 perch\u00e9 tornassero a proteggere i mercantili.\nAlle 06:46 il \"Vivaldi\" riusc\u00ec a rimettere in funzione una delle caldaie, riuscendo a procedere lentamente verso Pantelleria sempre scortato dal \"Malocello\"; verso le 07:35 alle due unit\u00e0 si unirono i restanti cacciatorpediniere di Da Zara, inviati dall'ammiraglio a prestare assistenza ma troppo tardi per ingaggiare i britannici, ormai lontani: arrivarono anche tre MAS salpati da Pantelleria, che presero a bordo alcuni dei feriti. Alle 09:25 il \"Malocello\" cerc\u00f2 di prendere a rimorchio l'unit\u00e0 danneggiata, ma mentre era in corso questa manovra alle 09:30 arrivarono quattro aerosiluranti Fairey Swordfish provenienti da Malta: il \"Malocello\", preso di mira, abbandon\u00f2 i cavi da rimorchio e riusc\u00ec ad evitare i quattro siluri britannici lanciati da meno di 2.000 metri con una serie di brusche manovre; poco dopo la formazione fu presa di mira per errore anche da alcuni bombardieri italiani Savoia-Marchetti S.M.84, che tuttavia non provocarono danni. Preso a rimorchio dal \"Premuda\", il \"Vivaldi\" riusc\u00ec infine a raggiungere Pantelleria verso le 14:30, dove i tentativi di domare le fiamme ebbero infine successo: l'equipaggio del cacciatorpediniere riport\u00f2 10 morti nello scontro, saliti a 24 nei giorni successivi per il decesso di alcuni feriti. Per le loro azioni durante la battaglia, il capitano di fregata Leoni fu insignito della medaglia d'oro al valor militare, mentre il capitano di vascello Castrogiovanni della medaglia d'argento al valor militare.\nGli attacchi al convoglio.\nMentre erano in corso gli scontri tra i cacciatorpediniere, i due incrociatori italiani \"Eugenio di Savoia\" e \"Raimondo Montecuccoli\" avevano continuato a procedere verso sud nel tentativo di tagliare la rotta al convoglio, mantenendo un intenso fuoco sulle unit\u00e0 britanniche da una distanza di 20\u00a0km. Campbell Hardy lanci\u00f2 quindi i cacciatorpediniere della squadriglia \"Bedouin\" in attacco con i siluri contro le unit\u00e0 italiane: emergendo dalla nebbia intorno alle 06:00, le unit\u00e0 britanniche si avvicinarono il pi\u00f9 possibile alle navi italiane, riuscendo anche a piazzare un colpo di cannone sul quadrato ufficiali del \"Montecuccoli\", che tuttavia non riport\u00f2 danni all'infuori dell'asportazione della lettera \"O\" dalla targa con il motto \"Centum Oculi\" posta al di sotto del ritratto del condottiero cui la nave era intitolata, ed uno sull\"Eugenio di Savoia\", che provoc\u00f2 due morti tra l'equipaggio. La distanza tra i due schieramenti si ridusse a poco pi\u00f9 di 6.000 metri, tanto che il \"Montecuccoli\" apr\u00ec il fuoco sulle navi britanniche anche con le sue mitragliere antiaeree, obbligando infine Da Zara ad accostare in fuori per tornare ad allungare le distanze; con i cacciatorpediniere britannici che si avvicinavano, Da Zara in plancia di comando comment\u00f2 all'indirizzo del capitano di vascello Onnis, suo capo di stato maggiore: \"Accostiamo altri dieci gradi, senn\u00f2 quei signori vengono a prendere il caff\u00e8 a bordo\". Nonostante la corta distanza, Da Zara credette di individuare oltre ai cacciatorpediniere anche tre incrociatori britannici, in realt\u00e0 inesistenti, il primo dei quali classific\u00f2 come del \"tipo Birmingham\" (nave da 11.000 tonnellate e 12 cannoni da 152\u00a0mm), e di conseguenza richiam\u00f2 il \"Montecuccoli\" impegnato coi cacciatorpediniere e si diresse per fronteggiare questa minaccia.\nLa mossa dei britannici ebbe successo nell'allontanare gli incrociatori dai mercantili ed i cacciatorpediniere emisero cortine fumogene con ottimo sincronismo, tanto da far commentare a Da Zara: \"Non c'\u00e8 che dire: gli inglesi per mare sono maestri\"; le unit\u00e0 britanniche si ritrovarono per\u00f2 esposte al tiro degli italiani: il \"Partridge\" fu colpito ed immobilizzato, e si ritrov\u00f2 con un vasto incendio a bordo, mentre il \"Bedouin\", nonostante solo due dei dodici colpi ricevuti fossero esplosi a bordo (gli altri detonarono dopo averlo trapassato), riport\u00f2 danni gravissimi, con lo scafo squarciato in pi\u00f9 punti e completamente immobilizzato, senza pi\u00f9 energia elettrica e con i depositi delle munizioni allagati per un principio d'incendio. Anche il \"Cairo\", che cercava di appoggiare l'azione dei cacciatorpediniere con il suo tiro, fu raggiunto da un colpo sulla prua che tuttavia non provoc\u00f2 gravi danni. Ad un certo punto, Da Zara credette anche di vedere uno degli incrociatori avversari colpito \"che si piega spaventosamente sul fianco sinistro, mentre un cacciatorpediniere inverte la rotta e stende davanti alla formazione nemica una densa cortina di fumo\", e questo resoconto errato comparir\u00e0 anche sul bollettino di guerra italiano n. 748 del 16 giugno 1942; per contro, anche i britannici dirameranno il giorno dopo per radio un commento altrettanto impreciso in risposta a quello italiano, dove non si faceva menzione veritiera delle perdite del convoglio \"Harpoon\", eccetto il \"Bedouin\", mentre venivano stimate correttamente le perdite italiane.\nAlle 06:45, per sottrarsi alla manovra italiana che tendeva a tagliargli la strada, Campbell Hardy ordin\u00f2 alla sua formazione di invertire la rotta e di nascondersi all'interno delle cortine fumogene; proprio grazie ad esse la manovra fu notata dalle navi italiane solo alle 07:03, quando ormai la distanza tra i due schieramenti era diventata molto elevata: le unit\u00e0 britanniche si tennero al coperto della zona annebbiata, mentre gli incrociatori italiani si aggiravano ai suoi margini facendo fuoco quando si presentava un bersaglio. Il tiro divenne sempre pi\u00f9 intermittente, ma anche in questo modo alle 07:40 il \"Cairo\" fu centrato da un colpo da 152\u00a0mm dell\"Eugenio di Savoia\": il proiettile penetr\u00f2 in un locale macchine, ma produsse solo un allagamento perch\u00e9 non esplose. Con le unit\u00e0 di scorta intente a confrontarsi con gli italiani, i mercantili del convoglio divennero una facile preda per gli aerei dell'Asse: alle 06:30 il piroscafo \"Chant\" fu colpito da un bombardiere in picchiata \"Stuka\" ed inizi\u00f2 ad affondare, mentre la petroliera \"Kentucky\" fu danneggiata ma riusc\u00ec a proseguire; un'ora dopo un secondo attacco centr\u00f2 nuovamente la \"Kentucky\", immobilizzandola ed appiccandovi un incendio a bordo, obbligando il dragamine a prenderla a rimorchio. L'arrivo di caccia Spitfire e Beaufighter da Malta consent\u00ec di respingere altri attacchi dei velivoli dell'Asse.\nPer le 08:00 Da Zara aveva ormai perso il contatto con il nemico, scomparso dietro la nebbia artificiale: l'ammiraglio non era stato informato dalla Regia Aeronautica del risultato degli attacchi aerei, e lui stesso non poteva accertarsene visto che i due idrovolanti da ricognizione IMAM Ro.43 catapultati dagli incrociatori erano stati entrambi abbattuti dai caccia britannici. Senza informazioni, l'ammiraglio cerc\u00f2 di ipotizzare le mosse del nemico: il combattimento si era spostato a ridosso di un vasto campo minato disposto a sud di Pantelleria, e Da Zara ritenne che i britannici avrebbero cercato di aggirarlo da nord, passando tra l'isola e le mine; alle 08:14 mosse quindi i due incrociatori mantenendosi ad est del tratto minato, nella speranza di precedere i britannici nella loro corsa verso il varco. Dietro la cortina fumogena, Campbell Hardy stava invece manovrando le sue unit\u00e0 verso sud-est, in direzione della costa tunisina, per portare assistenza ai mercantili colpiti dai raid aerei: verso le 09:00 la ricognizione aerea da Malta lo inform\u00f2 che le navi di Da Zara stavano dirigendosi verso il varco nord del campo minato di Pantelleria, ed il comandante britannico decise quindi di procedere verso sud mantenendosi lungo la costa tunisina.\nUltime azioni.\nSfruttando un temporaneo varco nello schermo dei caccia dovuto all'avvicendamento di due squadriglie, alle 10:10 o alle 10:40 alcuni Junkers Ju 88 tedeschi riuscirono a colpire il mercantile \"Burdwan\", obbligando il dragamine a rimorchiarlo; la velocit\u00e0 del convoglio era ora molto limitata dalle tre navi prese a rimorchio: oltre alla \"Kentucky\" ed al \"Burdwan\" trainati dai dragamine, anche il cacciatorpediniere \"Partridge\", domati gli incendi a bordo, aveva preso a rimorchio il danneggiato \"Bedouin\". Campbell Hardy prese quindi la decisione di abbandonare le unit\u00e0 danneggiate e di procedere su Malta alla massima velocit\u00e0 possibile con i due piroscafi superstiti; il cacciatorpediniere \"Badsworth\" fu lasciato indietro insieme ai dragamine \"Hebe\" ed \"Hythe\" con il compito di affondare le unit\u00e0 danneggiate una volta recuperati gli equipaggi, mentre alla coppia \"Partridge\"-\"Bedouin\" fu ordinato di raggiungere Malta per conto proprio. Per la \"Kentucky\" l'affondamento si rivel\u00f2 pi\u00f9 difficile del previsto in quanto la nave era nuovissima come concezione e ben compartimentata, e per la fretta non era stata dotata di cariche di affondamento; inoltre la sala macchine dove si trovavano le prese d'acqua non era pi\u00f9 raggiungibile, motivo per cui era al traino pur non avendo problemi di galleggiabilit\u00e0; la nave alle 12:00 venne abbandonata e data alle fiamme contro il parere del suo capitano, molto critico verso il comportamento e le decisioni di Campbell Hardy, ma rimase a galla.\nSottoposti a ripetuti attacchi aerei dei velivoli di Malta, tutti senza esito, i due incrociatori della VII Divisione arrivarono al limite nord del campo minato intorno alle 11:00, dove si ricongiunsero con i cacciatorpediniere \"Oriani\" ed \"Ascari\" in rientro dopo aver scortato il danneggiato \"Vivaldi\" a Pantelleria: Da Zara non trov\u00f2 traccia del nemico e, sempre senza informazioni dalla ricognizione aerea, prese ad incrociare verso sud-ovest sperando di rintracciarlo. Dopo circa un'ora di infruttuosa ricerca le unit\u00e0 italiane furono attirate verso sud da alte colonne di fumo che si alzavano dall'orizzonte: si trattava del fumo sollevato dagli incendi dei mercantili abbandonati dai britannici, ormai ridotti a dei relitti; con le superstiti unit\u00e0 di Campbell Hardy fuori vista, appena sotto l'orizzonte in direzione di Malta, Da Zara si convinse che il convoglio nemico fosse stato distrutto dagli attacchi aerei italo-tedeschi, e che se qualche superstite vi era ancora si trovava in ritirata verso ovest, oltre Capo Bon. Le unit\u00e0 italiane si dedicarono quindi a finire le navi britanniche: l'ancora intatta \"Kentucky\", il cui solo danno era rappresentato da un incendio in esaurimento per una bomba caduta vicino e che con le sue 14.500 tonnellate di combustibili costituiva l'unit\u00e0 pi\u00f9 importante del convoglio, fu cannoneggiata dal \"Montecuccoli\" e dall\"'Eugenio\" ed infine colata a picco da un siluro lanciato dall\"Oriani\", il \"Chant\" colpito dalle bombe degli Ju. 88, era gi\u00e0 affondato; nello stesso tempo il caccia \"Ascari\" lanci\u00f2 due siluri contro una nave in fiamme che non poteva essere che il \"Burdwan\", il quale venne anche attaccato da un S 79 pilotato da Carlo Emanuele Buscaglia.\nIl cacciatorpediniere \"Badsworth\" ed i due dragamine lasciati indietro riuscirono in parte a non farsi notare ed a ricongiungersi pi\u00f9 tardi al convoglio, anche perch\u00e9 l'attenzione degli italiani fu attratta dalla coppia \"Partridge\"-\"Bedouin\": dopo vari tentativi senza esito di rimettere in funzione l'apparato propulsivo del \"Bedouin\", le due unit\u00e0 avevano invertito la rotta e cercato di rifugiarsi oltre Capo Bon, nella speranza di riguadagnare la rotta per Gibilterra. Le unit\u00e0 italiane aprirono il fuoco sui britannici intorno alle 14:00, obbligando il \"Partridge\" a tagliare i cavi da rimorchio ed a stendere una cortina fumogena intorno all'immobile \"Bedouin\"; il tiro degli incrociatori di Da Zara risult\u00f2 intermittente e poco preciso, anche perch\u00e9 contemporaneamente le navi italiane erano attaccate, senza esito, da aerosiluranti decollati da Malta. Verso le 14:15 il cacciatorpediniere britannico fu avvicinato da un aerosilurante italiano S.M.79 della 281\u00aa Squadriglia Aerosiluranti, quella comandata da Carlo Emanuele Buscaglia, pilotato dal tenente Martino Aichner: portatosi ad 800 metri dalla nave, il velivolo italiano fu colpito dal tiro contraereo britannico e costretto ad ammarare, ma riusc\u00ec a lanciare il suo siluro che diede il colpo di grazia al \"Bedouin\", affondato nel giro di cinque minuti. L'equipaggio dell'aerosilurante fu poi recuperato dalla nave soccorso italiana \"Meta\", o da un idrovolante, la mattina seguente unitamente ai sopravvissuti del \"Bedouin\", trasbordati poi sulla nave ospedale \"Citt\u00e0 di Trapani\" il 17 giugno; quest'ultima recuper\u00f2 poi nei successivi due giorni altri naufraghi per un totale di 217 uomini; per molti anni l'affondamento del \"Bedouin\" fu attribuito esclusivamente ai cannoni navali italiani, e solo nel 1966 l'allora comandante in seconda della nave britannica, dopo essere venuto in contatto con Aichner, conferm\u00f2 la versione del pilota italiano. Per la sua azione Aichner fu decorato con la medaglia d'oro al valor militare.\nRimasto solo, il \"Partridge\" riusc\u00ec a defilarsi dal luogo dello scontro procedendo alla massima velocit\u00e0, complice anche il fatto che le unit\u00e0 italiane, ancora sottoposte ad attacchi aerei, non riuscirono ad inseguirlo; nonostante altri attacchi aerei che provocarono danni all'apparato propulsivo, l'unit\u00e0 riusc\u00ec a raggiungere Gibilterra il 17 giugno seguente. Anche il dragamine \"Hebe\" venne colpito da un tiro da lunghissima distanza (13,000 yards) del \"Montecuccoli\" e gravemente danneggiato, al punto che il comandante inglese ritenne erroneamente di avere ricevuto \"un colpo da otto pollici che travers\u00f2 la plancia\", dato impreciso visto che gli incrociatori italiani avevano cannoni da 152\u00a0mm (sei pollici); la situazione fu giudicata comunque talmente grave che il comandante butt\u00f2 a mare i libri e le notizie riservate in previsione del colpo finale, che per\u00f2 non arriv\u00f2. Alle 14:20 Da Zara ricevette ordine da Supermarina di rientrare a Trapani entro le 21:00: senza pi\u00f9 nemici in vista e con le sue unit\u00e0 a corto di munizioni, l'ammiraglio diede quindi ordine di abbandonare la zona dello scontro.\nIl piano originario britannico prevedeva che il convoglio sarebbe giunto in vista di Malta nel tardo pomeriggio, in modo che i dragamine potessero aprire rotte sicure sfruttando le ultime ore di luce del giorno e che le operazioni di scarico dei mercantili potessero avvenire di notte, al riparo da attacchi aerei sul porto; il ritardo accumulato a causa dello scontro di Pantelleria obblig\u00f2 invece le unit\u00e0 britanniche ad avvicinarsi a Malta quando ormai era buio: anche il \"Cairo\" ed i cacciatorpediniere di scorta, che secondo l'intenzione originaria una volta arrivati in vista di Malta dovevano subito ripartire per Gibilterra, onde attraversare il Canale di Sicilia con il favore dell'oscurit\u00e0, furono invece obbligati ad entrare a La Valletta per rimpinguare le scorte di munizioni, di cui erano gravemente a corto. Le unit\u00e0 britanniche finirono quindi per entrare in un campo minato italiano posto all'imboccatura del porto: il piroscafo \"Orari\" urt\u00f2 una mina ad appena 360 metri dal frangiflutti del porto, riuscendo a rimanere a galla ma perdendo una parte del carico di carbone trasportato, mentre il cacciatorpediniere polacco \"Kujawiak\" urt\u00f2 una mina ed affond\u00f2 prima che le altre unit\u00e0 potessero prenderlo a rimorchio, con la perdita di 25 membri dell'equipaggio; anche i cacciatorpediniere \"Badsworth\" e \"Matchless\" ed il dragamine \"Hebe\" urtarono delle mine, ma riuscirono a raggiungere il porto nonostante i gravi danni e furono successivamente riparati. Anche il piccolo drifter (peschereccio armato) \"Justified\", uscito da Malta incontro al convoglio, incapp\u00f2 nel campo minato ed affond\u00f2.\nRiforniti di munizioni, il \"Cairo\" ed i quattro cacciatorpediniere ancora illesi salparono la sera del 16 giugno e nonostante alcuni attacchi aerei delle forze dell'Asse riuscirono a superare indenni il Canale di Sicilia, ricongiungendosi la sera del 17 al largo della costa algerina con gli incrociatori \"Kenya\" e \"Charybdis\", che li scortarono a Gibilterra dove arrivarono il giorno dopo. Il capitano di vascello Campbell Hardy venne in seguito insignito per la seconda volta del Distinguished Service Order per il suo comportamento tenuto durante l'operazione. A Malta fu fatto ogni sforzo per evitare che gli unici due mercantili faticosamente approdati (il \"Troilus\" e il gi\u00e0 citato \"Orari\") venissero affondati nel porto: mobilitando tutti i manovali disponibili ed impiegando anche personale militare, le operazioni di scarico furono completate in cinque giorni e i rifornimenti sparpagliati tra pi\u00f9 magazzini diversi.\nOperazione Vigorous.\nOrdine di battaglia.\nContrammiraglio Philip Vian\nAmmiraglio di squadra Angelo Iachino\nPrimi attacchi.\nLe unit\u00e0 assegnate all'operazione Vigorous partirono scaglionate con l'intenzione di riunirsi poi in mare prima di procedere alla volta di Malta; la prima a muovere fu la sezione 11C, salpata da Porto Said l'11 giugno con quattro mercantili scortati dall'incrociatore e da otto cacciatorpediniere: il convoglio punt\u00f2 ostentatamente verso ovest cercando di apparire come una missione di rifornimento diretta a Tobruch, con lo scopo di sviare gli avversari e di attirare la flotta italiana fuori dalle sue basi per sottoporla ad attacchi aerei e farle consumare inutilmente carburante. Nel pomeriggio del 12 giugno la sezione fu individuata dai ricognitori dell'Asse, giusto poco dopo aver invertito la rotta per dirigere sulla zona di riunione con il resto del convoglio: quella sera una formazione di bombardieri Ju 88 tedeschi attacc\u00f2 le unit\u00e0 britanniche intorno alle 21:00 e danneggi\u00f2 gravemente il piroscafo \"City of Calcutta\", costringendolo a rifugiarsi a Tobruch sotto la scorta dei cacciatorpediniere e ; la sezione si ricongiunse poi al resto del convoglio la mattina del 13 giugno al largo di Alessandria, procedendo poi alla volta di Malta. Ancora nel corso del 13 giugno il convoglio sub\u00ec attacchi aerei mentre imboccava la cosiddetta \"Bomb Alley\" (\"Vicolo delle bombe\"), il tratto di mare a sud di Creta posto entro il raggio dei bombardieri dell'Asse: il cargo \"Elizabeth Bakke\" sub\u00ec danni non gravi, ma poich\u00e9 non riusciva pi\u00f9 a tenere la velocit\u00e0 del resto del convoglio gli fu ordinato di rientrare ad Alessandria.\nDurante la notte tra il 13 ed il 14 giugno le pessime condizioni meteorologiche obbligarono il contrammiraglio Vian a privarsi delle quattro motocannoniere aggregate al convoglio, che non riuscivano pi\u00f9 a tenere il mare: tre di loro riuscirono a rifugiarsi ad Alessandria ma la quarta, la MTB \"259\", fece naufragio ed affond\u00f2; la corvetta \"Erica\" accus\u00f2 problemi all'impianto propulsivo e ricevette quindi ordine di rientrare in porto a Marsa Matruh. La mattina del 14 il convoglio sub\u00ec ulteriori perdite: il piroscafo \"Aagtekirk\" si dimostr\u00f2 incapace di mantenere il passo con le altre unit\u00e0 e ricevette ordine di dirigere su Tobruch sotto la scorta del cacciatorpediniere e della corvetta \"Primula\", ma verso le 08:00 fu raggiunto dai bombardieri tedeschi ed incendiato, finendo infine arenato davanti Tobruch dove poi affond\u00f2; nel pomeriggio aerei dell'Asse colpirono il cargo \"Potaro\" che tuttavia fu in grado di proseguire mentre il \"Buthan\" fu centrato dal CANT Z.1007 del capitano Mario Reghini e, gravemente danneggiato, affond\u00f2 pi\u00f9 tardi, anche se l'equipaggio ed i passeggeri furono recuperati dalle unit\u00e0 di salvataggio \"Antwerp\" e \"Malines\" (due navi passeggeri della Great Eastern Railway da circa 3.000 t convertite in trasporti truppe), che poi diressero su Tobruch. Mentre ancora erano in corso gli attacchi aerei, verso le 18:45 Vian ricevette un'altra pessima notizia: ricognitori aerei segnalarono l'uscita in mare della flotta italiana da Taranto, diretta a tagliare la rotta del convoglio britannico.\nL'affondamento del \"Trento\".\nCon la posizione e la rotta del convoglio ormai chiara, nel tardo pomeriggio del 14 giugno Supermarina ordin\u00f2 alla squadra da battaglia italiana di lasciare la base di Taranto con l'obiettivo di intercettare le unit\u00e0 britanniche la mattina seguente: agli ordini dell'ammiraglio di squadra Angelo Iachino salparono le navi da battaglia \"Littorio\" e \"Vittorio Veneto\", gli incrociatori pesanti \"Trento\" e \"Gorizia\" e gli incrociatori leggeri \"Giuseppe Garibaldi\" ed \"Emanuele Filiberto Duca d'Aosta\", scortati da dodici cacciatorpediniere. Per la prima volta nella sua storia la flotta italiana prese il mare potendo contare sul supporto di un sistema radar: il cacciatorpediniere \"Legionario\" infatti imbarcava un apparecchio tedesco Fu.Mo. 24/40Ggl \u00abDe.Te.\u00bb (\"Dezimetre Telegraphie\") che, sebbene utile per coordinare le manovre notturne della squadra ed avvistare con un certo anticipo gli attacchi aerei nemici, forn\u00ec un rendimento relativo in quanto disturbato dagli echi generati dalle molte imbarcazioni vicine e perch\u00e9, installato come era su una sola unit\u00e0, le sue segnalazioni arrivavano in ritardo alle altre navi.\nLa squadra italiana fu avvistata dai ricognitori aerei britannici poco dopo la sua partenza, e costantemente seguita per tutto il suo tragitto. Poco prima dell'alba del 15 giugno arriv\u00f2 il primo attacco dei velivoli di base a Malta: nove aerosiluranti Bristol Beaufort attaccarono verso le 05:15 la squadra degli incrociatori italiani, che navigava in testa alla formazione; gli incrociatori \"Gorizia\" e \"Garibaldi\" evitarono i siluri a loro diretti con una serie di violente accostate, ma l'incrociatore \"Trento\" fu colpito in pieno sul lato di dritta da un aerosilurante che era riuscito a portarsi a soli 200 metri dallo scafo. Il siluro incassato dal \"Trento\" apr\u00ec un vasto squarcio nello scafo provocando l'allagamento del locale caldaie di prua ed un incendio a bordo, mentre le infiltrazioni di acqua di mare raggiunsero anche il locale caldaie di poppa provocandone lo spegnimento; completamente immobilizzato il \"Trento\" fu quindi lasciato indietro da Iachino con la scorta dei tre cacciatorpediniere \"Antonio Pigafetta\", \"Saetta\" e \"Camicia Nera\".\nIntorno alle 09:00 l'incendio a bordo fu domato ed iniziarono le operazioni perch\u00e9 l'incrociatore potesse essere preso a rimorchio dal cacciatorpediniere \"Pigafetta\", mentre un rimorchiatore di salvataggio dirigeva sulla zona per portare aiuto. L'alta colonna di fumo sollevata dall'incendio aveva per\u00f2 richiamato l'attenzione di tre sommergibili britannici che incrociavano nello Ionio: il primo a giungere sul luogo del siluramento fu l'HMS \"P35\", reduce poche ore prima da un fallito attacco contro la corazzata \"Littorio\"; alle 09:10 il battello britannico lanci\u00f2 due siluri contro l'incrociatore immobile, colpendolo a prua sotto la seconda torre dei cannoni e provocando l'esplosione di un deposito delle munizioni. La nave si inclin\u00f2 a sinistra ed affond\u00f2 rapidamente di prua, mentre i tre cacciatorpediniere cercavano inutilmente di attaccare il sommergibile britannico; dei 1.151 membri dell'equipaggio, 602 furono recuperati dalle unit\u00e0 italiane, molti dei quali feriti. Il comandante del \"Trento\" capitano di vascello Stanislao Esposito e il comandante in 2\u00ba capitano di fregata Carlo Cacherano d'Osasco, periti entrambi nell'affondamento, furono decorati rispettivamente con una medaglia d'oro al valor militare alla memoria il primo e una croce di guerra al valor militare il secondo.\nRitirata.\nInformato dell'uscita in mare della flotta italiana, intorno alle 01:45 del 15 giugno Vian decise di invertire temporaneamente la rotta del convoglio in modo da ritardare l'incontro con le unit\u00e0 nemiche, permettendo cos\u00ec agli attacchi aerei ed ai sommergibili di ridurne il numero e forse di indurle a ritirarsi; il convoglio era stato costantemente seguito dai ricognitori notturni dell'Asse che ne segnalavano la posizione tramite razzi luminosi, e mentre procedevano con l'inversione di rotta alcune unit\u00e0 si ritrovarono isolate, venendo subito attaccate da un gruppo di motosiluranti tedesche circa 90 miglia a nord-est di Derna: la motosilurante \"S 56\" riusc\u00ec a piazzare un siluro sull'incrociatore leggero che riport\u00f2 un largo squarcio sul lato di dritta con numerosi danni strutturali ed alle macchine, ma senza accusare perdite tra l'equipaggio. Due ore dopo un secondo gruppo di motosiluranti attacc\u00f2 le unit\u00e0 di scorta che attorniavano il danneggiato \"Newcastle\": il cacciatorpediniere fu colpito da un siluro della \"S 55\" sul lato di dritta, riportando tredici morti tra l'equipaggio oltre a gravi danni alla chiglia ed un vasto incendio a bordo; il relitto dell'unit\u00e0 fu poi affondato pi\u00f9 tardi dal cacciatorpediniere .\nDopo essere stato informato del siluramento del \"Trento\", verso le 07:00 il contrammiraglio Vian diede ordine al convoglio di tornare sui suoi passi e di dirigere su Malta, pensando che la squadra italiana non si sarebbe esposta ulteriormente; invece Iachino continu\u00f2 a condurre le sue navi da battaglia incontro alle unit\u00e0 britanniche. Intorno alle 09:00 la flotta italiana fu attaccata per tre volte dagli aerosiluranti britannici, che tentavano in tutti i modi di rallentarla; mentre tutta la contraerea era impegnata per respingere gli aerosiluranti, le unit\u00e0 italiane furono attaccate da una squadriglia di bombardieri B-24 statunitensi che, del tutto inaspettatamente e grazie al sofisticato sistema di puntamento Norden, sganciarono i loro ordigni da alta quota: le bombe esplosero molto vicine alle navi italiane, ma solo la corazzata \"Littorio\" venne colpita da un ordigno sulla torre prodiera, senza riportare gravi danni ma accusando la morte di un marinaio ed il ferimento di altri dodici. I B-24 tentarono poi di raggiungere Malta, ma vennero intercettati da caccia tedeschi Messerschmitt Bf 109 che ne abbatterono due, spingendo i due velivoli superstiti a riparare in Africa. Informato dai ricognitori che la flotta italiana continuava a procedere verso le sue navi, alle 09:40 Vian diede nuovamente l'ordine al convoglio di invertire la rotta e di dirigere verso est, onde sottrarsi alle unit\u00e0 nemiche; anche le unit\u00e0 britanniche finirono ben presto nel mirino degli aerei dell'Asse: gli incrociatori ed furono danneggiati leggermente da colpi caduti nelle vicinanze, ma furono in grado di continuare la navigazione.\nVerso le 14:00 Iachino ricevette ordine da Supermarina di desistere dall'inseguimento delle unit\u00e0 britanniche, ormai troppo lontane; alle navi italiane fu comunque ordinato di rimanere ad incrociare al largo delle coste occidentali della Grecia, nell'eventualit\u00e0 che i britannici decidessero ancora una volta di invertire la rotta. Le unit\u00e0 di Vian erano in quel momento ancora ripetutamente attaccate dai velivoli dell'Asse: verso le 14:15 il cacciatorpediniere fu preso di mira da una formazione di bombardieri in picchiata Junkers Ju 87 \"Stuka\" tedeschi, venendo colpito in pieno da due bombe che provocarono la detonazione di un deposito delle munizioni; il relitto fu poi affondato dal cacciatorpediniere dopo aver evacuato i 133 superstiti dell'equipaggio. Gli \"Stuka\" si accanirono ripetutamente anche contro la finta corazzata \"Centurion\", scambiata per una vera unit\u00e0 da battaglia: la nave incass\u00f2 una bomba ma fu in grado di proseguire; verso le 17:30 invece quattro S.M.79 italiani attaccarono il cacciatorpediniere australiano , causando gravi danni ed obbligando il caccia a prenderlo a rimorchio. Poco dopo i quattro aerosiluranti, facenti parte del 41\u00ba Stormo Bombardamento Terrestre, vennero intercettati da alcuni caccia Curtiss P-40 che ne abbatterono uno, con l'intero equipaggio disperso in mare. Gli aerei dell'Asse lasciarono la formazione britannica verso le 19:00, e per quell'ora Vian ricevette dal viceammiraglio Harwood ad Alessandria la notizia che le unit\u00e0 italiane avevano rinunciato dall'inseguimento, e che il convoglio poteva riprendere la rotta per Malta; Vian tuttavia rifer\u00ec che le sue unit\u00e0 erano a corto di carburante (in particolare i cacciatorpediniere) e soprattutto che le scorte di munizioni erano ridotte al 30% della dotazione: pertanto il comandante britannico decise di riportare le sue superstiti unit\u00e0 in porto. Le unit\u00e0 italiane rimasero ad incrociare inutilmente al largo delle coste greche fino al tramonto, quando Iachino ordin\u00f2 il rientro a Taranto: verso le 23:30, sfruttando la luce dei bengala, una formazione di aerosiluranti britannici lanci\u00f2 un ultimo attacco contro le navi italiane, riuscendo a colpire la prua del \"Littorio\" con un siluro; la corazzata tuttavia riport\u00f2 pochi danni, e pot\u00e9 rientrare a Taranto senza grossi problemi.\nIl convoglio britannico sub\u00ec ulteriori perdite quella notte: verso le 20:00 l'incrociatore leggero fu colpito sul lato di tribordo da un siluro del sommergibile tedesco \"U-205\" a nord di Sollum, affondando nel giro di venti minuti con la perdita di 87 membri dell'equipaggio. L'ultima perdita britannica fu il cacciatorpediniere \"Nestor\": ancora trainato dal \"Javelin\" e scortato da altri due cacciatorpediniere, era rimasto molto attardato rispetto al convoglio mentre cercava in tutti i modi di rientrare ad Alessandria, molto appruato a causa della gran quantit\u00e0 di acqua imbarcata; con l'approssimarsi dell'alba, e molte miglia ancora da percorrere sotto la minaccia di attacchi dall'aria, l'equipaggio fu evacuato ed alle 07:50 il cacciatorpediniere fu affondato con le cariche di profondit\u00e0 dal \"Javelin\" 115 miglia a nord-est di Tobruch. Il convoglio raggiunse poi Alessandria la sera del 17 giugno, ponendo fine alla missione.\nConseguenze.\nDei diciassette tra piroscafi e petroliere salpati alla volta di Malta, solo due riuscirono ad arrivare a destinazione, uno dei quali danneggiato: con l'aggiunta del carico arrivato sul posamine \"Welshman\", i rifornimenti cos\u00ec trasportati furono considerati sufficienti ad estendere la resistenza dell'isola di sole otto settimane. Questo risultato fu ottenuto a caro prezzo per le forze navali britanniche: le perdite comprendevano un incrociatore leggero (\"Hermione\"), cinque cacciatorpediniere (\"Hasty\", \"Nestor\", \"Airedale\", \"Bedouin\" e \"Kujawiak\"), cinque piroscafi carichi, una petroliera, una motocannoniera ed un drifter; gli incrociatori \"Liverpool\" e \"Newcastle\" ed i cacciatorpediniere \"Partridge\", \"Badsworth\" e \"Matchless\" riportarono gravi danni che li obbligarono a rimanere fuori servizio per diversi mesi, mentre danni pi\u00f9 leggeri furono riportati dagli incrociatori \"Cairo\", \"Arethusa\" e \"Birmingham\", unitamente ad un dragamine ed a tre mercantili. Si aggiunse poi la perdita di trenta velivoli. La perdita della petroliera \"Kentucky\" e delle sue 10.000 t di carburante fu un grave problema per la forza aerea dell'isola, a corto di benzina avio e che aveva contato proprio su questo rifornimento, tanto che la situazione venne definita \"disperata\".\nLa Regia Marina italiana riport\u00f2 la perdita dell'incrociatore pesante \"Trento\" ed il grave danneggiamento del cacciatorpediniere \"Vivaldi\", insieme ai danni pi\u00f9 leggeri patiti dalla nave da battaglia \"Littorio\"; l'affondamento dell'incrociatore fu un duro colpo per la flotta italiana, compensato tuttavia dal totale fallimento dell'operazione Vigorous: i bollettini italiani emessi dopo lo scontro rimarcarono notevolmente la ritirata delle unit\u00e0 di Vian, dipingendola come una fuga davanti alle navi di Iachino. Il successo fu molto sfruttato dalla propaganda italiana, che diede molta risonanza allo scontro anche come forma di riscatto da precedenti insuccessi patiti nel Mediterraneo dalle forze dell'Asse. Le perdite delle forze aeree dell'Asse ammontarono a ventotto velivoli italiani e quattordici o quindici tedeschi.\nL'esiguit\u00e0 dei rifornimenti recapitati, che di fatto alleviavano di poco la dura situazione nell'isola, obbligarono il comando britannico a progettare immediatamente una nuova consistente spedizione verso Malta; l'11 agosto 1942 venne quindi lanciata l'operazione Pedestal: si trattava in pratica di una riedizione di Harpoon ma con un numero maggiore di navi, con un grosso convoglio salpato da Gibilterra sotto la nutrita scorta delle unit\u00e0 da guerra della Force H, rinforzata per l'occasione da navi inviate direttamente dal Regno Unito e comprendenti in totale due corazzate, quattro portaerei, tre incrociatori pesanti, quattro leggeri e trentadue cacciatorpediniere. Come per Harpoon, le unit\u00e0 britanniche furono ripetutamente attaccate durante tutto il loro tragitto da velivoli, sommergibili e motosiluranti dell'Asse, subendo gravi perdite sia tra i mercantili che tra le unit\u00e0 di scorta (andarono perdute anche due \"veterane\" della battaglia di mezzo giugno, la portaerei \"Eagle\" e l'incrociatore \"Cairo\"); a differenza del precedente scontro, tuttavia, questa volta manc\u00f2 l'intercettazione da parte degli incrociatori italiani, a causa di errori e ritardi, carenza di combustibile ed attacchi dei sommergibili britannici. L'operazione ebbe un successo maggiore di Harpoon, riuscendo a far arrivare a Malta cinque dei sedici mercantili salpati e recapitando un totale 30.000\u00a0t di rifornimenti, bastevoli per diversi mesi, anche se le gravi perdite di unit\u00e0 da guerra sconsigliarono ai britannici di ripetere simili operazioni finch\u00e9 le offensive terrestri in Nordafrica non avessero mutato la situazione strategica lungo le coste del Mediterraneo.\nL'invasione di Malta fu relegata in secondo piano dopo che Erwin Rommel, comandante dell'Afrikakorps impegnato nell'avanzata in Nordafrica, chiese ed ottenne dal F\u00fchrer la concentrazione delle forze nel deserto per sfruttare appieno la caduta di Tobruch. Alla fine l'impresa venne abbandonata e l'assedio dell'isola fu poi rotto definitivamente nel novembre del 1942, quando con l'operazione Stone Age un convoglio di rifornimenti riusc\u00ec ad arrivare nell'isola senza subire perdite."}
{"id": "1156085", "revid": "2016868", "url": "https://it.wikipedia.org/wiki?curid=1156085", "title": "Edgar Wright", "text": "\u00c8 noto per aver diretto e collaborato alla sceneggiatura della \"Trilogia del Cornetto\" insieme a Simon Pegg.\nBiografia.\nWright inizi\u00f2 a dirigere i suoi film a 14 anni quando era alla Blue School di Wells, in Somerset (la sua citt\u00e0 natale). A vent'anni gir\u00f2 la parodia di uno spaghetti-western, \"A Fistful of Fingers\", che venne distribuita in vari cinema e trasmessa sul canale satellitare inglese di Sky Movies. Diresse in seguito diverse commedie televisive per la Paramount Comedy inglese, tra cui \"Asylum\", durante la produzione della quale incontr\u00f2 l'attore Simon Pegg e l'attrice Jessica Stevenson. Nel 1999 si un\u00ec a Pegg ed alla Stevenson per creare \"Spaced\" per Canale 4. Wright diede a \"Spaced\" un aspetto insolito nel genere sitcom, con inquadrature drammatiche e movimenti lenti che appartenevano al genere fantascientifico ed horror. Nel 2002, interpret\u00f2 lo scienziato ed il tecnico Eddie Yorque durante la serie \"Look Around You\", della BBC, che riciclava i membri del cast di \"Spaced\" tra cui Peter Serafinowicz.\nIl successo di \"Spaced\" fece far strada a Wright e Pegg che si trasferirono sul grande schermo nel 2004 con \"L'alba dei morti dementi\", un film di zombi che mischiava elementi della commedia romantica ed elementi dei classici film horror. Il duo ha anche scritto un thriller d'azione, \"Hot Fuzz\", diretto da Wright. Le riprese sono iniziate nel marzo 2006 ed il film \u00e8 uscito nel febbraio 2007 in Inghilterra e nell'aprile dello stesso anno negli Stati Uniti. La trama del film ruota intorno al personaggio interpretato da Simon Pegg, Nicholas Angel, che si trasferisce da Londra al Gloucestershire, dove iniziano ad accadere strani eventi.\nNel 2007 Edgar Wright ha diretto il fake trailer \"Don't!\" contenuto nel film \"Grindhouse\" di Quentin Tarantino e Robert Rodriguez. Il trailer non consisteva di una trama, ma vedeva pi\u00f9 che altro l'alternarsi di battute riguardanti i clich\u00e9 del cinema horror (es. \"Se tu...hai intenzione...di entrare...in...questa...casa...NON FARLO!\"). Nel 2010 esce il quarto film di Wright, \"Scott Pilgrim vs. the World\" con Michael Cera e basato sull'omonimo fumetto di Bryan Lee O'Malley. Nel 2013 usc\u00ec \"La fine del mondo\", il terzo e ultimo capitolo della trilogia. Le riprese iniziarono il 28 settembre 2012 e usc\u00ec il 19 giugno del 2013 in Inghilterra e nell'agosto dello stesso anno negli Stati Uniti. Basato su una storia che Wright ide\u00f2 a ventun anni, il film tratta di un gruppo di amici liceali cresciuti che provano a ripercorrere un tour dei pub che fallirono a completare quando erano giovani, ma quando tornano nella loro vecchia citt\u00e0, si ritrovano nel bel mezzo di un'invasione aliena.\nA fine maggio 2014 Wright abbandona la regia della trasposizione cinematografica del supereroe Marvel Ant-Man con uscita prevista nelle sale il 17 luglio 2015. Nell'ottobre del 2015 Wright \u00e8 stato annunciato come regista per l'adattamento cinematografico del romanzo \"L'esilarante mistero del pap\u00e0 scomparso\" (\"Fortunately, The Milk\") di Neil Gaiman, una storia riguardante il viaggio nel tempo che unir\u00e0 il live-action con l'animazione. Il film sar\u00e0 interpretato da Johnny Depp e la sceneggiatura sar\u00e0 co-scritta con Bret McKenzie. Nel 2017 Wright ha distribuito la sua commedia d'azione \"Baby Driver - Il genio della fuga\", con Ansel Elgort, Kevin Spacey e Jamie Foxx. Wright ha espresso l'interesse di realizzare un seguito. Il nuovo progetto di Wright \u00e8 \"Ultima notte a Soho\", un film horror psicologico ispirato a pellicole come \"A Venezia... un dicembre rosso shocking\" e \"Repulsione\", che vedr\u00e0 nel cast Anya Taylor-Joy, Thomasin McKenzie, Matt Smith e Synn\u00f8ve Karlsen\nNel febbraio del 2021 \u00e8 stato riportato che Wright diriger\u00e0 un nuovo adattamento del romanzo \"L'uomo in fuga\" di Stephen King (gi\u00e0 adattato nel 1987 con \"L'implacabile\") che verr\u00e0 sceneggiato da Michael Bacall e prodotto dalla Paramount Pictures.\nRiconoscimenti.\nAnnie Award\nBritish Academy Film Awards\nBritish Independent Film Awards\nEmpire Awards\nGrammy Award\nSatellite Award"}
{"id": "1156089", "revid": "121329304", "url": "https://it.wikipedia.org/wiki?curid=1156089", "title": "Renato Borruso", "text": "Si deve a lui la teoria secondo la quale\nTeorico di un'informatica \"vicina\" ai cittadini e di un linguaggio giuridico aderente alla realt\u00e0 proprio perch\u00e9 in grado di tradursi in riferimenti diretti e in parole \"chiave\" di classificazione sistematica dei precedenti e delle variabili interpretative per dare al giurista una visione completa e ampia dell'oggetto delle sue ricerche. \nBorruso ha esplorato tutte le problematiche giuridiche dell'informatica formando una generazione di magistrati e di giuristi molto sensibile ed attenta alle evoluzioni della materia.\nCarriera.\nPresidente Aggiunto Onorario della Corte suprema di cassazione e docente di informatica giuridica, tra i primi in Italia, nella Universit\u00e0 degli Studi di Roma \"La Sapienza\". Borruso ha insegnato anche presso la Facolt\u00e0 di Scienze Politiche dell'Universit\u00e0 di Macerata, presso la Facolt\u00e0 di Giurisprudenza dell'Universit\u00e0 di Perugia e dal 1991, presso la Facolt\u00e0 di Giurisprudenza della Libera Universit\u00e0 Internazionale degli Studi Sociali (LUISS Guido Carli) di Roma.\nHa prestato servizio in magistratura dal 1954 al 1997.\nNell'arco della sua carriera \u00e8 stato:"}
{"id": "1156090", "revid": "367445", "url": "https://it.wikipedia.org/wiki?curid=1156090", "title": "Cisternone (Livorno)", "text": "Il Cisternone, o Gran Conserva, \u00e8 un monumentale serbatoio in stile neoclassico realizzato nella prima met\u00e0 del XIX secolo dall'architetto Pasquale Poccianti, per l'approvvigionamento idrico di Livorno.\nAncor oggi funzionante, \u00e8 situato ai margini della citt\u00e0 ottocentesca, sulla direttrice di quello che fu il viale degli Acquedotti (dal 1927 intitolato a Giosu\u00e8 Carducci), nei pressi della chiesa di Sant'Andrea e del Complesso \"A. Gherardesca\".\nTuttavia, malgrado l'indubbia importanza storica ed architettonica, l'edificio si inserisce a lato di una piazza utilizzata sostanzialmente come parcheggio, facendo da sfondo, al contempo, ad un trafficato nodo stradale, mentre la fascia compresa tra il fianco destro del Cisternone e via del Corona risulta pedonalizzata.\nStoria.\nLa Gran Conserva fu costruita tra il 1829 ed il 1842 su progetto di Pasquale Poccianti per immagazzinare e distribuire le acque sorgive provenienti da Colognole.\nI lavori furono portati a termine non senza difficolt\u00e0, a causa dei continui ripensamenti che l'architetto apport\u00f2 al progetto iniziale: infatti, secondo il disegno contenuto in una prima relazione, il Cisternone sarebbe dovuto apparire molto diverso da quanto poi effettivamente realizzato.\nIn particolare, la costruzione della facciata, realizzata intorno al 1832, rappresenta uno dei punti pi\u00f9 interessanti delle vicende legate alla costruzione: rispetto al progetto iniziale, con un semplice prospetto schermato da colonne tuscaniche e aperto al centro da una finestra semicircolare, Poccianti rivoluzion\u00f2 l'intero disegno, impostando, sopra un massiccio porticato formato da otto colonne, una semicupola decorata a cassettoni, chiaramente ispirata a quella del Pantheon di Roma.\nNon \u00e8 escluso tuttavia che alla genesi del prospetto abbia partecipato anche Giovanni Antonio Antolini, architetto la cui fama era legata al disegno del Foro Bonaparte di Milano: un fitto carteggio tra i due progettisti dimostrerebbe un interessamento da parte dell'Antolini per la facciata del Cisternone.\nFrattanto, nel 1833, la struttura della cupola poteva dirsi compiuta, tanto che, nel giugno del medesimo anno, la Gran Conserva ospit\u00f2 i festeggiamenti per le nozze del Granduca Leopoldo II con la principessa Maria Antonia. Ci\u00f2 nonostante, i lavori per le finiture e per l'impianto tecnico dell'edificio impegnarono il cantiere fino al 1842, anno della sua entrata in funzione.\nDescrizione.\nIl Cisternone \u00e8 costituito essenzialmente da due corpi di fabbrica principali:\nLa facciata, come detto, \u00e8 costituita da un portico tuscanico e, ai lati, \u00e8 delimitata da due volumi aperti solo da alcune finestre a feritoia e semicircolari. Al piano superiore il portico definisce un ampio terrazzo sul quale si affacciano le finestre di alcuni locali: qui si apre la caratteristica semicupola, che alcuni primi progetti del Poccianti mostrano priva persino della decorazione a lacunari, messa invece in opera nel 1837.\nNon meno suggestivo \u00e8 l'interno delle cisterna, ancora oggi utilizzata come serbatoio d'acqua e suddivisa in 5 navate di larghezza e 7 di lunghezza da numerosi pilastri tuscanici che sorreggono le volte a vela della copertura. In origine, l'acqua sorgiva proveniente da Colognole, si portava nella parte posteriore della cisterna, dove veniva filtrata per mezzo di strati di ghiaia e carbone; in seguito, con l'introduzione del cloro per il trattamento delle acque, il sistema di filtraggio pot\u00e9 essere rimosso e la vasca fu pertanto utilizzata interamente come serbatoio, per una capacit\u00e0 complessiva di ben 10.000 metri cubi.\nL'architettura del Cisternone.\nIl Cisternone si pone tra le principali architetture neoclassiche italiane e rappresenta certamente la realizzazione pi\u00f9 significativa di Pasquale Poccianti; inoltre l'opera \u00e8 stata definita come \"il pi\u00f9 riuscito tentativo in Italia, se non in tutta Europa, di realizzare i sogni dei visionari francesi\".\nInfatti, la critica ha evidenziato strette analogie tra la Gran Conserva e le architetture di \u00c9tienne-Louis Boull\u00e9e e Claude-Nicolas Ledoux, celebri per i loro progetti utopici, dalle forme semplici e ben definite.\nLa semicupola, in particolare, come una grande conchiglia sottolinea la destinazione stessa dell'edificio, esprimendo quella forte carica comunicativa riscontrabile ad esempio nel progetto per la \"Casa dei sorveglianti del fiume\" di Ledoux; lo stesso architetto francese, nella seconda met\u00e0 del XVIII secolo, aveva inserito una piccola nicchia nel prospetto dell'Hotel Guimard di Parigi.\n\u00c8 stata inoltre avanzata l'ipotesi che la cupola sezionata posta sulla facciata della Gran Conserva sia un simbolico riferimento all'interno, solitamente chiuso allo sguardo dei visitatori.\nEvidente \u00e8 anche l'influenza dell'architettura romana, che non si esaurisce solo nella decorazione a lacunari della stessa nicchia, ma si estende anche alle grandi finestre a lunetta semicircolare, tipiche delle strutture termali dell'antichit\u00e0.\nDa segnalare infine l'importanza urbanistica del Cisternone che, ponendosi fuori dal centro storico, avrebbe attestato la presenza dell'autorit\u00e0 granducale anche nei sobborghi in continua crescita. Inoltre, nelle idee di Poccianti, la realizzazione di un grande viale alberato (odierno viale Carducci) avrebbe condotto il visitatore dalle sorgenti di Colognole sino alla Gran Conserva, nei pressi della quale fu creato un grande parco pubblico.\nIl Cisternone nel cinema.\nNel 1962 il Cisternone fece una breve apparizione nel film \"I sequestrati di Altona\", di Vittorio De Sica. La facciata dell'edificio, scelta per rappresentare quella di un teatro tedesco nella Germania nazista, fu pertanto addobbata con ritratti di Hitler.\nPi\u00f9 recentemente la Gran Conserva \u00e8 stata utilizzata, assieme ad altri luoghi dell'acquedotto, per le riprese del film \"Il diario di Matilde Manzoni\", di Lino Capolicchio."}
{"id": "1156091", "revid": "599013", "url": "https://it.wikipedia.org/wiki?curid=1156091", "title": "Mariano Piccoli", "text": "Professionista dal 1989 al 2005, conta tre vittorie di tappe alla Vuelta a Espa\u00f1a e altrettante al Giro d'Italia.\nCarriera.\nInizi\u00f2 a correre da bambino e tra i dilettanti ottenne 19 vittorie.\nNel 1992 pass\u00f2 al professionismo con la Mercatone Uno ma, per i primi due anni, non vinse alcuna gara. Nel 1995, dopo essere passato alla Brescialat, ottenne il primo successo tra i professionisti, la quindicesima tappa del Giro d'Italia 1995. Successivamente, nel 1999, si trasfer\u00ec alla Lampre-Daikin e corse Giro, Tour e Vuelta a Espa\u00f1a, arrivando alla conclusione di tutte e tre le grandi corse a tappe.\nNel 2005 cambi\u00f2 nuovamente squadra approdando all'Acqua &amp; Sapone, senza ottenere vittorie ed al termine della stagione decise di ritirarsi dopo 14 anni da professionista. Era un corridore da fughe e un ottimo \"finisseur\"."}
{"id": "1156095", "revid": "119389019", "url": "https://it.wikipedia.org/wiki?curid=1156095", "title": "Staro Nagori\u010dane", "text": " \nStaro Nagori\u010dane (in macedone: \"\u0421\u0442\u0430\u0440\u043e \u041d\u0430\u0433\u043e\u0440\u0438\u0447\u0430\u043d\u0435\") \u00e8 un comune nella parte settentrionale della Macedonia del Nord. La sede municipale \u00e8 nella localit\u00e0 omonima\nIl comune confina con la Serbia a nord, con Kumanovo ad ovest, con Kratovo a sud e con Rankovce ad est.\nCon il riassestamento territoriale del 2003, il comune rurale di Kle\u010devce venne incorporato al comune di Staro Nagori\u010dane.\nSociet\u00e0.\nEvoluzione demografica.\nSecondo il censimento nazionale del 2002 questo comune ha 4.840 abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1156100", "revid": "287204", "url": "https://it.wikipedia.org/wiki?curid=1156100", "title": "Veronica Lake", "text": "\u00c8 considerata anche un'icona dello stile di quegli anni, soprattutto per la sua celebre pettinatura con un'onda sul lato destro che le copriva met\u00e0 volto (detta \"peekaboo bang\"), divenuta all'epoca di gran moda fra le giovani americane.\nBiografia.\nNata a Brooklyn il 14 novembre del 1922, a un anno Veronica Lake si trasfer\u00ec con la famiglia in Florida, per tornare a Brooklyn nel 1927. Il padre Harry Ockelman, che lavorava nel settore petrolifero, mor\u00ec in un'esplosione nel 1932, lasciandola orfana a 10 anni. L'anno successivo la madre si rispos\u00f2 con l'amico Anthony Keane, dal quale Constance prese il cognome. Frequent\u00f2 una rigida scuola cattolica a Montr\u00e9al in Canada, poi un liceo di Miami; \u00e8 in questo periodo che a Constance, secondo sua madre, sarebbe stata diagnosticata una probabile prima forma di schizofrenia.\nTrasferitasi nel 1938 con la famiglia a Beverly Hills, frequent\u00f2 una rinomata scuola di recitazione (nonostante sognasse di diventare chirurgo) e inizi\u00f2 ad ottenere piccole parti con il nome di Constance Keane in alcuni film della RKO, tra cui \"Sorority House\". Nel 1941 Constance cominci\u00f2 ad essere notata e fu segnalata al produttore Arthur Hornblow, che cercava un'attrice per il film \"I cavalieri del cielo\". Constance fu quindi messa sotto contratto dalla Paramount, per 75 dollari la settimana, col nome d'arte di Veronica Lake, scelto da Hornblow perch\u00e9 i suoi occhi gli ricordavano \"un lago azzurro, calmo e limpido\". Lo stesso anno diede alla luce Elaine, avuta dal marito John Detlie, sposato l'anno prima.\nIl 1941 fu l'anno della consacrazione, con \"I cavalieri del cielo\", accanto a Ray Milland. Segu\u00ec una serie di film di grande successo, come \"I dimenticati\" (1941), \"Ho sposato una strega\" (1942), e \"Sorelle in armi\" (1943), un film di propaganda bellica con Paulette Goddard e Claudette Colbert. I film pi\u00f9 amati e apprezzati furono i \"noir\" in coppia con Alan Ladd, \"Il fuorilegge\" (1942) e \"La chiave di vetro\" (1942): il sodalizio, che sullo schermo si rivel\u00f2 notevole, nacque per esigenze della Paramount, poich\u00e9 Ladd era l'unico abbastanza basso da recitare al fianco della Lake, alta 1,50\u00a0m.\nMalgrado il successo e i guadagni (fino a 4.500 dollari la settimana), la Lake, a causa di una personalit\u00e0 contorta e di disturbi psichici, si guadagn\u00f2 la fama di persona difficile e fu etichettata come \"the bitch\"; Joel McCrea rifiut\u00f2 di lavorare di nuovo con lei affermando che \"la vita \u00e8 troppo corta per girare due film con Veronica Lake\"; lo scrittore Raymond Chandler, autore/sceneggiatore de \"La dalia azzurra\", la defin\u00ec sarcasticamente \"Moronica Lake\" (\"moron\": ritardato mentale); nonostante ci\u00f2, Bette Davis la defin\u00ec \"la persona pi\u00f9 bella mai arrivata a Hollywood\". In aggiunta ai problemi caratteriali, dovette affrontare una serie di eventi avversi: il secondo figlio mor\u00ec nel 1943 ad una settimana dalla nascita, divorzi\u00f2 dal marito, ricevette stroncature per \"Un'ora prima dell'alba\" (1944), e le fu persino chiesto dal governo di cambiare \"look\": molte operaie , avendone imitato la pettinatura, erano state vittime di gravi infortuni sul lavoro, a causa delle lunghe chiome che s'incastravano nei macchinari. La nuova acconciatura priv\u00f2 Veronica del suo fascino, ma ormai il successo al botteghino non era pi\u00f9 quello degli anni precedenti. Dal 1945 la Paramount la releg\u00f2 in film di secondo piano, ad eccezione del \"noir\" \"La dalia azzurra\" (1946), con Ladd, l'ultimo suo film di successo.\nMentre le condizioni di salute peggioravano, il secondo marito, il regista Andr\u00e9 De Toth, la dissuase dal a sottoporsi a sedute dallo psichiatra e Veronica inizi\u00f2 a bere, ulteriore svantaggio per la carriera, che sub\u00ec un brusco arresto nel 1948, quando la Paramount rescisse il contratto. Per l'attrice cominci\u00f2 una spirale tragica: citata in giudizio dalla madre per non avere provveduto a lei, e dal fisco per evasione, nel 1952 la Lake, che dal 1948 aveva girato solo due film, dichiar\u00f2 bancarotta e lo stesso anno divorzi\u00f2 da De Toth, da cui aveva avuto due figli. A trent'anni, il periodo d'oro era finito. \nDopo un periodo di lavoro in teatro e in televisione, nel 1955 spos\u00f2 il compositore Joseph McCarthy. Nel 1959 un infortunio alla caviglia le imped\u00ec di continuare a lavorare: divorzi\u00f2 da McCarthy e torn\u00f2 a New York, dove la paranoia schizofrenica e la salute peggiorarono e non le fu pi\u00f9 permesso vedere i figli. Fu pi\u00f9 volte arrestata per ubriachezza e infine scoperta a lavorare come cameriera al bar di un albergo. Questo scoop la riport\u00f2 alla ribalta per qualche tempo e le consent\u00ec di ottenere lavoretti in televisione, dove apparve in molti casi nel ruolo di se stessa, o in film di secondo piano. Pubblic\u00f2 una sincera autobiografia \"(Veronica: The Autobiography of Veronica Lake)\" e con il ricavato finanzi\u00f2 nel 1970 il suo ultimo film, \"Flesh Feast\", un imbarazzante \"b-movie\" horror che avrebbe dovuto riportarla alla notoriet\u00e0 ma che pass\u00f2 inosservato.\nDopo un periodo in Inghilterra (con relativo breve matrimonio) in cui recit\u00f2 a teatro, nel 1973, durante un soggiorno nel Vermont presso il Centro Medico di Burlington, le fu diagnosticata una grave cirrosi epatica causata da anni di alcolismo e dovette essere ricoverata. Il 7 luglio 1973, a 50 anni, mor\u00ec di epatite. Il servizio funebre si tenne presso la Cappella universale di New York, il corpo fu cremato e secondo i suoi desideri le ceneri disperse al largo delle Isole Vergini."}
{"id": "1156105", "revid": "123292437", "url": "https://it.wikipedia.org/wiki?curid=1156105", "title": "Acerbas", "text": "Acerbas, o anche Sicheo, (in latino \"Acerbas\") \u00e8 un personaggio della mitologia romana. Fu lo sposo, gi\u00e0 zio, della regina cartaginese Didone, nonch\u00e9 re di Tiro.\nSecondo la tradizione venne assassinato da Pigmalione, fratello di Didone, di nascosto volendo tentare di ottenere il trono al suo posto. Alcune settimane dopo l'omicidio Sicheo apparve alla moglie in sogno, rivelandole il delitto del fratello e raccomandandole di scappare. Raccogliendo le ricchezze che poteva Didone e alcuni seguaci presero una nave di Pigmalione e se ne andarono di nascosto, approdando in Africa dove fondarono la citt\u00e0 di Cartagine. L'episodio \u00e8 citato nell\"'Eneide\" di Virgilio.\nDante Alighieri lo cita all'interno dell\"'Inferno\", con il nome di \"Sicheo\"."}
{"id": "1156108", "revid": "2163029", "url": "https://it.wikipedia.org/wiki?curid=1156108", "title": "Storia del Lazio", "text": "La Storia del Lazio riguarda le vicende storiche relative al Lazio, regione dell'Italia.\nPremessa.\nSi tenga presente che il Lazio (\"Latium\") propriamente detto, in epoca antica e fino alla creazione dell'attuale regione, corrisponde alla regione che da Roma procede verso sud fino alle attuali province di Frosinone e Latina, comprese le aree meridionali al di fuori dello Stato pontificio. Non facevano parte della definizione di Latium n\u00e9 l'area a nord di Roma (compresa l'attuale provincia di Viterbo), n\u00e9 l'attuale provincia di Rieti. Questa voce descrive invece la storia delle diverse aree che compongono l'attuale regione.\nLazio antico e nuovo, Etruria meridionale e Sabina.\nItalici ed Etruschi.\nLa discesa dei popoli italici, di lingua indoeuropea e procedenti, forse dall'Europa centrale o orientale (area danubiana), fra cui i Latini, da cui la regione ha poi preso il nome, si fa risalire al II millennio a.C., in epoca protostorica. A quest'epoca potrebbe riferirsi Dionigi di Alicarnasso quando cita i Siculi, gli Aborigeni e i Liguri tra le popolazioni che abitarono il Lazio prima dei Romani.\nLe prime testimonianze di epoca storica (che per il Lazio ha inizio nell'VIII secolo a.C. circa), ci permettono di stabilire che nell'attuale Lazio settentrionale (Etruria meridionale), a destra della riva del fiume Tevere, si erano stanziati gli Etruschi, popolazione non indoeuropea, di procedenza ignota, e portatrice di una civilt\u00e0 particolarmente raffinata. L'area \u00e8 oggi appunto nota comunemente come Tuscia. Nello stesso periodo le popolazioni italiche (sia occidentali che orientali) avevano consolidato il proprio potere in altri territori della regione: i Latini nel cosiddetto Latium Vetus, il cui fulcro era situato sui Colli Albani e dunque nella zona posta alla sinistra del Tevere; i Falisci in una piccola regione compresa tra Etruschi e Latini, ma a destra del fiume Tevere; i Capenati, anch'essi a nord di Roma; i Sabini nell'attuale Lazio nord-orientale (Reatino); Ernici, Aurunci ed Equi a sud, in alcune aree dell'attuale frusinate; i Volsci, parlanti una lingua umbra, nella parte costiera del Lazio a sud delle acque del Tevere e lungo la Valle del Liri.\nSupremazia etrusca.\nTra il VII secolo a.C. e il VI secolo a.C. le testimonianze storiche ci permettono di stabilire che il popolo etrusco afferm\u00f2 chiaramente la propria supremazia sulle genti italiche stanziate nel Lazio. La stessa Roma ne sub\u00ec una profonda influenza, sia culturale che politica. Si impose sull'Urbe, in questo periodo, una dinastia etrusca, confermataci non solo dalla tradizione storiografica latina, ma anche dai numerosi rinvenimenti archeologici. In quegli anni Roma acquis\u00ec delle connotazioni propriamente urbane insieme ad altri centri abitati dell'area latina (Tibur, Praeneste, Tusculum, ecc.), mentre le floride citt\u00e0 etrusche della costa (Caere e Tarquinia in particolare), raggiunsero l'apogeo della propria espansione territoriale ed economica.\nDal Lazio etrusco a quello romano.\nNel V secolo a.C., con il tramonto della supremazia etrusca, il Lazio fu sconvolto da una serie di guerre che contrapposero la citt\u00e0 di Roma alle altre citt\u00e0 latine e ai bellicosi popoli degli Equi e dei Volsci. L'Urbe rischi\u00f2 di scomparire, e solo nei primi decenni del IV secolo a.C., all'indomani dell'invasione e del saccheggio ad opera dei Galli (390 a.C.), torn\u00f2 a riprendersi sia sotto il profilo demografico che economico. Riusc\u00ec a stabilire la propria supremazia sul \"Latium Vetus\", (vittorie nella battaglia del Vesuvio e nella battaglia di Trifano, entrambe nel 340 a.C. e anni immediatamente successivi), ma non sulla parte nordoccidentale della regione che rimase in mano agli Etruschi. Solo a seguito della battaglia di Sentino (295 a.C.) croll\u00f2 il potere etrusco nella parte settentrionale del Lazio e l'intera regione venne unificata sotto l'egida di Roma.\nLazio romano.\nFra l'inizio del III secolo a.C. e il V secolo della nostra era, la Storia del Lazio si confuse con quella di Roma. Al Latium vetus si affianc\u00f2 a sud il Latium adiectum, con la diffusione di colonie latine e romane nella regione e dunque la convivenza e poi fusione di latini (romani o meno), originari del Latium vetus, e popolazioni italiche orientali.\nL'egemonia romana sul Lazio fu messa a dura prova sia durante la discesa di Annibale in Italia che durante la guerra sociale del primo e secondo decennio del I secolo a.C. Tale conflitto si origin\u00f2 a seguito del rifiuto di Roma di estendere la cittadinanza romana ai suoi alleati, nel Lazio e nel resto d'Italia. Al termine della guerra, la concessione della tanto agognata cittadinanza permise a tutte le popolazioni presenti in regione di legarsi ancor pi\u00f9 saldamente a Roma, costituendo il fulcro dell'immenso Stato che l'Urbe stava costituendo in Europa, Asia e Africa.\nSul finire dell'et\u00e0 repubblicana e nei primi due secoli dell'et\u00e0 imperiale, il Lazio divent\u00f2 uno dei massimi centri civili e politici del mondo romano e raggiunse la sua \"Et\u00e0 dell'Oro\", fin da epoca augustea. Nativi della provincia laziale furono, fra i tanti, gli scrittori Marco Porcio Catone, Cicerone, Varrone, Giovenale e, probabilmente, Tibullo.\nGran parte delle terre rurali limitrofe a Roma sub\u00ec fra il I e il II secolo della nostra era un intenso processo di urbanizzazione. Vennero edificate ville sfarzose (fra cui la celebre villa Adriana, a Tibur) e l'economia della regione prosper\u00f2. Una fitta rete stradale ricopriva all'epoca il territorio laziale, che ospitava uno dei porti principali d'Italia e dell'Impero: Ostia.\nLazio medievale.\nDalle invasioni barbariche a Innocenzo III.\nCon le invasioni barbariche inizi\u00f2 per il Lazio un rapido declino. Entr\u00f2 a far parte, con il resto d'Italia, prima del Regno di Odoacre, poi di quello degli Ostrogoti. Liberato, dopo una lunga e sanguinosa guerra, da Giustiniano I, pot\u00e9 tornare a ricongiungersi al mondo romano, anche se nella sua versione orientale (553). Nel 568 i Longobardi occuparono l'attuale reatino, che di l\u00ec a poco sarebbe entrato a far parte del Ducato di Spoleto. La vicinanza all'Italia longobarda e la lontananza da Costantinopoli, permise ai Vescovi di Roma di acquisire, fin dall'epoca di papa Gregorio I, una sempre maggiore indipendenza da Bisanzio, assumendo una posizione di assoluto rilievo nel Ducato romano, entit\u00e0 politico-amministrativa dipendente dall'Esarcato d'Italia e costituita dai bizantini negli ultimi decenni del VI secolo. Tale ducato comprendeva la massima parte dell'attuale Lazio, ad eccezione di Rieti e la Sabina (appartenente al Ducato di Spoleto) e della parte pi\u00f9 meridionale della regione che rientrava nella zona di influenza di Gaeta e della Campania bizantina e, successivamente, anche della Terra di San Benedetto (dal 750 circa).\nLa dominazione bizantina sul Lazio (\"Lasithion\", \u039b\u03b1\u03c3\u03af\u03b8\u03b9\u03bf\u03bd in greco bizantino) si attenu\u00f2 ulteriormente con la conquista della Pentapoli e di Ravenna (751), capitale dell'Esarcato d'Italia, ad opera dei Longobardi. Il consolidamento del potere papale sul Ducato romano e la nascita di uno Stato Pontificio propriamente detto (seconda met\u00e0 dell'VIII secolo), sostenuto dai sovrani Franchi, nuovi arbitri dei destini del Lazio e d'Italia, fecero della regione il fulcro del nascente Stato, che ruot\u00f2 prima nell'orbita carolingia, poi in quella del Sacro Romano Impero (a partire dal X secolo). La sovranit\u00e0 papale sull'attuale Lazio, oltre a non estendersi su Rieti e la Sabina, fu per\u00f2 ben poco effettiva fino alla fine del XII secolo, a causa delle spinte autonomiste sia della nobilt\u00e0 locale che dei primi comuni (Viterbo e Roma, in particolare). Fu solo sotto il pontificato dell'energico Innocenzo III (1198-1216) che i feudatari della regione e le oligarchie comunali accettarono di integrarsi definitivamente nel nuovo Stato.\nL'et\u00e0 tardo medievale.\nNel 1271-1276, sotto il pontificato di Gregorio X si assistette a un primo, timido, decentramento amministrativo, con il conferimento di maggiori poteri ai rettori o governatori delle province laziali. Il trasferimento della sede papale ad Avignone (1309-1376) allent\u00f2 i vincoli fra le libere citt\u00e0 della regione (Viterbo, Corneto, Anagni, ecc.) e lo Stato Pontificio e confer\u00ec nuovo vigore, nell'Urbe e in provincia, alla turbolenta aristocrazia locale (famiglie degli Orsini, dei Savelli, dei Colonna, ecc.). A Roma venne persino instaurato, per un breve periodo, un ordinamento repubblicano da parte di un capopolo, Cola di Rienzo (1347). Fu necessaria tutta l'energia di un grande ecclesiastico e condottiero, il cardinale Egidio di Albornoz, per riportare all'obbedienza papale la regione, compresa Rieti e la Sabina che dopo essere state lungamente contese fra il Regno di Napoli e lo Stato Pontificio, passarono definitivamente a quest'ultimo nella seconda met\u00e0 del XIV secolo. L'Albornoz fu l'ispiratore delle Costituzioni egidiane, raccolta di leggi che per quasi tre secoli regolarono i rapporti fra il potere centrale e quelli periferici (Province, comuni, feudatari, ecc.) sia nel Lazio che nelle altre regioni che conformavano lo Stato Pontificio. Quest'ultimo venne inoltre riorganizzato sia sotto il profilo territoriale che amministrativo.\nSubito dopo lo Scisma d'Occidente (1378-1415) Martino V (1417-1431) ed Eugenio IV (1431-1449) portarono a compimento l'opera iniziata dall'Albornoz, limitando ulteriormente i poteri delle magistrature comunali in regione. Sotto il pontificato di Sisto IV (1471-1484) si tent\u00f2 di incoraggiare l'agricoltura cercando di bonificare le zone paludose della costa laziale, anche se con modesti risultati.\nAttorno alla met\u00e0 del Quattrocento fu rimesso in uso da Flavio Biondo il nome latino della regione, \"Latium\", da cui deriv\u00f2 l'italiano \"Lazio\". Per quasi tutta l'et\u00e0 medievale il Latium storico infatti identificata mediante le denominazioni delle due subregioni che ne integravano il territorio: Marittima e Campagna e Terra di Lavoro (per quest'ultima la parte laziale era solo l'area settentrionale). Il nord dell'attuale regione Lazio (che non era per\u00f2 parte del Lazio storico) veniva invece denominato Tuscia.\nLazio moderno e contemporaneo.\nDal Rinascimento all'incorporazione nel Regno d'Italia.\nIl Rinascimento e il primo manierismo, nel Lazio e a Roma, trovarono la loro massima espressione nella prima met\u00e0 del Cinquecento, nel periodo compreso fra il pontificato di Alessandro VI (1492-1503) e quello di Paolo III (1534-1549). Se nella capitale pontificia operarono artisti della taglia di Michelangelo e Raffaello, nella provincia laziale furono attivi il Sangallo (Rocca, a Civita Castellana), Sebastiano del Piombo (Piet\u00e0, a Viterbo), Pirro Ligorio (Villa d'Este, a Tivoli), e molti altri architetti, pittori e scultori di valore. Anche in et\u00e0 controriformista (seconda met\u00e0 del XVI secolo) e barocca (XVII secolo) la regione si arricch\u00ec di monumenti ed edifici di eccezionale valore. A tale fioritura artistica non si accompagn\u00f2 tuttavia un parallelo sviluppo civile della regione. Nel terzo decennio del Seicento inizi\u00f2 infatti, nel Lazio e, pi\u00f9 in generale, nell'intero Stato Pontificio e in Italia, una crisi economica e sociale di lunga durata che si protrasse fino agli inizi del Settecento. Fu solo nella seconda met\u00e0 del XVIII secolo, grazie alle riforme e ai lavori di bonifica del litorale laziale voluti da papa Pio VI (1775-1799), che l'agricoltura della regione inizi\u00f2 a risollevarsi e, con essa, le dinamiche demografiche locali, contraddistinte da oltre un secolo di stagnazione.\nFin dagli ultimi anni del Settecento il Lazio e lo Stato Pontificio entrarono nell'orbita della Francia napoleonica che consolid\u00f2 il proprio potere sulla regione agli inizi del secolo successivo. Lo Stato Pontificio riacquist\u00f2 la sua piena indipendenza solo nel 1814, con il ritorno di papa Pio VII a Roma, da Savona, dove era stato confinato, nell'inverno di quello stesso anno, da Napoleone. Da allora, e fino al 1860-1861, il Lazio segu\u00ec i destini del proprio Stato di appartenenza. Successivamente conform\u00f2, da solo, ci\u00f2 che era rimasto dello Stato Pontificio dopo l'annessione di Romagna (con Bologna e Ferrara), Marche e Umbria al nascente Regno d'Italia. Nel 1870, con il definitivo tramonto dello Stato Pontificio, anche il Lazio fu assorbito nello Stato italiano.\nDall'unione all'Italia alla Grande guerra.\nL'annessione di Roma e delle ex-delegazioni pontificie di Viterbo, Civitavecchia, Velletri e Frosinone nel Regno d'Italia, avversata dall'aristocrazia papalina, fu invece salutata positivamente dalla borghesia e dalle classi imprenditoriali locali che videro nel trasferimento della capitale dello Stato da Firenze alla Citt\u00e0 eterna (1871) e nelle prime leggi per la bonifica dell'agro romano (1883), un solido punto di avvio per il futuro sviluppo della Regione. In realt\u00e0 se Roma conobbe una notevole crescita dell'attivit\u00e0 edilizia e un incremento demografico piuttosto sostenuto, raddoppiando la propria popolazione nel trentennio compreso fra il 1871 e il 1901 (la citt\u00e0 pass\u00f2 dai 212.000 ai 422.000 abitanti circa), il resto del Lazio continu\u00f2 ad essere caratterizzato da un'economia depressa, imperniata su un'agricoltura arretrata, e da un debole incremento demografico. Alcuni miglioramenti si registrarono invece in campo sociale, come l'abbattimento progressivo della mortalit\u00e0 infantile e l'aumento delle speranze di vita della popolazione della regione che, al momento dell'unione del Lazio al Regno d'Italia, erano pari a soli 29,1 anni, le pi\u00f9 basse in assoluto del Paese (fin dal 1891, si situarono invece a livello di quelle medie nazionali). Anche la piaga dell'analfabetismo, che nel 1871 coinvolgeva oltre i due terzi della popolazione (67,7% circa), si ridusse, nel 1911, al 33,2%, valore alquanto pi\u00f9 favorevole di quello medio nazionale (37,4% nello stesso anno).\nIl fascismo.\nA quattro anni di distanza dal termine della prima guerra mondiale, in Italia assunse il potere Mussolini (1922), che per oltre vent'anni domin\u00f2 la vita pubblica italiana. L'avvento del fascismo fu gravido di conseguenze per il Lazio. Alla provincia di Roma venne infatti aggregato il Reatino (facente parte della provincia di Perugia fin dal 1861) mentre, nel 1927, a seguito della soppressione della provincia di Terra di Lavoro, parte della Campania settentrionale (Circondari di Gaeta e di Sora), unitamente ad un ampio territorio dell'Abruzzo nord-occidentale (Circondario di Cittaducale con Amatrice ed Antrodoco), furono incorporati al Lazio. Quest'ultimo fu suddiviso, in quello stesso anno, in quattro province: Roma, Viterbo, Rieti e Frosinone, cui si aggiunse, nel 1934, quella di Littoria (l'odierna Latina). Il Lazio pass\u00f2 in tal modo, nel giro di pochi anni, da 12.100\u00a0km\u00b2 circa a 17.200\u00a0km\u00b2 e tale estensione avrebbe conservato fino ai giorni nostri.\nAcquisizioni territoriali del Lazio (1923-1927)\nIn et\u00e0 fascista fu portata a compimento la bonifica integrale dell'Agro Pontino, che, iniziata nel 1926, si protrasse fino alla vigilia della seconda guerra mondiale. Furono fondate in quegli anni una serie di borgate agricole e cinque citt\u00e0: Littoria (dal 1944, Latina), divenuta anche capoluogo di provincia, Sabaudia, Pontinia, Aprilia e Pomezia. La distribuzione di terre bonificate (circa 2.700 poderi con un impiego di 5.000-7.000 nuove unit\u00e0 lavorative) a coloni provenienti per lo pi\u00f9 dall'Italia Settentrionale (soprattutto dal Veneto), avrebbe dovuto assicurare al Lazio un incremento della produzione lorda vendibile, ma cos\u00ec non fu. Si assistette anzi a un modesto decremento annuo dell'ordine del -0,57% dovuto alla stagnazione della produzione zootecnica ed alla diminuzione di quella ortiva, frutticola, vinicola ed olearia. Solo la produzione cereagricola, sostenuta da un'errata politica governativa (che ebbe un primo avvio negli anni venti con la cosiddetta battaglia del grano), sub\u00ec un certo incremento, senza peraltro riuscire a compensare le perdite originatesi negli altri settori.\nLa seconda guerra mondiale e il dopoguerra.\nSe nel corso della seconda guerra mondiale Roma ebbe a soffrire meno di altre metropoli italiane per le distruzioni belliche, alcune citt\u00e0 laziali di piccole e medie dimensioni e numerosi centri regionali minori risultarono gravemente danneggiati, sia a causa dei bombardamenti aerei, che del passaggio degli eserciti belligeranti (1943-1944). Le citt\u00e0 marittime di Civitavecchia, Anzio, Nettuno e Terracina persero, sotto le bombe o i cannoneggiamenti, la maggior parte del proprio patrimonio edilizio, ma anche Formia e Gaeta risultarono, in parte, distrutte. Alcuni importanti scali ferroviari come Frosinone, furono seriamente danneggiati, mentre Cassino fu ridotta a un cumulo di macerie, cos\u00ec come la celebre abbazia che la sovrastava. Se Cisterna di Latina, Sutri, Cerveteri e Palestrina subirono alcune devastanti incursioni, la cittadina industriale di Colleferro fu bombardata, in alcuni casi pesantemente, per ben quarantuno volte. Frascati, alle porte di Roma, fu invece rasa al suolo da un solo, terrificante bombardamento, prodottosi nel settembre del 1943. Fra i mesi di maggio e giugno del 1944 l'incubo ebbe termine: il Lazio fu completamente liberato dagli Alleati.\nDopo la ricostruzione (seconda met\u00e0 degli anni quaranta), il Lazio speriment\u00f2, negli anni Cinquanta e Sessanta, una notevole crescita demografica, che, in termini percentuali, fu di gran lunga superiore a quella del resto d'Italia (fra il 1951 e il 1971 \u00e8 stata del 40% in regione contro il 14% della media italiana). Roma citt\u00e0, i Castelli romani e la massima parte della provincia di Latina sono state le zone di pi\u00f9 intenso incremento demografico. In quegli stessi anni si assistette a uno sviluppo economico notevole, soprattutto nel settore terziario e, pi\u00f9 limitatamente, anche nell'industria. Quest'ultima trov\u00f2 condizioni favorevoli di sviluppo nel territorio che va da Pomezia a Pontinia (comprendente Aprilia, Latina, Cisterna, ecc.), a Colleferro, dove fin dal 1913 erano attive importanti fabbriche di esplosivi, e nella zona di Anagni-Ferentino (inclusa nella Cassa del Mezzogiorno).\nNegli anni Settanta e Ottanta, anche la valle del Liri conobbe un notevole sviluppo industriale grazie agli stabilimenti Fiat sorti sul territorio. Fra i centri industriali minori sviluppatisi nel secondo dopoguerra segnaliamo Cittaducale e alcuni comuni della bassa valle del Tevere. Furono per\u00f2 soprattutto il commercio e la Pubblica amministrazione che conobbero l'incremento pi\u00f9 vigoroso, e a tutt'oggi rappresentano la fonte primaria di reddito dei residenti laziali. In concomitanza con i forti tassi di sviluppo del terziario, si assistette, fin dall'immediato secondo dopoguerra, a un progressivo ridimensionamento del settore primario che oggigiorno (2009) d\u00e0 lavoro a un numero di addetti molto modesto (meno del 4% dell'intera forza-lavoro della regione) e rappresenta una quota senz'altro trascurabile del reddito prodotto sul territorio (circa il 3%). I cittadini della \"Regione Lazio\", come il resto dei cittadini delle regioni a statuto ordinario, elessero per la prima volta i propri rappresentanti al consiglio regionale nel giugno 1970, e nel 1995 anche il Presidente Regionale."}
{"id": "1156112", "revid": "171091", "url": "https://it.wikipedia.org/wiki?curid=1156112", "title": "Val di Cogne", "text": "La Val di Cogne \u00e8 una valle alpina laterale della Valle d'Aosta, che prende il nome dal comune di Cogne, centro abitato pi\u00f9 importante. Gran parte della valle ricade all'interno del Parco Nazionale del Gran Paradiso.\nGeografia.\nAppartiene al bacino idrografico destro della Dora Baltea; si tratta di una valle a U successivamente scavata dall'impeto dei torrenti le cui alte pareti rocciose sono state erose a pi\u00f9 riprese durante le glaciazioni. Poco prima di raggiungere il centro abitato di Cogne la valle si apre e si dirama in pi\u00f9 valli laterali. Tutti i torrenti provenienti da queste valli, alimentati perlopi\u00f9 dallo scioglimento delle nevi e dai laghi in quota, confluiscono nella Grand Eyvia, la quale si riversa nella Dora Baltea poco a monte dell'abitato di Aymavilles.\nIl paesaggio \u00e8 quello tipico dell'alta montagna: boschi di pini, abeti e larici alle quote pi\u00f9 alte coprono i versanti delle montagne fino ai 2200 metri; salendo si incontrano steppe erbose, poi pietraie e roccia nuda e infine ghiacciai. In questo ambiente si inseriscono diverse specie di animali, tra cui quelli tutelati dal Parco come stambecchi, camosci, marmotte, ermellini, pernici, aquile, gipeti e altri.\nValli laterali.\nLa valle si apre in diverse valli laterali:\nMonti principali.\nLa valle si inoltra all'interno del massiccio del Gran Paradiso. I monti principali della valle sono tutti appartenenti al predetto massiccio:\nGhiacciai principali.\nDal massiccio del Gran Paradiso discendono numerosi ghiacciai. I ghiacciai principali che interessano la valle di Cogne sono:\nValichi alpini.\nLa Val di Cogne non ha facili comunicazioni con le vallate circostanti. I valichi alpini principali sono:\nTurismo.\nPer favorire l'ascensione ai monti della valle e l'escursionismo in alta quota la valle \u00e8 dotata di alcuni rifugi alpini e bivacchi:\nLa valle \u00e8 inoltre attraversata dall'Alta via della Valle d'Aosta n. 2."}
{"id": "1156116", "revid": "1543377", "url": "https://it.wikipedia.org/wiki?curid=1156116", "title": "Solid (KDE)", "text": "Solid \u00e8 una struttura di KDE 4, l'ultima versione dell'ambiente grafico KDE, per la gestione dell'hardware. Il funzionamento \u00e8 simile a quello di Phonon in quanto l'hardware non viene gestito direttamente ma viene messa a disposizione un'API con cui sfruttare soluzioni gi\u00e0 esistenti. La soluzione precedente usa HAL, NetworkManager e BlueZ."}
{"id": "1156118", "revid": "729019", "url": "https://it.wikipedia.org/wiki?curid=1156118", "title": "Fortezza dello Spielberg", "text": "Lo Spielberg (toponimo storico in lingua tedesca; in ceco: \"Hrad \u0160pilberk\") \u00e8 una fortezza della citt\u00e0 di Brno, nella Repubblica Ceca. In epoca risorgimentale fu noto come luogo di prigionia di vari patrioti italiani, tra cui Piero Maroncelli e Silvio Pellico (che narrarono la loro detenzione decennale nelle opere \"Le mie prigioni\" di Pellico e \"Addizioni\" di Maroncelli), Federico Confalonieri, Gabriele Rosa e Francesco Arese Lucini.\nStoria.\nLa fortezza dello Spielberg venne eretta nel XII secolo dal re ceco Premislao Ottocaro II come residenza e postazione difensiva e fortezza per la protezione della citt\u00e0 reale di Brno. Visse il suo periodo d'oro durante il regno dei margravi del Lussemburgo, che governarono da qui l'intera Moravia. Dal Quattrocento mantenne la sola funzione difensiva.\nNel 1560 fu acquistata dalla nobilt\u00e0 morava e subito dopo venduta alla citt\u00e0 di Brno. Rimase propriet\u00e0 della citt\u00e0 fino al 1621, quando le fu sequestrata a causa della partecipazione dei cittadini alla rivolta contro gli Asburgo, ritornando cos\u00ec patrimonio della nobilt\u00e0 locale. Ebbe una parte importante specialmente durante la Guerra dei trent'anni, quando nel 1645 resistette all'attacco dell'esercito svedese. In seguito fu trasformata nella fortezza barocca pi\u00f9 imponente sul territorio moravo.\nNel 1783 l'imperatore Giuseppe II decise di trasformare una parte della fortezza dello Spielberg nella prigione pi\u00f9 dura della monarchia asburgica. Per questo scopo furono ristrutturate le casematte, fino ad allora usate come deposito di materiale militare. Dopo il 1809, quando l'imperatore Napoleone fece distruggere alcune parti della fortezza, lo Spielberg perse la sua importanza militare.\nLa fortezza fu completamente trasformata nel 1820 in una grande prigione civile per i detenuti che avevano commesso i reati pi\u00f9 gravi, ma vi furono imprigionati anche prigionieri politici ribelli contro l'Impero austriaco, che lottavano per ottenere libert\u00e0 e diritti democratici nelle loro nazioni.\nFra la fine del Settecento e la met\u00e0 dell'Ottocento furono infatti imprigionati qui i rivoluzionari francesi catturati e i loro seguaci d'Ungheria (i cosiddetti Giacobini ungheresi), i patrioti italiani (i \"Carbonari\" - fra cui Federico Confalonieri, Silvio Pellico, Antonio Fortunato Oroboni (che ivi mor\u00ec) e Piero Maroncelli - e i seguaci della \"Giovine Italia\"), nonch\u00e9 i partecipanti alla rivolta di Cracovia del 1846.\nNel 1855, sotto l'imperatore Francesco Giuseppe I d'Asburgo, lo Spielberg smise di essere una prigione e fu utilizzato come caserma militare fino al 1959. Tuttavia, durante la prima guerra mondiale e all'inizio dell'occupazione nazista, le stanze sotterranee riacquistarono la loro funzione di prigioni.\nDal 1960 la fortezza dello Spielberg (oggi \u0160pilberk) \u00e8 sede del Museo civico di Brno. Nel 1962 \u00e8 stata dichiarata monumento culturale nazionale. Recentemente ha subito un'ampia ristrutturazione, durata dal 1987 al 1992, che ha trasformato significativamente l'edificio. Al suo interno sono ospitate esposizioni e una collezione che ripercorre la storia del castello e della citt\u00e0 di Brno, facendone conoscere l'arte figurativa e l'architettura."}
{"id": "1156122", "revid": "45927", "url": "https://it.wikipedia.org/wiki?curid=1156122", "title": "Miki Cadeddu", "text": ""}
{"id": "1156130", "revid": "809148", "url": "https://it.wikipedia.org/wiki?curid=1156130", "title": "Animali estinti dell'Europa", "text": "Sono riportate di seguito alcune specie di animali europei estintisi nel corso delle varie ere; mentre le estinzioni del Pleistocene e dell'inizio dell'Olocene furono causate per la massima parte dagli sconvolgimenti climatici, la maggior parte delle estinzioni dall'Olocene in poi sono state causate dalla presenza umana.\nSpecie riscoperte.\nEcco alcune specie ritenute estinte, ma riscoperte recentemente:"}
{"id": "1156131", "revid": "122315", "url": "https://it.wikipedia.org/wiki?curid=1156131", "title": "Deinotherium giganteus", "text": ""}
{"id": "1156146", "revid": "339392", "url": "https://it.wikipedia.org/wiki?curid=1156146", "title": "Ortenau (circondario)", "text": ""}
{"id": "1156147", "revid": "287204", "url": "https://it.wikipedia.org/wiki?curid=1156147", "title": "Palazzo della Cassa di Risparmio di Pistoia e Pescia", "text": "Il Palazzo della Cassa di Risparmio di Pistoia e Pescia \u00e8 situato in via San Matteo a Pistoia, ed \u00e8 stato edificato in conseguenza del distacco dalla casa-madre fiorentina e della gestione dell'Istituto come sede autonoma.\nStoria.\nLa Cassa di Risparmio di Pistoia a Pescia ha sede, nel centro di Pistoia, in un palazzo in stile neorinascimentale, costruito come sede dell'istituto bancario nel 1898-1905 su progetto dell'architetto Tito Azzolini.\nTra il 1930 e il 1935 la Cassa acquist\u00f2 e demol\u00ec gran parte delle vecchie case poste nell'isolato retrostante il palazzo, fra le vie dell'Acqua e Argentina. Pochi anni dopo, l'area viene destinata alla costruzione della Borsa merci per la quale Giovanni Michelucci elabora il progetto di massima tra ottobre e novembre 1948, firmandolo insieme con l'ing. Alessandro Giuntoli. Sin da questa prima fase, per desiderio della Commissione edilizia, si prevede la possibilit\u00e0 di rialzare il nuovo edificio, al fine di equilibrare il volume del palazzo della Banca; esigenza che per\u00f2 viene a trovarsi in contrasto con la preoccupazione opposta di non ridurne troppo l'affaccio.\nLa Borsa merci viene costruita tra il 1949 e il 1950, senza introdurre alcuna sopraelevazione rispetto alla volumetria del progetto di massima.\nNel 1948-49, la Cassa di Risparmio acquista la casa Vannucci, unica costruzione antica rimasta nell'isolato tra via Argentina e via dell'Acqua, e, nel 1950, ottiene dal Comune la soppressione e la cessione della stretta via Argentina, che separa il palazzo ottocentesco dall'edificio della Borsa merci. Sono le necessarie premesse alla decisione, presa nel 1956, di unificare la sede principale con i due edifici retrostanti, mediante un collegamento affidato in un primo momento all'architetto Albino Secchi.\nAlla fine degli anni cinquanta, l'esigenza di ampliare gli uffici della banca porta alla decisione di sopraelevare l'edificio della borsa merci e Michelucci viene incaricato di ideare una idonea soluzione. Egli, partendo dalla convinzione che l'architettura debba adeguarsi al mutare delle esigenze accetta di intervenire sulla precedente realizzazione e, tra il 1957 e il 1961, predispone diverse soluzioni che in vario modo prevedono la sopraelevazione e l'allungamento dell'edificio a scapito della casa Vannucci. Infine, nel 1961, in base a considerazioni di carattere statico e funzionale, viene decisa la demolizione e la ricostruzione secondo un nuovo progetto. I lavori iniziano nel maggio 1961, diretti dall'ingegner Gianfranco Biagini; i tempi di esecuzione si riveleranno pi\u00f9 lunghi del previsto e i costi risulteranno maggiori.\nLa copertura viene realizzata nel 1963 ma restano da completare gli impianti e gli arredi. Michelucci disegna gran parte dei mobili in legno (realizzati dalla ditta Nobili di Pistoia), compreso il bancone, in legno e marmo rosso; cura la progettazione dello scalone, di marmo \"fior di Pesco\" con corrimano ligneo, nonch\u00e9 degli infissi in alluminio (realizzati dalla ditta Fenzi) per le aperture vetrate e per le pareti divisorie degli uffici.\nNel luglio 1965 ebbe luogo l'inaugurazione. Inizialmente il salone al piano terreno viene affittato come borsa merci, poi viene utilizzato dalla banca per i propri servizi. Le attuali finiture interne non sono quelle originali, ma sono state realizzate nel 1994-95 dall'architetto Giovanni Battista Bassi.\nArchitettura.\nLa nuova realizzazione non si aggiunge dunque all'edificio precedente, ma lo sostituisce occupando l'area della Borsa merci e dell'antica casa Vannucci. Dotata di due ingressi, uno da via S. Matteo, leggermente rialzato rispetto al livello della strada, l'altro, quello principale, attraverso il palazzo ottocentesco, il collegamento tra i due edifici \u00e8 risolto con una galleria vetrata con infissi in alluminio. All'interno del vestibolo che ne risulta \u00e8 conservato il paramento esterno in bugnato a cuscino della sede pi\u00f9 antica della banca, gi\u00e0 affacciante su via Argentina. Il salone delle operazioni \u00e8 rettangolare, con l'asse longitudinale disposto perpendicolarmente rispetto all'ingresso principale. Lo sovrasta da questo lato un ballatoio, visibile solo dalla zona di lavoro degli impiegati, portato da telai in cemento armato: massicci pilastri sorreggono coppie di puntoni diagonali che si prolungano in travi reticolari recanti, al di sopra, delle passerelle. \u00e8 una ideazione in sintonia con la ricerca, ricorrente nelle opere di Michelucci di quegli anni, di una percorribilit\u00e0 totale dell'architettura; ricerca che ha ispirato, pochi anni prima, le realizzazioni della sede storica della Cassa di Risparmio di Firenze e dell'Osteria del Gambero Rosso a Collodi e che trover\u00e0 ancora numerose applicazioni.\nL'esterno \u00e8 caratterizzato dall'uso di conci rustici di pietra alberese nel massiccio spigolo tra via S.Matteo e via dell'Acqua, che fa da quinta alla piazza di San Leone nonch\u00e9 deliberato contrappunto alla superstite torre medievale. Alla pietra sono accostate moderne finestrature in alluminio nella fronte destra. Alle finestre si alternano i pilastri, riproducendo in facciata la partizione in campate dell'interno.\nLa critica.\nL'edificio originario della Borsa merci, poi demolito, al momento della costruzione aveva destato, a causa dell'originalit\u00e0 del disegno, alcune perplessit\u00e0 tra i pistoiesi, che lo avevano soprannominato \"la gabbia dei grilli\"; positivo era stato invece il giudizio della critica che ne aveva sottolineato il rigore formale, il felice inserimento ambientale, \"la chiarezza volumetrica e strutturale di un impianto classicheggiante\".\nNon si pu\u00f2 dire altrettanto per i successivi progetti di ampliamento che, secondo Belluzzi e Conforti, hanno come conseguenza il fatto che \"viene meno inevitabilmente l'euritmia che faceva della Borsa una delle opere pi\u00f9 convincenti e formalmente compiute del catalogo di Michelucci\" mentre \"i corpi di fabbrica aggiunti restano delle semplici appendici, che intaccano la coerenza cristallina della Borsa, senza introdurre tematiche spaziali alternative\"."}
{"id": "1156152", "revid": "834", "url": "https://it.wikipedia.org/wiki?curid=1156152", "title": "Crittografo", "text": ""}
{"id": "1156160", "revid": "276491", "url": "https://it.wikipedia.org/wiki?curid=1156160", "title": "Re Latino", "text": ""}
{"id": "1156164", "revid": "22356", "url": "https://it.wikipedia.org/wiki?curid=1156164", "title": "Candiacervus", "text": "Candiacervus \u00e8 un genere estinto di cervidi vissuto nell'isola di Creta durante il Pleistocene.\nLe loro caratteristiche peculiari erano le piccole dimensioni (la specie pi\u00f9 piccola, \"Candiacervus ropalophorus\", misurava al massimo 25\u00a0cm al garrese in piena maturit\u00e0) ed il palco dalla strana forma a spatola.\nPer queste loro peculiarit\u00e0, le specie ascritte al genere sono considerate un valido esempio di nanismo insulare.\nIronicamente, questi animali erano strettamente imparentati coi grandi cervidi del genere \"Megaloceros\", al punto che gli studiosi hanno aperto un dibattito sul se accorpare o no queste specie al genere \"Megaloceros\", relegando \"Candiacervus\" al rango di sottogenere."}
{"id": "1156165", "revid": "287204", "url": "https://it.wikipedia.org/wiki?curid=1156165", "title": "Patrick Chamoiseau", "text": "Biografia.\nDopo aver compiuto studi a Parigi, influenzato dai lavori di \u00c9douard Glissant, Patrick Chamoiseau ritorna in Martinica e s'interessa approfonditamente alla cultura creola. Pubblica il suo primo romanzo nel 1986. Ottiene la consacrazione letteraria nel 1992 vincendo il premio Goncourt con \"Texaco\", romanzo che disegna un affresco della vita Martinicana su tre generazioni.\nL'opera.\nLa sua opera dipinge i tratti della cultura popolare martinicana, quella delle persone modeste e delle loro lotte. \"Chronique des Sept mis\u00e8res\" (\"Cronaca delle sette miserie\") evoca il triste destino dei djobeurs, uomini tuttofare nei mercati di Fort-de-France, la cui presenza si fece sempre pi\u00f9 rara con la perdita d'influenza commerciale di questi stessi mercati.\n\"Texaco\" descrive la vita in una bidonville nei pressi di Fort-de-France e la lotta per la salvaguardia dei costumi autenticamente creoli.\nCercando di restituire i sapori e i dolori dell'esistenza caraibica, l'autore preferisce tuttavia l'evocazione del passato a scapito d'una trama ambientata in un'epoca contemporanea. L'altra direzione intrapresa dall'autore consiste nel lavoro di scrittura, innovativo dal punto di vista tecnico e stilistico.\nSecondo Chamoiseau, la cultura antillana si \u00e8 creata sulla base dell'oralit\u00e0. Cos\u00ec, tutta la sua opera \u00e8 volta alla ricerca di una traduzione scritta dell'oralit\u00e0 e di una vera riflessione su questo tipo di scrittura (cfr. \"Ecrire en pays domin\u00e9\").\nDifesa della \"Cr\u00e9olit\u00e9\".\nChamoiseau partecipa anche alla creazione del manifesto della Cr\u00e9olit\u00e9 con Jean Bernab\u00e9 e Rapha\u00ebl Confiant.\nQuesto movimento susciter\u00e0 un grande interesse, prima di tutto negli ambienti letterari antillani (si pu\u00f2 evocare qui il relativo ravvicinamento di autori come il guadalupegno Ernest P\u00e9pin, o anche l'interesse dimostrato dall'haitiano Ren\u00e9 Depestre).\nChamoiseau presta il suo talento anche al cinema scrivendo le sceneggiature de \"l'Exil du roi Behanzin\" (1994), \"Passage du milieu\" (2000) e \"Biguine\" (2004) (tutti e tre diretti da Guy Deslauriers). Nel 2007 scrive la sceneggiatura di un nuovo film che ripercorre la vita del giornalista Andr\u00e9 Aliker (che fu assassinato mentre si apprestava a smascherare un affare compromettente fra \"b\u00e9k\u00e9\", ricchi proprietari terrieri di origine francese).\nAmico di \u00c9douard Glissant, cerca di sviluppare con quest'ultimo il concetto di \"mondialit\u00e0\", in vista di tradurre, su un piano sia politico che poetico, una nuova concezione del mondo che sarebbe fondata sull'apertura delle culture, la protezione degli immaginari dei popoli, i quali scompaiono lentamente sotto l'azione uniformatrice del mondo provocata dalla globalizzazione."}
{"id": "1156167", "revid": "767487", "url": "https://it.wikipedia.org/wiki?curid=1156167", "title": "Potenza specifica", "text": "In meccanica, per potenza specifica si indica il rapporto tra la massima potenza erogata e la cilindrata totale in un motore alternativo.\nSecondo il SI, si dovrebbe esprimere in kW/m\u00b3, ma generalmente si usa il kW/dm\u00b3, mentre vengono ancora usati e tollerati (anche se inesatti) il CV/l e il kW/l.\nCome calcolarla.\nPer calcolare la potenza specifica di un motore, bastano poche informazioni, le quali si possono ricavare dalla carta di circolazione; la prima cosa da sapere \u00e8 la potenza, la seconda la cilindrata esatta.\nSe si vuole ottenere il valore in kW/l o kW/dm\u00b3, \u00e8 sufficiente dividere la potenza del motore espressa in kW per la cilindrata in cc o dm\u00b3 e moltiplicare per mille (1000 cc = 1 litro = 1 dm\u00b3).\nformula_1\nDa notare che il valore in kW/l coincide con il valore in kW/dm\u00b3.\nSe invece si vuole il valore in kW/m\u00b3, \u00e8 sufficiente dividere la potenza del motore espressa in kW per la cilindrata espressa in m\u00b3, ricavabile dividendo il valore in cc per un milione (1000 cc = 1 litro = 1 dm\u00b3 = 0,001 m\u00b3).\nformula_2\nNel caso si voglia avere la potenza specifica in cavalli, \u00e8 sufficiente moltiplicare il risultato, ottenuto con una delle formule sopra enunciate, per 1,36 (1 kW = 1,36 cv); se invece la si vuole espressa in HP (misura inglese), \u00e8 sufficiente moltiplicare il risultato per 1,34 (dato che 1 kW = 1,36 cv e 1 cv = 0,98631 hp).\nUtilizzi errati.\nLa potenza specifica viene incorrettamente usata come indice di rendimento del motore, anche se non tiene conto dei suoi consumi (g/kWh); infatti elevate potenze specifiche si possono ottenere con la sovralimentazione, che non aumenta il rendimento del motore, oppure al contrario con l'iniezione d'acqua, che riesce anche ad aumentare il rendimento.\nValori comuni.\nI rendimenti dei motori possono variare a seconda del loro utilizzo e generalmente cambiano a seconda della categoria del veicolo (ovviamente non sar\u00e0 cos\u00ec per tutti i veicoli di quella categoria)."}
{"id": "1156169", "revid": "793215", "url": "https://it.wikipedia.org/wiki?curid=1156169", "title": "Alba Silvio", "text": ""}
{"id": "1156170", "revid": "125993430", "url": "https://it.wikipedia.org/wiki?curid=1156170", "title": "Laura Mancinelli", "text": "Docente universitaria, ha scritto numerosi saggi di storia medievale e romanzi storici.\nBiografia.\nLaura Mancinelli \u00e8 nata a Udine nel 1933, poi, dopo un soggiorno di quattro anni a Rovereto dove visse la prima infanzia, la famiglia si trasfer\u00ec a Torino (1937).\nLiceo e carriera universitaria.\nFiglia di un impiegato della Banca d\u2019Italia e di una insegnante di matematica delle Superiori, consegu\u00ec la maturit\u00e0 al liceo classico \"Cavour\" di Torino.\nAll'Universit\u00e0 di Torino, dove conobbe Claudio Magris, studi\u00f2 letteratura tedesca con il professor Leonello Vincenti. Si laure\u00f2 nel 1956 in lettere moderne con una tesi dal titolo \"Conrad Ferdinand Meyer, poeta epico lirico\".\nNegli anni seguenti il dottorato insegn\u00f2 per tredici anni nella scuola media, continuando sempre a interessarsi e a lavorare sulla cultura tedesca medievale.\nNegli anni settanta lasci\u00f2 la scuola media per insegnare filologia germanica all'Universit\u00e0 di Sassari, dove conobbe il collega ispanista Cesare Acutis che diventer\u00e0 suo compagno fino alla morte prematura nel 1987. A Sassari si ferm\u00f2 due anni poi, chiamata a Venezia dal germanista Ladislao Mittner, nel 1976 istitu\u00ec la prima cattedra di storia della lingua tedesca all'Universit\u00e0 Ca' Foscari.\nNell\u2019anno accademico 1980-1981 fece ritorno a Torino e alla sua cattedra di filologia germanica che tenne fino al 1994.\nStudi di germanistica e traduzioni.\nNel 1969 ha pubblicato il suo primo saggio \"La canzone dei Nibelunghi. Problemi e valori\", mentre su consiglio del collega e amico Claudio Magris, nel 1972 ha curato e tradotto dall'originale il volume \"I Nibelunghi\" (poema in forma epica cavalleresca composto di 2400 quartine in rima baciata, raggruppati e articolati in 39 canti risalente al XIII secolo); questo lavoro fu decisivo per tutte le sue successive opere di germanista e saggista concluse con \"Da Carlo Magno a Lutero. La letteratura tedesca medievale\", pubblicato nel 1996.\nDedic\u00f2 tutta la vita di studiosa ai \u201cMinnes\u00e4nger\u201d (equivalente tedesco dei troubadours), fino ad allora poco studiati in Italia. Si appassion\u00f2 soprattutto al linguaggio di quegli ultimi secoli del Medioevo, risultato da un intreccio con il latino, proprio perch\u00e9 il tedesco \u201cvolgare\u201d nasce come traduzione interlineare di testi religiosi latini tra i quali il pi\u00f9 diffuso era la \u00abRegula\u00bb di San Benedetto. La matrice latina era altres\u00ec presente nel tedesco medievale ma senza quella rigidit\u00e0 lessicale che assume nel tedesco moderno. Era una lingua vivace e libera, capace di esprimere tutta la vasta gamma di sentimenti tipici della poesia di corte.\nDei poemi medievali oltre a \"I Nibelunghi\" (1972) tradusse in versi italiani il \"Tristano\" di Gottfried von Stra\u00dfburg (1978) e il \"Gregorio\" e \"Il povero Enrico\" di Hartmann von Aue (1989); il primo per amore del poeta ingiustamente trascurato che fond\u00f2 la sua opera su un progetto di cristianesimo immanente, contrapposto a quello mistico propagandato da Bernardo di Chiaravalle, che sar\u00e0 vincente e segner\u00e0 la sconfitta del pensiero filosofico di Pietro Abelardo (maestro e ispiratore di Gottfried); mentre il Gregorio \u00e8 una interessante rivisitazione in chiave medievale e cattolica del mito di Edipo. Nel 1993 ha curato la versione del \"Parzival\" di Wolfram von Eschenbach, tradotto da Cristina Gamba. Tutti poemi composti tra il XII secolo e il XIII secolo nella Germania meridionale, per un totale di circa 50.000 versi. Ne vennero pubblicati quattro volumi dei prestigiosi \u201cI millenni\u201d di Einaudi, dei quali i primi due recentemente ristampati nei \u201cTascabilli\u201d.\nEsordio letterario.\nDopo essere tornata a Torino come titolare della cattedra universitaria di filologia germanica, nel 1981 Laura Mancinelli ha esordito nella narrativa, dando alle stampe \"I dodici abati di Challant\" (vincitore del premio \"Mondello opera prima\"), romanzo storico di cui l'autrice aveva iniziato la stesura nel 1968. Sono seguiti \"Il fantasma di Mozart\" nel 1986 e \"Il miracolo di santa Odilia\" nel 1989.\nAltre opere sono state: \"Amad\u00e9\", racconto del soggiorno torinese di Mozart adolescente; \"La casa del tempo\"; \"Gli occhi dell'imperatore\", vincitore del Premio Rapallo nel 1994; \"Raskolnikov\"; \"I tre cavalieri del Graal\" e \"Il principe scalzo\". Nel 1999, al Piccolo Regio di Torino, viene rappresentato lo spettacolo \"Notte con Mozart\" tratto dall'omonima opera teatrale in due atti (pubblicata nel 1991).\nAll'inizio degli anni Novanta, colpita da sclerosi multipla, Laura Mancinelli ha abbandonato la cattedra di filologia germanica.\nDal 1994 si \u00e8 dedicata completamente alla scrittura, pubblicando nell'intero decennio pi\u00f9 di quindici opere, nonostante le degenze in ospedale, le lunghe riabilitazioni, la sedia a rotelle a cui fu infine costretta.\nNel 2001 \"La Sacra Rappresentazione\" poi ristampata col titolo \"La lunga notte di Exilles\" (2006), \u00e8 una specie di vacanza dello spirito su uno sfondo storico, il passaggio del Forte di Exilles dalla Francia (Delfinato) ai Savoia, avvenuto dopo una notte di baldoria della guarnigione francese nel 1708. Nello stesso anno l'autrice lavorava contemporaneamente a un romanzo autobiografico che la impegn\u00f2 per diversi anni e usc\u00ec nel 2002 dal titolo \"Andante con tenerezza\", ristampato nel 2007 con contenuto immutato. Il romanzo ricevette nel 2003 il \u201cPremio via Po\u201d.\nNel 2002 pubblic\u00f2 \"Biglietto d'amore\", una storia ispirata allo splendido manoscritto di fine Trecento che raccoglie le poesie d\u2019amore dei cosiddetti \u201cMinnes\u00e4nger\u201d, cantori d\u2019amore tedeschi compresi tra la fine del XII secolo e la fine del XIV secolo, arricchito di una miniatura a tutta pagina (in folio) per ogni autore. Il titolo del romanzo riporta il primo verso di una poesia di Johannes Hadlaub, che giovanissimo fu mandato dal suo padrone, il ricco mercante zurighese R\u00fcdiger Manesse, a trascrivere tutte le poesie ancora reperibili conservate nei castelli e nei conventi (\u201cCodex Palatinus Germanicus\u201d della Biblioteca Palatina di Heidelberg, meglio conosciuto come \u201cCodex Manesse\u201d).\nNel 2011 ha pubblicato per Einaudi il romanzo \"Due storie d'amore\", libera interpretazione della storia di due celebri coppie di amanti, Crimilde e Sigfrido, Tristano e Isotta.\nPolizieschi.\nNel 1997 \u00e8 uscito \"Il mistero della sedia a rotelle\", il primo romanzo della fortunata serie di gialli umoristici con le inchieste del capitano di polizia Florindo Flores, che \u00e8 valso alla scrittrice il premio \"Cesare Pavese\".\nA temi pi\u00f9 seri \u00e8 tornata nel 2000 con \"Attentato alla Sindone\", quando and\u00f2 a fuoco la cappella del Duomo di Torino (contenente la Sacra Sindone) costruita dal Guarino Guarini e che la scrittrice amava molto per i giochi di luce ottenuti dall\u2019architetto del seicento con cristalli molati.\nCon \"I fantasmi di Challant\", \"Il \u00abSignor Zero\u00bb e il manoscritto medievale\" e \"Gli occhiali di Cavour\" la scrittrice ha proseguito le avventure del capitano Flores.\nMolti dei suoi romanzi sono stati tradotti in inglese, francese, tedesco, spagnolo, portoghese, polacco, russo.\nMorte.\nMuore in seguito a ricovero presso l'Ospedale Maria Vittoria di Torino il 7 luglio 2016 dovuto a complicanze legate alla malattia cronica. I funerali, in forma laica, si sono svolti nel Monumentale di Torino.\nIl corpo \u00e8 stato infine cremato e le sue ceneri riposano nel piccolo cimitero di Exilles in Val di Susa, dove la scrittrice aveva ambientato uno dei suoi romanzi.\nIntitolazioni.\nNel 2018 presso il Forte di Exilles si \u00e8 svolta la premiazione della Prima Edizione del Premio Letterario istituito a suo nome.\nNel 2021 al Mausoleo della Bela Rosin, il suo nome insieme a quello di altre 14 scrittrici italiane viene ricordato tramite la piantumazione nel parco di 15 rose."}
{"id": "1156178", "revid": "24443", "url": "https://it.wikipedia.org/wiki?curid=1156178", "title": "Tersiva", "text": ""}
{"id": "1156180", "revid": "1652635", "url": "https://it.wikipedia.org/wiki?curid=1156180", "title": "Lacerta (zoologia)", "text": "Lacerta \u00e8 un genere di rettili della famiglia Lacertidae, che comprende alcune specie comunemente chiamate lucertole o ramarri.\nTassonomia.\nComprende le seguenti specie:"}
{"id": "1156182", "revid": "367445", "url": "https://it.wikipedia.org/wiki?curid=1156182", "title": "Guerre di religione in Francia", "text": ""}
{"id": "1156184", "revid": "46291", "url": "https://it.wikipedia.org/wiki?curid=1156184", "title": "Campanula rotundifolia", "text": "La campanula soldanella (nome scientifico Campanula rotundifolia L.) \u00e8 un'elegante e delicata pianta dai fiori blu a forma di campana, appartenente alla famiglia delle Campanulaceae.\nEtimologia.\nIl nome generico (\"campanula\") deriva dalla forma a campana del fiore; in particolare il vocabolo deriva dal latino e significa: \"piccola campana\".\nDalle documentazioni risulta che il primo ad usare il nome botanico di \u201cCampanula\u201d sia stato il naturalista belga Rembert Dodoens, vissuto fra il 1517 e il 1585. Tale nome comunque era in uso gi\u00e0 da tempo, anche se modificato, in molte lingue europee. Infatti nel francese arcaico queste piante venivano chiamate \u201cCampanelles\u201d (oggi si dicono \u201cCampanules\u201d o \u201cClochettes\u201d), mentre in tedesco vengono dette \u201cGlockenblumen\u201d e in inglese \u201cBell-flower\u201d o \u201cBlue-bell\u201d. In italiano vengono chiamare \u201cCampanelle\u201d. Tutte forme queste che derivano ovviamente dalla lingua latina. L'epiteto specifico (\u201crotundifolia\u201d) fa riferimento alla forma delle foglie basali.\nIl binomio scientifico della pianta di questa voce \u00e8 stato proposto da Carl von Linn\u00e9 (1707\u00a0\u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum - 1:. 163\u00a01753\" del 1753.\nDescrizione.\nL'altezza di queste piante \u00e8 variabile da 10 a 60\u00a0cm. La forma biologica \u00e8 definita come emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Se stropicciata o spezzata la pianta rilascia un succo bianco lattiginoso e denso (contengono infatti lattice lattescente e accumulano inulina).\nRadici.\nLa radice \u00e8 secondaria a partire dal rizoma.\nInfiorescenza.\nL'infiorescenza \u00e8 del tipo racemo pauciflora (pochi fiori) con fiori penduli (mentre i boccioli sono eretti, mentre alla fioritura il fiore \u00e8 patente). In fase di appassimento i fiori accentuano l'inclinazione-pendenza. I peduncoli fiorali sono grossi quanto le ramificazioni finali del fusto. \nFiori.\nI fiori sono tetra-ciclici, ossia sono presenti 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi. Dimensione dei fiori: 1\u00a0\u2013 2,5\u00a0cm.\nFrutti.\nIl frutto consiste in una capsula pendula triloculare. La deiscenza avviene per valve basali. Dimensione della capsula : 3\u00a0\u2013 4\u00a0mm di diametro.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Campanula rotundifolia\" (Campanulaceae) \u00e8 relativamente numerosa con 89 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) comprendente circa 50 generi (\"Campanula\" \u00e8 uno di questi). Il genere \"Campanula\" a sua volta comprende 449 specie (circa 50 nella flora italiana) a distribuzione soprattutto circumboreale, ossia hanno origine dai territori delle zone temperate dell'emisfero boreale (una ventina e forse pi\u00f9 sono originarie dell'America del Nord). \u00c8 comunque dalle regioni mediterranee che si pensa abbia avuto inizio la distribuzione, nel resto del mondo, di queste piante. \nIl Sistema Cronquist assegna al genere \"Campanula\" la famiglia delle Campanulaceae e l'ordine delle Campanulales mentre la moderna classificazione APG la colloca nell'ordine delle Asterales (stessa famiglia). Sempre in base alla classificazione APG sono cambiati anche i livelli superiori (vedi tabella in testa a questa voce).\nI numeri cromosomici di \"C. rotundifolia\" \u00e8: 2n = 34, 68 e 102.\nVariabilit\u00e0.\nQuesta specie si presenta in diverse forme: si tratta di una specie polimorfa (sia tetraploide che esaploide, ma anche diploide). Le caratteristiche morfologiche possono cambiare a seconda delle varie popolazione che comunque rimangono sempre interfertili. Le variet\u00e0 maggiori le troviamo nell'ovario che pu\u00f2 essere glabro o papilloso, nel fusto che pu\u00f2 essere pubescente oppure no e nelle foglie che possono o no essere cigliate alla base.\nIl polimorfismo di questa pianta ha generato non poca confusione nella tassonomia del passato (e attuale). Sandro Pignatti nella \"Flora d'Italia\" descrive diverse entit\u00e0 come specie autonome, ma attualmente considerate \"incluse\" in \"rotundifolia\" da alcune checklist ma non da altre. Tutte queste specie sono da considerarsi di tipo corologico Endemico:\nInoltre nella \"Flora d'Italia\" \u00e8 descritta la sottospecie \"pedemontana\" (pianta con foglie cigliate alla base) distribuita soprattutto in Valle d'Aosta; mentre in altre checklist \u00e8 citata la sottospecie \"Campanula rotundifolia\" subsp. \"hispanica\" .\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nLa grande variabilit\u00e0 della \"Campanula rotundifolia\" pu\u00f2 far s\u00ec che alcuni suoi individui abbiano delle caratteristiche morfologiche vicine ad altre specie. Normalmente la \"Campanula rotundifolia\" si distingue dalle altre specie simili soprattutto per le foglie basali rotonde e dentate che possono essere ancora presenti alla fioritura. Qui di seguito sono elencate alcune specie che possono essere confuse con la specie di questa voce:\nUsi.\nQuesta pianta, nei paesi di religione cattolica romana, \u00e8 dedicata a San Domenico.\nUn tempo era considerata un rimedio per l'epilessia, uso oggi completamente abbandonato.\nCucina.\nUna volta le sue radici venivano consumate come quelle della \u201cCampanula commestibile\u201d(\"Campanula rapunculus\").\nGiardinaggio.\nI fiori presi singolarmente non sono molto significativi, ma messi in una aiuola insieme con molte piante della stessa specie raggiungono grandi effetti ornamentali.\nIndustria.\nI fiori, se sottoposti a torchiatura, secernono un liquido che serve come inchiostro che con l'aggiunta di allume diventa verde."}
{"id": "1156186", "revid": "2175", "url": "https://it.wikipedia.org/wiki?curid=1156186", "title": "Glasnost", "text": ""}
{"id": "1156194", "revid": "2184448", "url": "https://it.wikipedia.org/wiki?curid=1156194", "title": "Zeravshan", "text": "Lo Zeravshan (in tagico \u0414\u0430\u0440\u0451\u0438 \u0417\u0430\u0440\u0430\u0444\u0448\u043e\u043d, \"Daryoyi Zaraf\u015fon\"; in usbeco \u0417\u0435\u0440\u0430\u0432\u0448\u043e\u043d, \"Zeravshon\"; in russo \u0417\u0435\u0440\u0430\u0432\u0448\u0430\u043d, \"Zeravshan\", \"Zaravshan\" o \"Zarafshon\"; noto nel suo corso superiore come \u041c\u0430\u0442\u0447\u0430, \"Matcha\") \u00e8 un fiume del Tagikistan e dell'Uzbekistan. Il nome del fiume \u00e8 di origine persiana e significa \u00abapportatore di oro\u00bb.\nDescrizione.\nNasce in Tagikistan a 2750 metri sul livello del mare dal ghiacciaio Zeravshan, nel punto in cui convergono le catene dei monti Zeravshan e Turkestan. \u00c8 lungo 781 km ed ha un bacino idrografico di 4000 km\u00b2; secondo alcuni, invece, avrebbe una lunghezza di 877 km e un bacino di 17.700 km\u00b2. Altri dati ancora indicano una lunghezza di 644 (Brockhaus, 1911) od 886 km (Meyers Konversations-Lexikon, 5\u00aa edizione). Alla sorgente il fiume \u00e8 noto con il nome di Mostchokh-Darya. Solo pi\u00f9 a valle, dopo aver ricevuto l'apporto di numerosi affluenti, assume il nome di \"Zeravshan\".\nPer i primi 300 km il fiume scorre interamente in Tagikistan. In questo tratto scorre in direzione ovest incassato in una stretta vallata tra i monti Turkestan a nord, che lo sovrastano con ripide pendici, e Zeravshan a sud, fino a Panjakent; la valle inizia ad allargarsi passata Firman Tepa. Penetra allora in quella che viene chiamata valle dello Zeravshan, situata nella regione di Samarcanda, in Uzbekistan. Qui assume una direzione nord-ovest e ad est di Samarcanda, nella valle di Miankal, in prossimit\u00e0 del monte Tschoponaiy, il suo corso viene sbarrato da una diga per l'irrigazione; dalla diga il fiume fuoriesce in due canali distinti, l'Ak Darya (\u00abFiume Bianco\u00bb) e il Kara Darya (\u00abFiume Nero\u00bb), che si riuniscono nel distretto di Khatyrchi (presso Yangirabad).\nComplessivamente lo Zeravshan ha 70 affluenti. Alcuni di essi, tuttavia, non sempre riescono a raggiungerlo per la mancanza d'acqua. Lo Zeravshan \u00e8 collegato all'Amu Darya attraverso un canale di irrigazione. Il fiume, comunque, disperde le sue acque nel deserto, a sud-ovest di Bukhara, in una palude salmastra chiamata Karak\u00f6l (Karag\u00f6l), ad appena 20 km di distanza dall'Amu Darya, senza per\u00f2 mai raggiungerlo.\nNel punto in cui lo Zeravshan lascia il Tagikistan per entrare in Uzbekistan il fiume ha una portata annua di 5,3 km\u00b3. Pi\u00f9 a valle, la portata sale appena a 5,5 km\u00b3. Attualmente il Tagikistan utilizza solamente 0,3 km\u00b3 delle sue acque, una quantit\u00e0 pari a circa il 6-8% della portata. Tutta l'acqua rimanente viene sfruttata in Uzbekistan.\nLungo lo Zeravshan l'uomo ha costruito una serie di dighe che hanno portato alla formazioni di bacini artificiali, come quelle di Pervomai, Akdarin, Damkhodzhin, Narpai, Karmarin, Shafrikan, Kharkhur e Babkent, e numerosi canali di medie e grandi dimensioni per l'irrigazione e l'approvvigionamento idrico. Lungo il corso medio del fiume si trovano i bacini artificiali di Tudakul (tra i 17.500 e i 22.000 ettari), Kuyumazar (1600 ha) e Shurkul (1600 ha). Numerosi sono i bacini artificiali contenenti anche acque molto salate. I canali di drenaggio trasportano acqua in quattro specchi d'acqua, i laghi Dengizkul (25.000 ettari), Karakyr (12.000 ettari), Tuzgan (5700 ettari) e Shurgak (1600 ettari). Nelle regioni di Samarcanda e Navoiy l'acqua \u00e8 necessaria per irrigare 530.000 ettari di terra, che viene utilizzata principalmente per coltivare prodotti agricoli che soddisfano le esigenze di una popolazione rurale in rapida crescita. Gi\u00e0 nel 1900, 126 canali irrigavano una superficie di 7143 km\u00b2 (secondo il Meyers Konversations-Lexikon).\nLa qualit\u00e0 delle acque del fiume \u00e8 andata peggiorando a causa dell'apporto delle acque di ritorno delle irrigazioni e delle acque reflue di citt\u00e0 come Samarcanda, Kattakurgan e Navoiy. Il contenuto di sale aumenta dagli 0,27 g/l alla sua sorgente fino ai 2,4 g/l in prossimit\u00e0 della foce. Il fiume diviene particolarmente inquinato a valle delle citt\u00e0 di Kattakurgan e Navoiy."}
{"id": "1156195", "revid": "92719", "url": "https://it.wikipedia.org/wiki?curid=1156195", "title": "Zerav\u0161an", "text": ""}
{"id": "1156200", "revid": "123307162", "url": "https://it.wikipedia.org/wiki?curid=1156200", "title": "Mark Sloan", "text": "Mark Everett Sloan \u00e8 stato un personaggio della serie televisiva \"Grey's Anatomy\", interpretato dal Eric Dane.\nDescrizione.\nMark proviene da un'agiata e distaccata famiglia newyorkese. Orfano di madre, da piccolo divent\u00f2 amico di Derek Shepherd nonch\u00e9 una sorta di secondo figlio per la sua famiglia; nonostante ci\u00f2 ebbe una relazione con la sorella di Derek, Nancy. La loro amicizia continu\u00f2 per tutta l'infanzia fino all'et\u00e0 adulta e Mark fece da testimone al matrimonio tra Derek e Addison Montgomery. Ha studiato medicina e ha scelto due specializzazioni, chirurgia plastica e otorinolaringoiatria; col tempo \u00e8 diventato uno dei migliori chirurghi della East Coast. Mentre il matrimonio tra Derek e Addison cominciava ad avere i primi problemi, lei e Mark ebbero una relazione e Derek li sorprese mentre avevano un rapporto sessuale.\nDopo che Derek dichiar\u00f2 la fine sia del matrimonio con Addison sia dell'amicizia con Mark, quest'ultimo e Addison vissero insieme per due mesi durante i quali Addison rimase incinta di suo figlio. Mark inizialmente era eccitato dall'idea della gravidanza, ma lei abort\u00ec, pensando che lui non sarebbe stato un buon padre, oltre che a un uomo infedele, e lo lasci\u00f2, cercando di ricucire i rapporti con Derek a Seattle.\nProfessionalmente, Mark \u00e8 considerato un chirurgo competente e di successo. Alex Karev lo stima e Richard Webber ha dichiarato che aggiungere Mark al Seattle Grace farebbe raddoppiare gli introiti del reparto di chirurgia plastica. Della sua filosofia professionale dice \"la gente non viene da me per mettere a posto la parte esteriore. Vengono da me per sistemare la parte interiore\".\nSi descrive sicuro di s\u00e9 e spesso arrogante ma ha ammesso a Meredith: \u00abil mio psicologo da 400 dollari all'ora dice... dietro questa esteriorit\u00e0 dura e sicura, sono autodistruttivo e mi disgusto a un livello quasi patologico\u00bb.\nMark ha problemi con l'impegnarsi seriamente nelle relazioni, ha infatti avuto un numero esorbitante di avventure; tra le sue colleghe ha avuto un rapporto sessuale con Addison, con Callie Torres, con Lexie Grey, con Teddy Altman e all'inizio ha flirtato con Meredith. \u00c8 spesso impaziente e sdegnoso per la responsabilit\u00e0 di insegnare ai tirocinanti, ma \u00e8 anche intelligente e strategico; \u00e8 capitato infatti che si servisse degli altri per arrivare ai suoi scopi, come ad esempio utilizzare Meredith in un'operazione, per mostrare come fosse bravo a insegnare.\nNella puntata 8x13 appare nella realt\u00e0 parallela come soccorritore di Lucille (Lexie, che nella realt\u00e0 \u00e8 il suo vero amore), che stava quasi per investire, anche in questa realt\u00e0 \u00e8 un dottore e ha una relazione con Addison Shepherd, infatti il bambino che la donna aspetta e che sembrava essere di Derek \u00e8 suo.\nDopo la sua morte venne cambiato il nome dell'ospedale in cui lavorava in Grey Sloan Memorial, in suo onore e di Lexie Grey.\nStoria del personaggio.\nSeconda stagione.\nMark arriva a Seattle con l'intenzione di riconquistare Addison e ritornare con lei a New York. Durante la visita, Meredith, Cristina e Izzie discutono il soprannome da affibbiargli; pensano prima a \"McSexy\" e a \"McYummy\" (letteralmente: \"appetitoso\"), ma Meredith poi pensa a \"McSteamy\" (letteralmente: \"erotico\", tradotto nella versione italiana come \"Dottor Bollore\", anche se alla sua prima apparizione \u00e8 stato tradotto come \"Dottor Focoso\"). Addison rifiuta l'offerta di Mark e Derek rifiuta le sue scuse, lasciandolo tornare a New York a mani vuote.\nTerza stagione.\nRitorna a Seattle quando Addison lo chiama facendo una \"transcontinental booty-call\", come la descrive lei; ovvero una telefonata con lo scopo di incontrarsi e copulare (nel gergo esatto la pratica \u00e8 definita soltanto \"booty-call\"), ma quando lui le chiede di ritornare con lui, lei nuovamente rifiuta. Allora Mark accetta il posto che gli viene offerto al Seattle Grace Hospital da Richard Webber.\nMark non viene accolto caldamente da Addison e Derek (che si sono riconciliati), anche se lui vorrebbe riparare i rapporti con entrambi. Ha una breve relazione con Callie Torres quando lei litiga con suo marito, George O'Malley, e sviluppa un'amicizia con Meredith.\nA Mark non piace Seattle, \u00e8 disturbato dal clima e percepisce la grande differenza con Manhattan.\nSta per lasciare il suo posto al Seattle Grace quando apprende che il primario Richard Webber sta per andare in pensione; il posto di primario sarebbe quindi, a breve, vacante. Entra in competizione con gli altri per il posto, scegliendo strategie diverse. Rimane anche per ricucire i rapporti con Derek e Addison. Quest'ultima lo sfida, dicendogli che se fosse riuscito per sessanta giorni a non copulare gli avrebbe dato un'altra possibilit\u00e0. Trentadue giorni dopo Mark vede uscire Addison e Alex da uno stanzino, e capisce cosa \u00e8 successo tra di loro. Ferito, mente ad Addison dicendole che lui ha avuto un rapporto sessuale e ha quindi rotto il patto. Nel frattempo, anche se con Derek il rapporto \u00e8 ancora duro, fa dei progressi aiutando Meredith dopo il suo annegamento.\nQuarta stagione.\nLa fama del dottor Sloan \u00e8 essenzialmente legata, oltre che alle sue straordinarie capacit\u00e0 di chirurgo, alla sua natura di \"cattivo ragazzo\", che vanta una lunga lista di vittime, tra cui tutte le infermiere dell'ospedale.\nProprio per questo motivo Mark nell'episodio 14 della quarta serie \"Vincere le paure\" \u00e8 protagonista di un boicottaggio da parte delle infermiere, che per punirlo per il suo carattere da \"prostituto\" decidono di non prendere parte ai suoi interventi, lasciandolo senza aiuto in sala operatoria. Questo scatena un putiferio in ospedale, poich\u00e9 il rappresentante sindacale delle infermiere, che \"casualmente\" risulta essere Adele, la moglie del dott. Webber, arriva con il marito alla conclusione di dover fare dichiarare a tutti i dipendenti dell'ospedale le eventuali relazioni sessuali con dei colleghi, e a metterle per iscritto su un modulo, nero su bianco.\nAlla fine della quarta stagione, protagonista di un mirabolante m\u00e9nage \u00e0 trois con Callie ed Erica Hahn, Mark aiuta la prima a rendersi conto della propria bisessualit\u00e0 e la spinge a rivelare i propri sentimenti a Erica.\nQuinta stagione.\nLe due incominciano una relazione, che Mark appoggia con vari consigli appena possibile. Nel frattempo comincia a provare interesse per la giovane Lexie Grey, sorellastra di Meredith, ma per ordine di quest'ultima \u00e8 messo in guardia da Derek a stare alla larga dalla ragazza. Lexie, per\u00f2, \u00e8 interessata al bel dottore e finisce per dichiararsi. I due intraprendono una relazione e subito dopo, costretto da Lexie, Mark rivela a Derek di avere una storia con la piccola Grey. Derek per\u00f2 reagisce male perch\u00e9 aveva appena perso un paziente e comincia a picchiarlo.\nI due faranno pace, e Mark prender\u00e0 in considerazione di comprare una casa con Lexie, ma questi finiscono per litigare perch\u00e9 lei dice che non \u00e8 ancora pronta per vivere insieme. Alla fine rifanno pace e Lexie va a vivere da lui.\nSesta stagione.\nNella sesta stagione, fa la sua prima apparizione Sloan Riley, una ragazza che dice di essere sua figlia, avuta da una relazione di Mark al liceo. Bench\u00e9 Mark sapesse che la sua ex fidanzata del liceo (Samantha Riley) fosse rimasta incinta, egli non appur\u00f2 mai se avesse abortito o meno dopo averle lasciato dei soldi per l'operazione.\nNonostante all'inizio il rapporto tra i due sia freddo e distaccato, Mark decide di aiutarla quando Riley gli dice di essere incinta e di non aver altro posto in cui andare. Quando, per\u00f2, si viene a sapere grazie a un'ecografia di un problema che potrebbe far nascere il bambino di Riley senza arti inferiori, Mark e Lexie rompono la loro relazione proprio perch\u00e9 Mark sceglie la figlia a Lexie e decide di partire con la ragazza a Los Angeles per l'operazione che Addison voleva fare inizialmente quando era venuta al Seattle Grace.\nSuccessivamente, si arrabbia per la relazione di Alex e Lexie.\nQuando torna a Seattle, non parla pi\u00f9 con Lexie e ogni volta che vede Alex gli dice di andarsene. Allora torna a essere come una volta, un donnaiolo.\nQuando Alex e Lexie si mettono assieme, Callie dice a Mark che sa che lui l'ama ancora, allora quella sera Mark chiede a Lexie un'altra possibilit\u00e0,\nper\u00f2 lei gli dice che adesso ha un ragazzo e lui le dice che potrebbe avere un marito.\nSettima stagione.\nMark riprender\u00e0 nel corso della stagione la relazione con Lexie. Quando era depresso per lei, dopo la partenza di Arizona, si era per\u00f2 lasciato andare con Callie ad un rapporto sessuale, ma la donna rimane incinta e lui decide di allevare il bambino assieme alle due donne. Dimostra cos\u00ec di essere un padre con un ruolo attivo nella vita di Sophia, Callie e Arizona, lasciandosi nuovamente con Lexie quando quest'ultima viene a sapere del bambino.\nOttava stagione.\nMark conosce Julia, un'oculista carina, simpatica e talentuosa. Cos\u00ec, mentre continua a fare il bravo padre della sua piccola Sophia, incomincia a frequentarla e si fidanza con lei. Nonostante la relazione duri a lungo e sia vista di buon occhio da tutti lui non si dichiarer\u00e0 mai pronto a dirle di amarla. Intanto Lexie, dopo essersi lasciata con Jackson, si rende conto di amarlo ancora ed \u00e8 gelosa della storia con Julia e Mark capisce che anche lui ama Lexie ma questa, nell'ultima puntata dell'ottava stagione, gli morir\u00e0 tra le braccia, subito dopo che lui le ha confessato di amarla.\nNona stagione.\nIl personaggio di Mark Sloan \u00e8 presente solo in due puntate nella nona stagione, infatti a seguito delle gravi ferite riportate durante l'incidente aereo va in coma e dopo trenta giorni viene lasciato morire come da lui richiesto nel suo testamento biologico."}
{"id": "1156203", "revid": "128245", "url": "https://it.wikipedia.org/wiki?curid=1156203", "title": "Torres", "text": ""}
{"id": "1156210", "revid": "12405", "url": "https://it.wikipedia.org/wiki?curid=1156210", "title": "Lago Balkha\u0161", "text": ""}
{"id": "1156213", "revid": "6923", "url": "https://it.wikipedia.org/wiki?curid=1156213", "title": "Lancia Veicoli Industriali", "text": "La Lancia \u00e8 una delle pi\u00f9 famose e antiche case automobilistiche italiane. Nata a Torino nel 1906, \u00e8 oggi parte del gruppo Stellantis. La divisione Lancia Veicoli Industriali \u00e8 stata costituita nel 1912, ovvero poco prima dello scoppio della prima guerra mondiale.\nLa Lancia rimase di propriet\u00e0 della famiglia fondatrice fino al 1955, quando fu rilevata da Carlo Pesenti che successivamente, nel 1969, la cedette alla FIAT. Nel 1970 la divisione Lancia Veicoli Industriali divenne Lancia Veicoli Speciali, offrendo modelli complementari alla Fiat V.I. sino alla costituzione dell'IVECO.\nGli autocarri militari \u2013 il periodo bellico.\nCon l'apertura del nuovo nucleo produttivo sito nel quartiere di Borgo San Paolo a Torino (attuale via Monginevro), la Lancia ebbe la possibilit\u00e0 di ampliare la sua attivit\u00e0, sino a quel momento legata esclusivamente alla fabbricazione di autovetture. Cos\u00ec, nel 1912, avvi\u00f2 la costruzione del primo autocarro per uso militare l\"'1.Z.\" che sar\u00e0 prodotto sino al 1916 appositamente per il Regio Esercito Italiano, all'epoca impegnato sul fronte della guerra in Libia.\nPoi, con lo scoppio della prima guerra mondiale, la Lancia venne decretata \"stabilimento ausiliare di guerra\", spingendo i vari reparti a dover rispondere in primo luogo alle necessit\u00e0 militari; venne quindi temporaneamente abbandonato il progetto di un motore a 8 cilindri a V appena brevettato e ridimensionata la produzione della \"Tipo 61\" (25/35 HP-Theta), che continu\u00f2 a essere costruita principalmente per i servizi dei comandi militari.\nDovendosi quindi dedicare alla fornitura di prodotti bellici, la Lancia \u2013 gi\u00e0 fornitrice all'esercito dell\u2019\"1.Z\". (di cui Ansaldo utilizzer\u00e0 i telai per allestire l'autoblindo \"1.Z\") \u2013 non ebbe difficolt\u00e0 ad aggiungere nel 1915, accanto alla produzione dell\" '1.Z.\", quella dell'autocarro \"1.Z.M.\", nella versione passo normale (Jota) e nella versione passo corto (Djota), con uguale motore a 4 cilindri di 4.942 cm\u00b3 ma con telaio di passo diverso (l\"'1.Z.\" aveva infatti un passo di 3,35 m, mentre le versioni \"1.Z.M.\" avevano rispettivamente un passo di 3,60 m e di 3,00 m). Le produzioni delle versioni originate attorno al progetto \"1.Z.M.\" \"passo lungo e corto\" cessarono nel 1919, quando oramai a guerra terminata la domanda di autocarri militari si contrasse. Da menzionare il fatto che i modelli \"1.Z.M.\" che erano sopravvissuti alla prima guerra mondiale e che furono tenuti in manutenzione, furono utilizzati negli anni '30 nelle guerre coloniali italiane e durante la guerra civile spagnola, per ultimo furono utilizzati dalle truppe tedesche nella seconda guerra mondiale, vi sono numerose testimonianze fotografiche su questi utilizzi da parte dei militari. Per un progetto militare che aveva pi\u00f9 di 30 anni (e in un periodo di grande e rapido avanzamento tecnologico) e per quei veicoli prodotti, che ebbero sicuramente e lungamente un uso assai gravoso, si pu\u00f2 solo rilevare l'incredibile resistenza e affidabilit\u00e0 anche della prima generazione degli autotelai motorizzati Lancia.\nLa produzione di tutti gli autocarri in questo primo periodo fu di 3 437 esemplari in tutto.\nI veicoli industriali dal 1921 al 1945.\nAlla fine della prima guerra mondiale la Lancia dovette fronteggiare, come molte altre aziende sue concorrenti, il difficile passaggio della riconversione dalle produzioni belliche a quelle di pace, sebbene in misura minore poich\u00e9 Vincenzo Lancia si rifiut\u00f2 di attrezzare industrialmente la sua fabbrica alle produzioni di armi. In questa fase la Lancia continu\u00f2 a produrre autocarri e veicoli militari, ma l'attivit\u00e0 si concentr\u00f2 primariamente in un rilancio sostanziale legato al settore auto, con la nascita della \"Lambda\" che fu una vettura tra le pi\u00f9 rivoluzionarie al mondo. Tale impostazione poneva di fatto in secondo piano il settore dei veicoli industriali, con la creazione di prodotti perlopi\u00f9 derivati dall'ambito automobilistico. Nei fatti era stato sempre cos\u00ec, sin dal debutto dell\u2019\"1.Z.\". Il trasporto ferroviario era ancora molto forte e diffuso, lo sviluppo dei trasporti su strada era nascente e i residuati bellici dismessi dall'esercito saturavano la domanda del trasporto su gomma. Ben diversa era la situazione del trasporto passeggeri urbano ed extraurbano, dove la domanda era sempre pi\u00f9 crescente, ma il costo di una carrozzeria per un grande autobus era superiore al costo dell'autotelaio motorizzato, al punto che il prezzo poteva rivaleggiare con quello delle auto dei sovrani e dei pi\u00f9 ricchi nobili o imprenditori. Poteva costare quanto un'Isotta Fraschini oppure una Rolls-Royce. Erano necessari ingenti capitali, tuttavia all'inizio dei primi anni venti circolavano ancora i rudimentali autobus prebellici da debolissime potenze da 20 o 30 CV con gomme piene e velocit\u00e0 tra i 20 e i 30 km/h, fu in questo mercato che si posero le basi di sviluppo dei nuovi potenti, veloci e assai pi\u00f9 confortevoli veicoli industriali Lancia.\nNel 1921 la casa torinese rinnov\u00f2 la produzione prebellica con la creazione di due nuovi modelli prettamente destinati a un uso civile, il Trijota e il Tetrajota. Questi due veicoli erano realizzati come sempre da un autotelaio motorizzato destinato ai carrozzieri che si occupavano degli allestimenti richiesti dai committenti, sia in qualit\u00e0 di autocarri che come autobus, in versione chiusa o aperta (\"char-a-bancs\" in Italia ribattezzati \"torpedoni\"). Questi autotelai erano leggermente maggiorati rispetto ai precedenti, montavano il collaudato motore a valvole laterali da 70 CV, 2 200 giri/min, 4 cilindri in linea, con la nuova importante modifica della testa smontabile (motore tipo 64) rispetto ai precedenti modelli che adottavano il motore anteguerra tipo 61 a testa fissa, cio\u00e8 fusa nel blocco cilindri con il nuovo cambio tipo 107 che sostituiva il cambio tipo 106 montato sui veicoli con motore tipo 61. Il passo fu di 335 cm per il Trijota e di 385 cm per il Tetrajota. Il Trijota fu carrozzato perlopi\u00f9 come autocarro, mentre il Tetrajota soprattutto come autobus. Entrambi i modelli, prodotti complessivamente in 585 esemplari, riscossero un buon successo anche all'estero. Il Trijota termin\u00f2 la produzione nel 1922/3. Il Tetrajota fu prodotto dal 1921 fino al 1924. Le buone aspettative dei progettisti Lancia furono coronate da un successo post-vendita che spinse la casa torinese a specializzarsi in questa crescente realt\u00e0 produttiva.\nInfatti, nel 1924, la Lancia inizi\u00f2 la produzione di un nuovo tipo di autocarro pesante, il Pentajota, che fu il primo \"gigante\" della strada, capace di una portata che solo pochi autotelai americani come il REO potevano disporre, ponendo per qualche anno l'azienda come leader europeo in questa fascia di segmento. Azionato sempre dall'ottimo motore da 70 CV tipo 64 aveva il nuovo cambio tipo 111 che succedeva al tipo 107. Era in grado di raggiungere i 65 Km/h. Inoltre, grazie all'aumento del passo (portato a 431 cm) e di un cassone da 370 cm x 210 cm riusc\u00ec a guadagnarsi la committenza pi\u00f9 esigente delle autolinee italiane e anglosassoni. Interessante, poi, su questo modello, l'importante adozione dei freni sulle ruote anteriori: il pedale comandava i cavi metallici che agivano simultaneamente su due giganteschi freni a tamburo anteriori e su quello della trasmissione (la frenatura sulle ruote posteriori avveniva invece unicamente per mezzo della leva azionata manualmente). ll Pentajota venne costruito in due serie, la prima dal 1924 al 1925 e la seconda dal 1925 al 1928. Se meccanicamente non differivano molto, all'inizio la prima serie (come tutti i modelli serie Jota precedenti) aveva ancora il pulsometro sul motore per l'alimentazione pressurizzata sul serbatoio come i precedenti veicoli Lancia anteguerra, il che imponeva l'uso della pompa ad aria prima della partenza per caricare il circuito di alimentazione, successivamente nella seconda serie fu montato il pi\u00f9 progredito sistema Nivex di alimentazione a depressione, ma la pi\u00f9 evidente differenza fu la linea di cintura del cofano motore che si alz\u00f2 per pi\u00f9 di 20 cm conferendo al veicolo un aspetto assai pi\u00f9 moderno e aggressivo; soluzione apprezzata dalle compagnie di trasporto poich\u00e9 l'aspetto curato delle carrozzerie era importantissimo per attrarre i passeggeri. Pochissimi privilegiati avevano un'automobile, ma il piacere di una passeggiata, di un viaggio, su un bell'autobus poteva essere alla portata e diffondersi. Il Pentajota prima serie fu prodotto in 625 esemplari mentre la seconda serie in 1 096 esemplari per un totale di 1 771 esemplari. Alla serie Pentajota segu\u00ec in 13 esemplari quella del modello Esajota che fu considerato alla stregua di un prototipo, nel corso del 1928, anno in cui inizi\u00f2 la produzione del successore Eptajota.\nNel frattempo, il miglioramento delle condizioni di vita della borghesia e delle fasce operaie, nella seconda met\u00e0 degli anni venti, cre\u00f2 una grandissima domanda di trasporti, e questo spinse le societ\u00e0 del servizio autobus ad una necessaria vertiginosa crescita del numero del parco mezzi. Cos\u00ec, con l'Eptajota la Lancia riusc\u00ec ad imporsi nuovamente in questo mercato, realizzando di fatto l'ultima evoluzione dei modelli derivati dalla serie Jota. Grazie alla maggiorazione dell'autotelaio l'Eptajota venne costruito con un passo di 472 cm e con la possibilit\u00e0 di aumentare la sua lunghezza del cassone sino a 455 cm. In pi\u00f9, per seguire una particolare richiesta del Comune di Milano, che fu tra i principali acquirenti, questo modello fu caratterizzato dall'adozione di un telaio con longheroni di foggia tale da consentire di abbassare il pavimento. Comodo e di grande portata l'Eptajota (quasi 2 000 esemplari, dal 1928 al 1934) mostr\u00f2 il suo limite nella ormai insufficiente potenza e coppia del motore, progettato in verit\u00e0 per modelli assai pi\u00f9 piccoli e di minore portata. Le velocit\u00e0 di trasporto restavano basse soprattutto nell'uso urbano, dove il limite consentito era 18 km/h, ma anche nel trasporto extraurbano, dove il limite era di 30 km/h; e comunque il mezzo non avrebbe potuto raggiungere velocit\u00e0 superiori poich\u00e9 la stragrande maggioranza delle strade era in battuto o macadam. Inoltre, quando si incontravano salite \u2013 che in Italia non mancano \u2013 anche quelle modeste delle colline, l'Eptajota stracarico, come i suoi numerosi concorrenti: FIAT, OM, Ceirano, Ansaldo, SPA, ecc. si poteva trovare nella necessit\u00e0 di dover far scendere i passeggeri. Solo gli Eptajota in servizio sulla prima autostrada, la Milano-Laghi ebbero la possibilit\u00e0 di superare il limite dei 30 km/h ed arrivare alle \"stratosferiche velocit\u00e0\" per quell'epoca di 50/60 km/h. In Gran Bretagna il limite era 18 miglia orarie, pari a circa 29 km/h.\nNel corso del 1927, seguendo le maggiori esigenze di potenza e portata, la Lancia decise di iniziare il progetto di un autotelaio/motore del tutto nuovo, pi\u00f9 moderno, pi\u00f9 adatto a essere carrozzato come autobus urbano ed extraurbano, ben oltre i limiti del progetto Jota e si arriv\u00f2 all'Omicron. Questo gigante di dimensioni ormai \"moderne\" era munito di un nuovo motore a benzina di 6 cilindri in linea da 7 069\u00a0cm\u00b3 (alesaggio 100 mm, corsa 150 mm) che erogava \u2013 grazie anche all'adozione delle valvole in testa comandate da due alberi di distribuzione\u00a0\u2013 quasi 92\u00a0CV a 1 600 giri/min (da notare su questo modello la collocazione del gruppo centrale del ponte: sistemato lateralmente per poter abbassare il pi\u00f9 possibile l'altezza da terra del corridoio centrale del veicolo). L'Omicron fu costruito nella versione a passo corto (512,5 cm) e a passo lungo (592 cm). Grande attenzione venne rivolta nelle fasi progettuali del mezzo all'impianto frenante, costituito da freni meccanici sulle 4 ruote (a pedale) e un freno a mano agente su apposite ganasce al ponte posteriore (affiancate a quelle azionate dal pedale, ma da esse indipendenti). Nel 1929, dopo i primi duecento esemplari, l'impianto fu modificato e migliorato con l'applicazione di un servofreno a depressione di tipo Dewandre per ridurre lo sforzo da esercitare sul pedale e avere una frenata assai pi\u00f9 efficace. Malgrado un consumo di benzina decisamente elevato, l'Omicron riscosse un ottimo successo (601 esemplari dal 1929 al 1936), soprattutto grazie alla meritata fama di veicolo indistruttibile (si parl\u00f2 di esemplari che raggiunsero e superarono il traguardo dei due milioni di chilometri). Le qualit\u00e0 dell'Omicron conquistarono anche i mercati esteri, e alcuni esemplari, attrezzati come vagoni-letto, vennero utilizzati per un servizio di linea attraverso il Sahara, tra l'Algeria e il Sudan francese. Inoltre, per porre rimedio al problema degli alti costi di carburante, fu deciso in un secondo momento di passare all'alimentazione a gasolio, con un motore a ciclo Diesel, sostituendo il propulsore originale con quello nuovissimo del cinque cilindri da 6 871\u00a0cm\u00b3 e 93\u00a0CV sviluppato per l'autocarro 3Ro, su sollecito delle societ\u00e0 di trasporto.\nA met\u00e0 degli anni trenta, Vincenzo Lancia dovendo soddisfare una pressante richiesta governativa, volta a creare dei poli industriali con manodopera di lingua italiana nell'ex Tirolo (divenuto dopo la prima guerra mondiale Alto Adige), decise di spostare parte della produzione di veicoli industriali dallo Stabilimento Lancia di Borgo san Paolo a Torino in uno nuovo costruito a Bolzano. Quest'ultimo fu poi destinato ad accogliere parte delle produzioni di autocarri, autotelai per autobus e veicoli militari fino a quel momento concentrate a Torino. Lo Stabilimento Lancia di Bolzano divenne operativo nel 1937, contribuendo ad accelerare sensibilmente le attivit\u00e0 connesse al processo di \"dieselizzazione\" del parco mezzi offerto dalla casa; tema che fu affrontato in modo graduale dall'azienda, visto che nella prima met\u00e0 degli anni trenta la Lancia non si riteneva pronta nel poter sviluppare in modo indipendente un efficiente e durevole motore Diesel. Pertanto, mentre si lavorava attorno al progetto del 3Ro, si decise di ricorrere temporaneamente all'utilizzo di un propulsore nato in Germania, la \"patria dei Diesel\". La scelta ricadde sui brevetti Junkers, che in quel periodo parevano i pi\u00f9 avanzati, cominciando a produrre su licenza Junkers il propulsore bicilindrico a due tempi, con due pistoni contrapposti sulla stessa camera di scoppio per cilindro, aventi la corsa di due diverse misure (150 mm l'uno, 100 mm l'altro) e quindi con cilindrata di 3 181\u00a0cm\u00b3 e potenza di 64\u00a0CV a 1 500 giri/min. Questo motore fu montato sul modello Ro. Il Ro fu prodotto dal 1932 al 1938 in quattro versioni, di cui due militari (nel 1935 fu realizzata su richiesta dell'Esercito anche una serie di Ro M con motore a benzina 4 cilindri, 4 tempi da 5 126\u00a0cm\u00b3 e 65 CV, che ebbe modo di distinguersi durante l'impiego delle guerre coloniali in Etiopia). Nel 1935 per rispondere alle richieste di motorizzazioni pi\u00f9 potenti i progettisti decisero di affiancare al Ro il modello Ro-Ro, sul quale venne montato una versione del motore Junkers con 3 cilindri da 4771\u00a0cm\u00b3 da 95 CV. Questa versione pi\u00f9 potente tuttavia present\u00f2 vari problemi. Il 3Ro fu prodotto dal 1938 e per tutto il periodo della seconda guerra mondiale complessivamente in quasi 12 700 esemplari (tra veicoli militari e veicoli per uso civile), risultando l'ultimo veicolo industriale prebellico, il pi\u00f9 evoluto, quello che avanzatissimo per i suoi tempi si pot\u00e9 affermare, attraverso i suoi successori derivati, anche nel dopoguerra. Il 3Ro, equipaggiato col modernissimo motore a 5 cilindri da 6 871\u00a0cm\u00b3 e 93\u00a0CV di potenza, gi\u00e0 adottato su alcuni degli ultimi Omicron, era in grado di spingere gli autocarri fino a farli sfiorare, a vuoto, gli 80 chilometri all'ora. Da questa motorizzazione deriv\u00f2 con l'aggiunta di un cilindro e della relativa cilindrata il 6 cilindri del 6Ro M militare e dell'Esatau. Tra le mille cose che aveva questo \"capolavoro\" Lancia (a cui la Mercedes giustamente s'ispir\u00f2) c'era un'alimentazione con pressioni di iniezione \"stratosferiche\" per quel periodo, nonostante in quegli anni si arrivasse anche nei Fiat a 110 kg/cm\u00b2, ma la Lancia fece eseguire su suoi disegni e progetti, avvalendosi della direzione tecnica a MA-BO (Marelli-Bosch), un sistema che arrivava a 220 kg/cm\u00b2. Questo significava minori consumi, pi\u00f9 potenza e bassa fumosit\u00e0. Traguardi raggiunti nel dopoguerra dalle altre case costruttrici.\nVeicoli industriali\nMilitari: 3 746\nIl secondo dopoguerra.\nAlla fine del secondo conflitto mondiale, una volta ristrutturati gli impianti danneggiati dai bombardamenti, la Lancia riprese gradualmente la produzione di veicoli industriali. I modelli prodotti erano gli stessi dell'anteguerra seppur aggiornati secondo le nuove regole di mercato.\nMa gi\u00e0 a partire dal 1947 la gamma di autocarri si arricch\u00ec del gigante e prestante Esatau, modello dalle eccellenti qualit\u00e0 costruttive e dotato di un buon apparato meccanico che a livello internazionale trover\u00e0 largo impiego come mezzo da cantiere, oltre che per il traino di autotreni e bisarche. Inoltre, dal suo telaio verranno tratte numerose serie di autobus e filobus, con allestimenti effettuati da un nutrito numero di carrozzieri italiani, tra cui: Barbi, Garavini e Viberti; su commissione di importanti aziende del trasporto pubblico locale, sia estere sia italiane (ad esempio, nel biennio 1951 \u2013 1952 l'ATAC di Roma ordiner\u00e0 52 autobus del tipo Esatau V11 alla Garavini per un impiego su alcune linee urbane ed extraurbane. Preferendoli soprattutto per la posizione del motore - da 122\u00a0CV a cilindri contrapposti e orizzontali, del tipo detto a sogliola - posto al centro del telaio sotto il pianale della vettura e abbinato a un cambio meccanico a quattro velocit\u00e0 e riduttore).\nDopodich\u00e9, nel 1950 esordir\u00e0 il Beta, altro autocarro dalle dimensioni pi\u00f9 contenute (da 5 o 6 tonnellate a seconda delle versioni); offerto a partire dal 1953 anche con un piccolo propulsore bicilindrico a gasolio erogante 51\u00a0CV a 2200 giri/min e dotato di sistema iniettore-pompa sovralimentato con compressore volumetrico; sul quale l'azienda indirizzer\u00e0 molte delle sue campagne pubblicitarie del periodo. Tanto da volerne testare le sue lodevoli qualit\u00e0 costruttive in un raid automobilistico Algeri \u2013 Citt\u00e0 del Capo, attraverso l'intero continente africano. Del Beta saranno costruiti 2 351 esemplari fino al 1961.\nNel 1955, con l'acquisizione della Lancia da parte della famiglia lombarda Pesenti (proprietaria anche dell'Italcementi), ebbe avvio un ambizioso programma di rilancio del settore veicoli industriali; a partire dalla nascita, nella primavera del 1959, del furgone Lancia Jolly (destinato a sostituire tutti quei prodotti sino a quel momento conosciuti sotto la denominazione di Appia \u201ccommerciali\u201d; per inserirsi di prepotenza in una sfera di utilizzo espressamente legata alla realt\u00e0 manifatturiera dell'Italia, allora in forte crescita economico industriale).\nMa accanto al furgone, venne ampliata la gamma dei camion: con l'inserzione a listino del cos\u00ec chiamato Esatau B (prodotto fino al 1963) e di altri due modelli, l'Esadelta e l'Esagamma, veri concorrenti lussuosi dei vari Fiat V.I. e OM.\nL'Esadelta (codice tecnico della prima serie 401) conoscer\u00e0 una lunghissima stagione di successi, registrando complessivamente un buon numero di esemplari costruiti (alcuni dei quali appositamente per il mercato svizzero) fino alla sua uscita di produzione nel 1970, grazie pure alle buone doti di comfort e spaziosit\u00e0 della sua cabina di guida, studiata da un pool di ingegneri della casa torinese, all'epoca coordinati dal progettista Giovanbattista Falchetto. Presentato nel 1959, nel 1963 verr\u00e0 rilanciato nella serie \"Esadelta B\", di cui si ricorda anche un autobus della carrozzeria Menarini (Bologna).\nL'Esagamma, invece, con una portata di maggior livello (la capacit\u00e0 di carico poteva arrivare alle 19 tonnellate) riveler\u00e0 la sua principale chiave del successo nell'architettura del telaio, senza dimenticare l'ottimo rendimento nel comportamento su strada (specie nei lunghi viaggi) e nella longevit\u00e0 del suo motore. Dell'Esagamma saranno prodotti 6 648 esemplari dal 1962 al 1971.\nTuttavia, accanto alla nascita di questi nuovi autocarri, venne incrementata in questo periodo la produzione degli autobus, ancora una volta costruiti con la collaborazione di importanti carrozzieri italiani su commissione delle ditte di trasporto. Come l'ATAC di Roma, che acquister\u00e0 174 Esatau tipo 703 tra il 1960 e il 1964 o l'ATM di Milano che si doter\u00e0 degli Esagamma 718.\nA seguito della nascita della nuova berlina di classe media, la Flavia, che fu la prima autovettura italiana di serie a trazione anteriore, la Lancia cerc\u00f2 di portare tale innovazione anche nel settore dei furgoni e nel 1963 present\u00f2 il Super Jolly (un'evoluzione del Jolly), ultimo prodotto industriale di successo studiato dall'azienda il cui assemblaggio si concluder\u00e0 nel 1970.\nLa produzione di veicoli industriali termin\u00f2 infatti dopo l'integrazione della Lancia nel Gruppo Fiat, ma lo stabilimento di Bolzano continu\u00f2 la produzione di mezzi speciali, marchiati Lancia poi Iveco, come i famosi 4x4 della gamma 75-95\u00a0CV fino al 1990.\nAl 2021 l'impianto di Bolzano (oggi Iveco Defence Vehicles) risulta ancora attivo, controllato da CNH Industrial e specializzato nella costruzione di mezzi militari Iveco Difesa.\nVeicoli industriali del secondo dopoguerra"}
{"id": "1156214", "revid": "1633969", "url": "https://it.wikipedia.org/wiki?curid=1156214", "title": "Caduta tendenziale del saggio di profitto", "text": "La caduta tendenziale del saggio di profitto \u00e8 una formula e un concetto dell'analisi economica marxiana tratta a partire dall'analisi dell'economia politica di Adam Smith. In particolare con tale concetto Karl Marx ne \"Il capitale\" identific\u00f2 quel fenomeno secondo cui l'aumento progressivo degli investimenti sui macchinari e sulle materie prime trattate [C] a scapito degli investimenti sui salari [V] avrebbe prodotto come risultato tendenziale del processo produttivo un saggio di profitto sempre minore. Il carattere di semplice tendenza viene attribuito alla legge per via delle cause antagonistiche, che lo contrastano.\nDescrizione.\nMarx giunse a questa conclusione sulla base della teoria del valore da lui stesso enunciata: essendo il capitale sotto forma di salario (\"capitale variabile\"), unica fonte del plusvalore, l'aumento progressivo della composizione organica del capitale, riferita agli investimenti sui macchinari e, pi\u00f9 in generale, sul continuo aggiornamento tecnologico (\"capitale costante\"), avrebbe dato, come risultato del processo produttivo, un saggio dei profitti progressivamente decrescente in proporzione agli investimenti complessivi.\nIn particolare, il saggio del plusvalore \u00e8 nella teoria marxiana il rapporto tra plusvalore e capitale variabile, e il saggio di profitto \u00e8 invece il rapporto tra il plusvalore e l'insieme del capitale investito, ovvero capitale variabile e costante (salari pi\u00f9 macchinari, materie prime e ausiliarie). In formule:\nSaggio del plusvalore: formula_1\nSaggio di profitto: formula_2\nDove formula_3 \u00e8 il plusvalore, formula_4 il capitale costante e formula_5 il capitale variabile.\nSecondo questa formulazione, infatti, nel calcolo del saggio di profitto, con formula_5 e formula_3 costanti, all'aumentare di formula_4 il saggio di profitto formula_9 diminuisce. La conclusione teorica suggerisce quindi che, all'aumentare degli investimenti complessivi sulla produzione, se aumenta la sproporzione tra capitale costante e capitale variabile in favore del primo il saggio di profitto diminuisce, e questa diminuzione \u00e8 progressiva all'aumento della forbice tra i due tipi di investimenti.\nPer esempio: la somma di tutti i capitali, pari a 300 unit\u00e0, \u00e8 costituita da 240 unit\u00e0 di capitale costante e da 60 unit\u00e0 di capitale variabile. Con un tasso del plusvalore del 100% vengono prodotte 60 unit\u00e0 di plusvalore mentre il tasso del profitto risulta pari al 20%. Supponiamo che, venti anni pi\u00f9 tardi, il contante totale del capitale sia passato da 300 a 500 unit\u00e0. Nello stesso tempo, grazie al progresso tecnico, la composizione organica del capitale (cio\u00e8 il rapporto fra capitale costante e variabile) si \u00e8 elevata e le 500 unit\u00e0 si suddividono in 425 unit\u00e0 di capitale costante e 75 unit\u00e0 di capitale variabile. Perci\u00f2, con lo stesso tasso di plusvalore, saranno create 75 unit\u00e0 di plusvalore. Il tasso del profitto sar\u00e0 dunque: 75\u00f7500\u00d7100=15%. La massa del profitto \u00e8 passata da 60 a 75 unit\u00e0, mentre il tasso del profitto \u00e8 sceso dal 20% al 15%.\nSu questo principio, Marx teorizza il concetto di un rendimento decrescente strutturale della crescita del capitalismo, individuando nella caduta tendenziale del saggio di profitto l'effetto tipico e ultimo del modo di produzione capitalistico. Quest'analisi specifica risulta essere una delle posizioni teoriche di Marx pi\u00f9 criticate nella storia del pensiero economico. Detrattori di questo concetto furono anche esponenti marxisti, come l'economista Paul Sweezy."}
{"id": "1156216", "revid": "547992", "url": "https://it.wikipedia.org/wiki?curid=1156216", "title": "Federica Sciarelli", "text": "Biografia.\nFederica Sciarelli, nata il 9 ottobre 1958 a Roma da genitori napoletani (il padre \u00e8 avvocato dello Stato), si diploma al liceo classico e due anni dopo, all'et\u00e0 di venti anni, inizia la professione vincendo una borsa di studio per l'avviamento alla carriera giornalistica (seconda su diecimila partecipanti). Il suo primo lavoro stabile \u00e8 all'Ufficio informazioni parlamentari dove rimane per quattro anni. Nel 1987 inizia la carriera giornalistica al TG3, sotto la direzione di Sandro Curzi: viene assegnata alla redazione politica (\u00e8 tra le prime donne con questo incarico in un telegiornale) dove rimarr\u00e0 fino all'esperienza in Rete. Nello stesso anno lavora nella prima puntata della trasmissione Samarcanda.\nSegue i maggiori partiti politici, i lavori parlamentari, poi diventa inviata. Conduce l'edizione del TG3 delle 22,30 \"Roma - New York\", successivamente passa alla conduzione dell'edizione delle 19,00. Termina di fare l'inviata e nel 1989 \u00e8 redattrice della redazione interni del telegiornale. Passa anche alla conduzione di \"Primo Piano\", l'approfondimento del telegiornale, in onda dal luned\u00ec al venerd\u00ec. L'8 maggio 1991 \u00e8 stata nominata Cavaliere dell'Ordine al merito della Repubblica Italiana, onorificenza conferitale dal Presidente della Repubblica Francesco Cossiga. \nDal 2004 conduce il programma \"Chi l'ha visto?\" in onda su Rai 3; \u00e8 cronista parlamentare e consigliere dell'Ordine dei giornalisti del Lazio, distaccata alla rete, in organico al TG3. Nella primavera del 2006 ha pubblicato il suo primo libro, edito da Rizzoli: \"Tre bravi ragazzi\", dagli atti del processo di uno dei pi\u00f9 terribili fatti di cronaca della capitale, il massacro del Circeo. Sempre per Rizzoli, nel 2007 ha pubblicato, con Antonio Mancini, uno dei protagonisti della banda della Magliana, \"Con il sangue agli occhi. Un boss della banda della Magliana si racconta\".\nNel 2010, in collaborazione con Emanuele Agostini, pubblica \"Un mostro innocente\" sulle vicende di Gino Girolimoni, accusato ingiustamente dello stupro e dell'omicidio di sette bambine nella Roma degli anni venti. Il 6 ottobre dello stesso anno annuncia in diretta su Rai 3 la morte ed il ritrovamento del corpo di Sarah Scazzi alla madre Concetta e a milioni di persone, e lo comunica in seguito a vari comunicati stampa di diverse agenzie, tra cui l'ANSA.\nIl 30 gennaio 2015 conduce su Rai 3 con Corrado Augias lo speciale \"Il dodicesimo presidente\". Il 13 giugno dello stesso anno \u00e8 la madrina della parata del \"Roma Pride\" per i diritti LGBT. Il 27 giugno 2017 viene indagata con l'accusa di concorso in rivelazione di segreto d'ufficio, in quanto avrebbe fatto da tramite tra il magistrato Henry John Woodcock e \"Il Fatto Quotidiano\" per la pubblicazione di materiale coperto dal segreto istruttorio. Entrambe le posizioni verranno archiviate il 17 gennaio 2018, dimostrando l'infondatezza delle accuse nei confronti di Sciarelli e Woodcock.\nDal 16 novembre 2019 presenta in seconda serata su Rai 3 la docuserie \"Dottori in corsia - Ospedale pediatrico Bambino Ges\u00f9\". \nNel marzo 2020 pubblica il suo nuovo libro, il primo relativo ai fatti legati alle truffe sentimentali tramite internet, scritto con i suoi collaboratori, Ercole Rocchetti, Veronica Briganti e Marina Borrometi, intitolato \"Trappole d'amore (Storie di truffe romantiche)\" edito da Rai Libri. Il 12 settembre dello stesso anno conduce su Rai3 lo speciale \"Sulla mia pelle - Cosa \u00e8 successo dopo il film?\", in onda prima e dopo la prima visione del film \"Sulla mia pelle\", pellicola che narra la tragica e discussa vicenda legata alla morte di Stefano Cucchi."}
{"id": "1156226", "revid": "11580246", "url": "https://it.wikipedia.org/wiki?curid=1156226", "title": "Katsumi", "text": ""}
{"id": "1156233", "revid": "119323346", "url": "https://it.wikipedia.org/wiki?curid=1156233", "title": "K\u00f6nigs Wusterhausen", "text": "K\u00f6nigs Wusterhausen (letteralmente \"Wusterhausen reale\", gi\u00e0 \"Wendisch Wusterhausen\" \u2013 \"Wusterhausen veneda\", in contrapposizione alla vicina Deutsch Wusterhausen \u2013 \"Wusterhausen tedesca\") \u00e8 una citt\u00e0 di abitanti del Brandeburgo, in Germania.\n\u00c8 il centro maggiore, ma non il capoluogo, del circondario di Dahme-Spreewald, e costituisce (con la limitrofa Wildau) un centro di livello intermedio della regione metropolitana Berlino/Brandeburgo.\nGeografia fisica.\nLa cittadina sorge sulle rive del fiume Dahme, affluente della Sprea, e dista da Berlino circa 40 km in direzione sud.\nStoria.\nNel 2003 vennero aggregati alla citt\u00e0 di K\u00f6nigs Wusterhausen i soppressi comuni di Kablow, Niederlehme, Senzig, Wernsdorf, Zeesen e Zernsdorf.\nSociet\u00e0.\nEvoluzione demografica.\nNegli ultimi anni K\u00f6nigs Wusterhausen ha fatto registrare un notevole incremento della popolazione, raggiungendo i abitanti, dai del 2000.\nGeografia antropica.\nLa citt\u00e0 di K\u00f6nigs Wusterhausen \u00e8 suddivisa nelle frazioni di Diepensee, Kablow, K\u00f6nigs Wusterhausen, Niederlehme, Senzig, Wernsdorf, Zeesen e Zernsdorf.\nInfrastrutture e trasporti.\nK\u00f6nigs Wusterhausen \u00e8 situata sulla ferrovia Berlino-Cottbus della Deutsche Bahn. Una linea locale si dirige verso Francoforte sull'Oder.\n\u00c8 capolinea della linea S46 della S-Bahn di Berlino.\nLa citt\u00e0 \u00e8 servita anche dall'autostrada A 13 Berlino-Dresda, e dista pochi kilometri dall'aeroporto di Berlino-Brandeburgo.\nAmministrazione.\nGemellaggi.\nK\u00f6nigs Wusterhausen \u00e8 gemellata con:"}
{"id": "1156235", "revid": "287204", "url": "https://it.wikipedia.org/wiki?curid=1156235", "title": "Konigs Wusterhausen", "text": ""}
{"id": "1156236", "revid": "298055", "url": "https://it.wikipedia.org/wiki?curid=1156236", "title": "Hailey Nichol", "text": ""}
{"id": "1156238", "revid": "171512", "url": "https://it.wikipedia.org/wiki?curid=1156238", "title": "Koenigs Wusterhausen", "text": ""}
{"id": "1156250", "revid": "22475", "url": "https://it.wikipedia.org/wiki?curid=1156250", "title": "Gli occhi dell'imperatore", "text": "Gli occhi dell'imperatore \u00e8 un romanzo storico di Laura Mancinelli pubblicato nel 1993 e vincitore nel 1994 del Premio Rapallo.\nTrama.\nLa narrazione si svolge in Italia, in particolare nelle regioni della Puglia e del Piemonte; l'epoca storica \u00e8 quella in cui regnava Federico II di Svevia.\nL'intreccio si svolge nell'arco di tempo che intercorre tra la partenza dal Piemonte della protagonista - la contessa piemontese Bianca Lancia - fino al suo arrivo in Puglia circa un anno dopo. Il romanzo \u00e8 incentrato sulla storia d'amore nata tra Federico II e Bianca la quale si innamora di lui e dei suoi azzurri ed intensi occhi che lei ricorda ogni volta che vede qualcosa di stupendo. La donna intraprende il viaggio per andare a sposare l'uomo che ama il quale non \u00e8 potuto stare con lei a causa di molteplici problemi politici e familiari che gravavano su di lui in precedenza. A questo punto della sua vita, Federico II \u00e8 ormai un uomo vecchio e malato che aspetta solo di morire. \n&lt;br&gt;Insieme a Bianca viaggiano anche i suoi servi ed il cavaliere Tannh\u00e4user che a causa di un maleficio non pu\u00f2 pi\u00f9 suonare la sua \"arpa\" . Durante il viaggio i due si innamorano ed il cavaliere ritrova la voglia di amare e di vivere, ma al contempo non vuole tradire il suo imperatore. La compagnia giunge dunque a Trani dove Federico II e Bianca si sposano. Di l\u00ec a poco Federico si ammala e muore a Castel del Monte lasciando per\u00f2 liberi Bianca e Tannhauser di amarsi chiedendo per\u00f2 loro di non dimenticarsi mai di lui in modo da poter continuare a vivere in loro e nei loro ricordi.\nIndice dei capitoli.\n I. Gli occhi dell'imperatore\n II. Sedici anni prima\n III. \u00ab Bianca, sigillo di neve \u00bb\n IV. Il cavaliere di Tannhaus\n V. La mala jattura\n VI. \u00ab La vostra mano contessa \u00bb\n VII. La nave del pirata\n VIII. La mano di Tannh\u00e4user\n IX. La tempesta\n X. Il racconto di Tannh\u00e4user\n XI. La costa di Gallura\n XII. Il pastore di porci\n XIII. Il sorriso della contessa\n XIV. L'arpa di Tannh\u00e4user\n XV. Nel regno di Sicilia\n XVI. La corsa dei baroni\n XVII. Le nevi del Vulture\n XVIII. La valle dell'Ofanto\n XIX. La riva d'Adria\n XX. L'incontro di Trani\n XXI. L'ultimo sorriso dell'imperatore\n XXII. Castel del Monte\n XXIII. La morte dell'imperatore\n Postilla"}
{"id": "1156252", "revid": "2091520", "url": "https://it.wikipedia.org/wiki?curid=1156252", "title": "B\u00f3ltfelagi\u00f0 fr\u00e1 1971", "text": "Il B71 Sandur, altrimenti detto B\u00f3ltfelagi\u00f0 fr\u00e1 1971 (Football Club del 1971), \u00e8 una societ\u00e0 calcistica faroese con sede nella citt\u00e0 di T\u00f3rshavn.I suoi colori sociali sono il blu e il giallo e attualmente milita nella Formuladeildin, massima divisione del campionato nazionale."}
{"id": "1156255", "revid": "287204", "url": "https://it.wikipedia.org/wiki?curid=1156255", "title": "Ko\u0144skowola", "text": "Ko\u0144skowola \u00e8 un comune rurale polacco del distretto di Pu\u0142awy, nel voivodato di Lublino.\nRicopre una superficie di 89,63 km\u00b2 e nel 2004 contava 9.010 abitanti.\nGeografia fisica.\nLa frazione \u00e8 situata nella Polonia sudorientale e si trova fra Pu\u0142awy e Lublino, vicino Kur\u00f3w, sul fiume Kur\u00f3wka."}
{"id": "1156262", "revid": "1086580", "url": "https://it.wikipedia.org/wiki?curid=1156262", "title": "Episodi di My Name Is Earl (seconda stagione)", "text": "La seconda stagione della serie televisiva My Name Is Earl \u00e8 stata trasmessa in prima visione negli Stati Uniti d'America da NBC dal 21 settembre 2006 al 10 maggio 2007.\nIn Italia \u00e8 stata trasmessa in prima visione da Italia 1 in due parti: i primi undici episodi sono andati in onda dal 9 giugno al 25 agosto 2009, mentre i restanti sono andati in onda dal 3 giugno al 1\u00ba luglio 2010.\nMai stato dalla parte di Joy.\nTrama.\nEarl si rende conto che, in passato, non \u00e8 mai stato dalla parte di Joy, sia nelle quotidiane discussioni matrimoniali, sia nelle vicende esterne. Decide quindi di cancellare il punto numero 183 della sua lista: Mai stato dalla parte di Joy. Si ritrova cos\u00ec coinvolto in un furto perpetrato dalla stessa Joy ad un grande magazzino che si era rifiutato di accettare in reso una televisione a scomparsa del valore di 3000$ adducendo come scusa l'usura dello scontrino. Earl si ritrova cos\u00ec a dover aiutare Joy a vendere il camion pieno di materiali, scoprendo che all'interno del camion era nascosto, suo malgrado, un inserviente del grande magazzino, riuscito a sopravvivere grazie alle scorte alimentari che il camion trasportava. Durante l'inseguimento dell'inserviente, riuscito a fuggire, Earl capisce che la cosa giusta da fare \u00e8 lasciare che l'uomo fugga via con il camion pieno e lasciare che Joy affronti la giustizia.\nInfatti Joy viene arrestata per furto e sequestro di persona.\nSalti di Joy.\nTrama.\nEarl, Randy e Darnell vanno alla sentenza giudiziaria di Joy. Questa viene condannata all'ergastolo per il \"terzo reato\" e libert\u00e0 su cauzione. La cauzione corrisponde a 1.000.000$ e per uscire immediatamente di prigione ne servono almeno 100.000. Earl non ha pi\u00f9 tutti quei soldi e allora, insieme a suo fratello, va a trovare la persona pi\u00f9 ricca di Camden: Chubby (Burt Reynolds), un ricco magnate che possiede night club, ristoranti, rosticcerie e negozi. Questo gli dice che sar\u00e0 ben felice di pagare la cauzione a Joy ma ad una condizione: riportargli la sua ballerina migliore, Catalina. Earl le va a parlare e lei gli dice che sar\u00e0 ben felice di tornare a lavorare per Chubby, ma solo dopo essersi scusata con alcune persone. La donna, anni prima, lavorando da Chubby aveva ucciso un uomo con la sua bellezza, un anziano signore colto da infarto. Catalina ed Earl vanno all'azienda che possedeva l'uomo, ma appena arrivati vengono lodati poich\u00e9 artefici per la morte del loro capo, uno sfruttatore di stranieri. Il giorno dello spettacolo, Darnell va a ringraziare Catalina per quello che sta facendo per Joy. Catalina capisce il perch\u00e9 di tutta quella storia e si rifiuta di ballare. Joy prova a prendere il suo posto, ma si ubriaca e vomita sugli spettatori. Earl cerca un'altra soluzione ma non riesce a trovarla e sviene per lo stress. Al suo risveglio vede Catalina ballare e capisce che vedendolo svenire, la donna aveva risolto le cose. Chubby paga la cauzione di Joy e questa viene liberata.\nPer... barba e baffi.\nTrama.\nEarl decide di riparare all'altro punto n\u00ba 91 della sua lista: preso in giro ragazza con i baffi. Quando lui era giovane, e andava ancora a scuola, Earl aveva una compagna di nome Meggie, che prendeva in giro senza mai smettere. Earl va a trovare la sua vecchia compagna e subito si accorge che \u00e8 diventata una donna barbuta. Nonostante questo, Earl racconta a Meggie della lista e questa lo perdona per quello che ha fatto. Earl esce soddisfatto dalla casa della donna e subito nota un uomo affetto da nanismo e l\u00ec vicino un uomo altissimo. Pi\u00f9 avanti si accorge di un altro uomo con un corno sulla fronte, di un ragazzo con due dita giganti e di una donna affetta da obesit\u00e0. Earl capisce che quel luogo era una zona fatta esclusivamente per i \"diversi\". Si sente in colpa per avere avuto paura di questi a prima vista e subito va a parlare a Meggie che gli dice che tutti loro lavorano in un circo e propone gli di conoscerli. Il giorno dopo si prepara un barbe-cue e tutte queste strane persone sono riunite a mangiare. Earl li conosce uno per uno e capisce che sono delle bravissime persone, ognuno ha i suoi interessi e le sue passioni. Questo propone per\u00f2 di fare una gita ad un laghetto per poi andare a prendere il gelato, tutti si rifiutano per non essere derisi. Earl non capisce questo loro atteggiamento, finch\u00e9 Meggie non lo fa riflettere sul suo passato: Earl, da giovane, aveva molti pi\u00f9 peli sul petto di qualunque altro ragazzo della citt\u00e0 e quando andava in piscina, tutti lo deridevano. Earl decide di dare l'esempio agli altri andando in piscina e invitando gli altri. Gli altri rifiuta, ma lui decide di andare ugualmente e tuffarsi dal trampolino. Quando arriva in cima, improvvisamente si sente in imbarazzo e sta per fare marcia indietro. Dietro di lui ritrova per\u00f2 i suoi nuovi amici che lo incitavano a saltare: Earl si leva la maglietta e si tuffa. Senza preoccupazione, tutti gli altri lo seguono. Earl \u00e8 finalmente riuscito a togliere dalla mente dei suoi amici il pensiero del pregiudizio e cancella il punto dalla sua lista.\nAnche i gatti piangono.\nTrama.\nEarl vuole riparare ad un altro punto della sua lista: rubato un gatto ad una \"gattara\". I fratelli Hickey vanno da questa persona e scoprono che il gatto da loro rubato era misteriosamente tornato dalla sua padrona, Milly (Amy Sedaris). Questa regala l'animale precedentemente rubato ad Earl, mentre Randy si innamora di questa e i due si mettono insieme. Earl sa di aver gi\u00e0 potuto fare tutto ci\u00f2 che gli era consentito e decide di iscrivere il suo gatto ad un concorso di bellezza. Randy intanto si accorge ben presto che la sua nuova fidanzata lo tratta proprio come se fosse un gatto. Earl intanto ha vinto il suo primo concorso e decide di iscrivere il gatto ad altri 2. Entrambi li vince. Randy \u00e8 quasi deciso a rompere con Milly, ma Earl gli dice di non farlo perch\u00e9 dopo passer\u00e0 dei brutti mesi in preda alla disperazione. Earl iscrive il gatto ad un altro concorso. Questa volta ci saranno anche Randy e Milly ad assistere alla premiazione. Earl vince nuovamente e Randy comunque decide di rompere con Milly, questa si riprende il gatto precedentemente regalato ad Earl e tutto ritorna a com'era prima.\nLa mamma \u00e8 sempre la mamma.\nTrama.\nEarl \u00e8 ad un corso di ginnastica quando sente una voce di un vecchio, subito gli viene in mente il punto n\u00ba 50 della sua lista: Cacciato solista del suo gruppo. Anni prima lui, Randy e Ralph avevano creato un gruppo musicale chiamato \"Van Hickey\" e come solista avevano preso un sessantenne che lavorava in un fast food. Il loro gruppo non era male, ma avere un vecchio nella propria banda non gli permetteva di avere successo con le donne, Cos\u00ec lo cacciarono. Ora Earl, per cancellare il punto, doveva ricomporre il gruppo. Chiamati Randy e Ralph, i due sono subito d'accordo. Inavvertitamente Ralph legge il punto n\u00ba 51 della lista di Earl: Copulato con la madre di Ralph. L'uomo \u00e8 scandalizzato per questo e se ne va, minacciando di ucciderlo. Earl decide che prima di scappare per evitare la morte, di dover salutare i suoi genitori, ma appena arrivato nota che Ralph \u00e8 a casa loro. Earl capisce subito le sue intenzioni di rendere pan per focaccia, ma la madre di Earl si oppone alla cosa. Ralph allora tira fuori una pistola e la punta sulla testa di Earl. Questo in preda al panico dice di aver veramente amato sua madre e Ralph decide che non lo uccider\u00e0 se Earl sposer\u00e0 sua madre, ormai vedova. A suo malgrado, si celebra il matrimonio mentre ritrovano il loro anziano solista e ricompongono il gruppo. Earl per\u00f2 evita di andare a letto con la nuova moglie e cerca di prendere tempo con Ralph. La sera fatidica, decide di ubriacarsi fino allo svenimento per prepararsi alla serata. Appena rinvenuto torna a casa e scopre che la sua nuova moglie lo sta tradendo proprio con il solista del gruppo. I due divorziano e la madre di Ralph sposa il solista. Earl \u00e8 di nuovo libero e Ralph ha finalmente avuto il padre che non ha mai incontrato.\nPer grazia ricevuta.\nTrama.\nEarl decide di porre rimedio al punto numero 12 della lista: Fatto credere ad una donna di essere Dio. Quando lui e Joy e Randy vivevano ancora al Campo Caravan nella loro roulotte, avevano una vicina noiosa (Roseanne Barr). Questa era anche la proprietaria del Campo e dava multe a chi infrangeva le regole. Un giorno Earl si accorse che attraverso un walkie-talkie poteva parlare direttamente nell'apparecchio acustico della donna. Earl si finge Dio e da ordini alla donna e fa regalare tutto ci\u00f2 che questa possiede a Joy e le dice di trasferirsi. Questa obbedisce e si fa suora, credendo di aver ricevuto una vera \"chiamata\" divina. Earl ora deve riparare al punto: va da questa e nota subito in lei un cambiamento radicale nella personalit\u00e0, da cattiva era diventata premurosa e gentile. Quando Earl le racconta la verit\u00e0, la donna si sente umiliata e lascia il Convento per tornare ad essere la cattiva e noiosa proprietaria del Campo Caravan. Earl allora decide di fargli credere che Dio la vuole veramente chiamare: prepara un toast a forma di faccia di Ges\u00f9 e lo lascia in bella vista nella casa dell'ex-suora. Viene per\u00f2 sorpreso dalla donna ed Earl le spiega le sue intenzioni. La ex-suora capisce come sia in realt\u00e0 Earl la sua chiamata. La donna ritorna a fare ci\u00f2 che la rende veramente felice, ovvero essere una suora, ed Earl pu\u00f2 cancellare il punto dalla lista.\nPostini per caso.\nTrama.\nEarl vuole porre fine al punto 75 della lista: Usato cassetta postale come pattumiera. Anni prima quando Earl, Joy e Randy vivevano all'accampamento Caravan, usavano le cassette postali degli altri come bidoni della spazzatura. La posta, si rifiutava cos\u00ec di spedire le lettere. Tocca ad Earl spedirle per riparare al punto della lista. Fortunatamente solo 2 lettere sono rimaste non spedite: Randy va a portare la prima destinata a Joy. La donna scopre cos\u00ec che in realt\u00e0 suo marito, Darnell Turner, si chiama in realt\u00e0 \"Harry Monroe\" e che ha dovuto cambiare nome perch\u00e9 era entrato nel Programma protezione testimoni. Joy, offesa da non sapere chi sia veramente suo marito, lo caccia di casa. Earl intanto, seguendo l'indirizzo scritto sulla lettera, \u00e8 riuscito a scoprire il legittimo proprietario dell'altra lettera. Il proprietario scopre che era una poesia d'amore per una ragazza di cui si era innamorato. Earl si sente in colpa e decide di ricongiungerli: scopre che la ragazza dell'uomo (Jenny McCarthy) \u00e8 una sportiva e lavora in una palestra. Quando la trova, Earl se ne innamora e finge di aver scritto lui la lettera per fare colpo su di lei. Lentamente tra di loro si crea una vera storia, ma Catalina capisce che non \u00e8 giusto nei confronti dell'altro ragazzo. Fa cos\u00ec incontrare la nuova ragazza di Earl con il ragazzo e quando la verit\u00e0 sulla lettera viene a galla, tra i due scoppia per\u00f2 vero amore. Earl capisce che \u00e8 la cosa giusta da fare, ma \u00e8 arrabbiato lo stesso. Joy intanto \u00e8 riuscita a perdonare suo marito per averla tenuta all'oscuro di questa cosa. Earl cancella il punto dalla lista.\nRandy nel paese delle meraviglie.\nTrama.\nEarl vuole riparare al punto 26 della lista: Rubato un condizionatore. Anni prima, durante un'estate bollente, Earl e Randy avevano rubato tutto ci\u00f2 che c'era in casa di uno sconosciuto che faceva uso di droghe. Scopre che il nome del derubato \u00e8 Woody Maruzak (Christian Slater) e che questo ora vive in una comunit\u00e0 hippie alla periferia di Camden. Quando lo trova, Woody gli dice che se vuole sdebitarsi, deve vivere una settimana nella loro comunit\u00e0. Passano i sette giorni ed Earl scopre quanto le persone inquinano il mondo con le auto e sprecando energia. Prima di tornare a casa, Randy mangia per errore degli allucinogeni. Poco dopo comincia ad avere delle allucinazioni e a vedere tutto ci\u00f2 che gli sta intorno come un cartone animato in tecnica stop-motion. Tornati a casa, Earl prende a cuore la salvaguardia della terra e comincia a buttare tutte le carte che trova per terra nei cestini, a non usare l'auto ma una bicicletta per non inquinare e a cercare di non sprecare nulla. Sembra tutto funzionare, ma ben presto scopre che la Cina consuma 2 volte tanto tutta l'America messa insieme. Earl \u00e8 quindi demoralizzato e decide di lasciar perdere, mentre Randy continua a vivere la vita come un cartone animato. Earl torna da Woody e questo gli spiega che deve prima di tutto pensare a s\u00e9 stesso, che al mondo. Earl decide quindi di continuare a inquinare il meno possibile, e Randy si riprende dalle allucinazioni.\nGiocatore nato.\nTrama.\nEarl, per rimediare al punto della lista n\u00ba 146 \"Rubato tutti i giorni delle medie il pranzo a Kenny James, prepara 267 toast che aveva rubato a questo. Quando Earl va a casa del suo amico gay per consegnarglieli, Kenny gli dice che il suo fidanzato lo ha appena mollato e che vorrebbe essere proprio come Earl per riuscire a trovare un nuovo fidanzato. Earl lo porta al Crab Shack e gli fa scommettere 2 dollari su una corsa di cavalli. Per caso questi vincono e decidono di ritentare, vincendo nuovamente. Continuando a vincere, Earl comincia a farsi venire la mania per il gioco d'azzardo, pensando ci sia lo zampino del karma. Intanto Joy ha appena incontrato la sua avvocata sordo-muta che la sosterr\u00e0 al processo in cui Joy dovr\u00e0 difendersi dall'accusa di furto e sequestro di persona (\"Mai stato dalla parte di Joy\"), ma le due proprio non riescono ad accettarsi. Nel frattempo, Randy ha deciso di confessare i suoi sentimenti di amore a Catalina e quella sera decide di preparargli una festa. L'indomani, Earl e Kenny vanno a fare scommesse illegali sui polli. Catalina li raggiunge e chiede ad Earl un passaggio al Club Chubby, ma lui \u00e8 troppo preso dalle scommesse e gli d\u00e0 le chiavi della macchina. La donna, mentre si dirige al lavoro, viene fermata dalla polizia, ed essendo clandestina, rimpatriata in Messico. La notizia giunge a Kenny, che ora \u00e8 ancora scommettere sui polli con Earl. Quando lo riferisce all'amico e non sembra importagliene, gli sferra un pugno faccia e lo costringe a guardare la realt\u00e0: Catalina era stata rimpatriata per colpa sua. Randy \u00e8 il pi\u00f9 triste di tutti perch\u00e9 non ha potuto confessare ci\u00f2 che provava per lei. I fratelli Hickey decidono allora di andare a riprenderla, prendono le loro cose e partono per la volta del Messico.\nA sud della frontiera (1\u00aa e 2\u00aa parte).\nTrama.\nEarl e Randy decidono di partire per il Messico per rimediare al punto 269 della lista: Fatto rimpatriare Catalina. Intanto Joy sta prendendo delle pillole calmanti e si \u00e8 trasformata in un'altra persona. Da insopportabile e scontrosa \u00e8 ora diventata calma e gentile. Darnell, inizialmente, \u00e8 felice del cambiamento, ma quando due vicini parcheggiano il loro caravan di fianco a quello dei due, rimpiange la vecchia Joy che li avrebbe fatti spostare. Earl e Randy giungono in Messico e salgono su un autobus per raggiungere il paese di Catalina. Durante il tragitto Earl viene rapito da tre banditi senza che il fratello, preoccupato per Catalina, se ne renda conto. Quando rivela ai criminali il motivo della sua visita, scopre che il capo dei tre, Diego (John Leguizamo), \u00e8 lo zio di Catalina che quindi decide di non tenerlo in ostaggio, ma di fargli vedere la sua normale giornata prima di portarlo dalla nipote. Earl parla ai banditi anche del Karma e Diego ne rimane affascinato. La mattina dopo, Earl arriva al villaggio di Catalina e ritrova Randy. I due si scusano reciprocamente e vanno a trovare Catalina. Appena Catalina li vede, salta subito addosso ad Earl, senza neanche guardare Randy. Come se non bastasse, la donna chiede ad Earl di sposarla per poter tornare in America. Per far felice il fratello, fallisce tutte e tre le prove che Diego gli propone per sposare la nipote. Randy a quel punto si fa avanti e supera egregiamente le prove. Catalina comunque si scopre che non \u00e8 innamorata di Randy, anche se non se la sente di dirglielo. Nel frattempo, in America, Joy continua ad essere docile e gentile, fin quando il suo vicino, per sbaglio, lancia una lattina di birra che colpisce la testa di Earl Jr. Joy torna quindi ad essere quella di sempre e, dopo averli spaventati, li convince a traslocare altrove.\nI nostri \"Cops\" in TV.\nTrama.\nL'episodio \u00e8 girato quasi interamente nello stile della serie televisiva Cops. L'episodio racconta una giornata del 2003 dei poliziotti di Camden County tramite le telecamere portate da alcuni cameraman. Gli agenti sono Stuart Daniels, l'agente Bob Smiley e Bobbi Bowman. Nella puntata Earl, Randy, Joy, Darnell, Patty, Donny Jones e Tim Stack si rendono partecipi di numerosi interventi della polizia, tra inseguimenti, fughe, risse, oscenit\u00e0. L'episodio di Cops finisce per poi ritornare alla vista del Crab Shack e far vedere tutti i personaggi della puntata entusiasti delle loro figuracce, essendo loro individui sufficientemente pietosi da essere felici del solo essere stati in tv.\nIl tesoro sepolto.\nTrama.\nEarl Hickey \u00e8 sorpreso quando scopre che alcuni 'tesori' che un tempo rub\u00f2 non sono pi\u00f9 sotterrati nel posto in cui credeva. I 'tesori' in questione sono dei pezzi di argenteria presi dalla libreria cittadina.\nJoy Turner, Darnell Turner e Randy Hickey si alternano alla narrazione raccontando la vicenda ognuno dal suo punto di vista. Ognuno di loro cela dei piccoli segreti e durante le varie narrazioni la verit\u00e0 comincia a venire a galla.\nEarl \u00e8 assolutamente deciso a scoprire chi si sia rubato il bottino in modo da poter cancellare il punto 52 dalla sua lista: \"Rubati cucchiai dalla libreria\nRagazzo segregato in un camion.\nTrama.\nEarl vede per strada un camion che gli fa ricordare il punto n\u00b0 270 della lista: \"Rinchiuso un ragazzo in un camion\" (Aggiunto nella puntata \"Mai stato dalla parte di Joy\"). Trova il motel dove vive il ragazzo, Josh, ma scopre che il letto pieghevole della stanza l'ha schiacciato contro il muro, uccidendolo. Earl decide di far finta di niente e passare ad altri punti, ma nel sonno, ogni notte, incontra Josh che gli dice di provare a cancellarlo dalla lista celebrandogli un bel funerale. Earl si rende conto che il ragazzo non aveva amici, quindi organizza il rito ed invita tutti quelli che conosce, la maggior parte frequentatori del Crab Shack, ma ben presto essi trasformano il funerale in una festa ignorando il defunto. Non sapendo cosa fare, Earl va a casa di Josh e trova il computer acceso con centinaia di finestre aperte che chiedevano dove fosse finito il ragazzo. Earl capisce che in realt\u00e0 aveva moltissimi amici conosciuti tramite il computer e scrive a tutti quanti per spiegare l'accaduto e li invita a partecipare al suo vero funerale. Dopo il funerale alcuni suoi amici con cui giocava a poker, rattristati per la morte di Josh, decidono di incontrarsi ogni settimana realmente per giocare dal vivo in memoria dell'amico scomparso. Earl pu\u00f2 finalmente cancellarli dalla lista.\nDalla Francia con furore.\nTrama.\nQuando era piccolo, Earl Hickey si divertiva a prendere di mira con i suoi scherzi uno studente francese che era a scuola per uno scambio culturale. Il bambino si chiamava Pierre e, impaurito, torn\u00f2 in patria.\nPer cancellare il punto 44 della sua lista \"Maltrattato un ragazzino francese\", Earl decide di far tornare Pierre in America, a Camden County, e di mostrargli il paese e tutte le opportunit\u00e0 che esso pu\u00f2 offrire.\nLe cose prendono uno strano risvolto quando Pierre si innamora di Catalina Aruca e i due cominciano a flirtare. Ci\u00f2 rende Randy Hickey geloso e particolarmente violento.\nCatalina decide di essere sincera con Randy e di confessagli che cosa provi realmente per lui. I due impareranno una preziosa lezione sulla forza dell'amore e finiranno per trascorrere la notte assieme.\nParenti serpenti.\nTrama.\nIn vista del processo, che potrebbe costarle una dura condanna per aver compiuto la \"furbata\" del primo episodio, Joy Turner scopre di avere una sorellastra che non ha mai conosciuto e che potrebbe essere usata per fare una buona figura di fronte alla giuria.\nSi scopre per\u00f2 che la sorellastra \u00e8 una sua nemica mortale di vecchia data di nome Liberty Washington. Per una strana coincidenza, Liberty \u00e8 anche al numero 101 della lista di Earl Hickey \"Rubata identit\u00e0 a una ragazza\".\nMentre Earl cerca di sistemare la situazione e Joy cerca di gestire il contraccolpo dell'aver conosciuto l'esistenza di una sorellastra, Liberty si allena per partecipare al campionato di wrestling. Liberty accetter\u00e0 di prendersi cura dei bambini in caso di condanna di Joy.\nCi sar\u00e0 anche una particolare sorpresa per uno degli altri personaggi.\nFesta per il compleanno del caro amico Earl.\nTrama.\nDurante la festa di compleanno di Earl al Fish Bar, tutti gli invitati raccontano una sua cattiva azione nei loro confronti, tra le quali aver urinato sul tappeto nuovo a sua madre, aver messo nei guai Darnell, aver fatto prendere un vaso in testa al suo amico Donny Jones al posto suo, aver preso in giro Joy incinta, aver rubato la protesi della gamba a Didi e aver drogato suo padre con gli antidepressivi sciolti nel suo drink. Al termine della festa Earl torna al motel, inseguito da Didi, e qui scopre che tutti i suoi amici e parenti gli hanno organizzato una festa a sorpresa e, come regalo, cancellano loro stessi dalla lista le malefatte da lui commesse nei loro confronti. \nIndovina cosa aveva in pancia Joy.\nTrama.\nPoco dopo il matrimonio con Earl, Joy resta nuovamente incinta e lui \u00e8 al settimo cielo per la notizia. Tuttavia 9 mesi dopo si accorge che il bambino partorito da Joy, Earl Jr., ha la pelle scura (lasciando intendere che, avendo Joy tradito ripetutamente Earl con Darnell, quest'ultimo sia evidentemente il padre naturale del bambino). Dopo questa scoperta Earl, infuriato, pianta Joy e i bambini all'ospedale e torna a vivere con Randy a casa dei suoi genitori, dove suo padre Carl lo invita a tornare sui suoi passi e a non abbandonare una mamma con due figli. Earl, ancora arrabbiato, non vuole tornare da Joy e Carl lo minaccia di uccidere tutti i suoi criceti se non lo far\u00e0. Alla fine Earl torner\u00e0 da lei e l'aiuter\u00e0 a crescere i figli fino a quando Joy e Darnell non si sposeranno, formando cos\u00ec una vera famiglia. Inoltre, nel frattempo, Earl finisce di costruire una lampada da salotto (che aveva iniziato ai tempi del liceo) per poterla regalare a suo padre Carl.\n\u00c8 difficile essere famosi.\nTrama.\nPoich\u00e9 soffre d'insonnia Earl passa la notte a guardare la televisione e vede per caso una giornalista, Nicole Moses, a cui anni prima, insieme a Randy, aveva rovinato la carriera facendo cose stupide di fronte alla telecamera e mettendola in imbarazzo in diretta tv. Per poter rimediare al punto della lista n. 29 \"Sabotato giornalista esordiente\", Earl si reca con Randy negli studi televisivi locali dove lavora la giornalista. Nicole chiede a Earl di andare in onda a parlare della sua lista, cos\u00ec da realizzare un buon servizio ed ottenere una promozione. Per il servizio Earl decide di rimediare al punto n. 40 della lista \"Distrutto la casetta dei giochi\" dei ragazzi, mentre guidava ubriaco. Randy, dopo aver appreso che non andr\u00e0 in televisione, si arrabbia con Earl e lui convince Nicole a farlo apparire. Durante il servizio Earl cerca di far fare bella figura a Randy mentre insieme ricostruiscono la casetta dei ragazzi. Essendo andato tutto bene Earl pu\u00f2 cancellare dalla lista i punti n. 29 e 40, ma quando il servizio viene mandato in onda si scopre che \u00e8 stato realizzato e montato in modo da far sembrare Randy un ragazzo stupido e mentalmente disabile. Arrabbiato, Randy corre agli studi televisivi e qui scopre che Nicole l'ha fatto apparire stupido per vendicarsi di quando lui ed Earl facevano la stessa cosa anni prima. Rimane tuttavia soddisfatto per essere stato \"famoso\" per un giorno. Earl e Randy decidono di cancellare insieme il punto n. 29 della lista. \nLa vita \u00e8 una palla, anzi due.\nTrama.\nDopo la morte di Big Chubby (Burt Reynolds), l'uomo pi\u00f9 ricco e potente di Camden (suicidatosi per errore avendo confuso una pistola ad acqua riempita di vodka con una pistola vera), tutte le sue propriet\u00e0 passano in mano al figlio Richard \"Little\" Chubby (Norm MacDonald), un uomo cattivo e prepotente che qualche anno prima molestava in continuazione Earl, Randy, Joy e Darnell con i suoi stupidi scherzi. Un giorno Earl, esasperato, decise di fargliela pagare dandogli un fortissimo calcio sui testicoli e, di conseguenza, anche Little Chubby viene inserito nella sua lista al n. 43 \"Dato calcio nelle palle ad un ricco\". Earl in seguito scopre con sorpresa che quel calcio ha cambiato in meglio la vita di Little Chubby, poich\u00e9 egli aveva scoperto che tutti lo odiavano, decidendo quindi di migliorare e di diventare un uomo buono e gentile con tutti. Durante una festa in piscina Earl sbircia sotto l'accappatoio di Little Chubby e nota con disappunto che il suo calcio gli ha frantumato i testicoli. Per rimediare alla lista decide quindi di farlo operare chirurgicamente per farlo tornare normale. Ma, una volta operato, Little Chubby torna ad essere il solito cattivo prepotente e arrogante, e decide di vendicarsi di Earl frantumandogli i testicoli con una macchina che lancia palle da baseball. In preda alla disperazione Earl gli canta la canzone \"Free Bird\" dei Lynyrd Skynyrd (la stessa che gli aveva cantato durante l'operazione) e Little Chubby si lascia frantumare nuovamente i testicoli da una palla da baseball, poich\u00e9 si rende conto di avere problemi a gestire il testosterone, tornando in questo modo ad essere gentile (tuttavia in seguito si far\u00e0 trapiantare dei testicoli di toro in quanto essere gentile non va bene per gli affari). Earl cancella il punto n. 43 dalla lista.\nGli esami non finiscono mai.\nTrama.\nDopo essersi visto trattare come un bambino da una funzionaria della banca di Camden, Earl decide di aggiungere alla lista il punto n. 273 \"Non mi sono mai deciso a diventare un adulto\", dividendolo nelle sottosezioni \"A) Cercare di finire il liceo\", \"B) Trovarsi un lavoro come si deve\" e \"C) Smettere di vivere al motel\". Decide quindi di iniziare a frequentare la scuola serale per ottenere il diploma di liceo, ma essendo le materie troppo difficili per lui, Earl si reca nella sua vecchia scuola per chiedere l'aiuto dei suoi ex professori. Essi sono ormai demotivati dalla crescente indisciplina delle nuove generazioni di studenti, perci\u00f2 Earl si offre di tenerli a bada in cambio di lezioni private. Dopo aver mostrato agli studenti la sua vita, e come sarebbero diventati in futuro se non si fossero diplomati, Earl diventa vittima dei loro scherzi ed infine convince gli altri professori a ribellarsi. Dopo aver fatto esplodere per errore l'auto di uno studente essi temono di finire in galera, ma si accorgono con sorpresa che i ragazzi sono ora diventati educati e rispettosi a causa del grande spavento. Per riconoscenza i professori ricominciano a fare lezione a tutti, compresi Earl e Randy, cos\u00ec essi riescono a diplomarsi alla scuola serale ed Earl pu\u00f2 finalmente cancellare dalla lista la parte A del punto n. 273.\nCorri, Joy, corri!\nTrama.\nPer rimediare al punto n. 273 della lista \"Non essere mai diventato adulto\", dopo aver ottenuto il diploma di liceo da privatista Earl decide insieme a Randy di trovarsi un vero lavoro. Riescono a farsi assumere come scaricatori di camion di un negozio di elettrodomestici, ma un giorno Earl pensa che lavorando sodo potr\u00e0 puntare pi\u00f9 in alto e fare carriera come venditore. Non appena il suo capo lo mette alla prova, Earl diventa improvvisamente odiato da tutti i suoi colleghi scaricatori (anche da suo fratello Randy, che vuole farsi accettare dagli altri) e diventa il bersaglio dei suoi nuovi colleghi venditori, che tentano di impedirgli di vendere almeno 5000 dollari di elettrodomestici in pochi giorni per ottenere la promozione. Alla fine Earl otterr\u00e0 comunque la promozione grazie ai colleghi scaricatori che utilizzano le loro carte di credito per acquistare i prodotti da lui. Earl, quindi, cancella il punto \"trovare un lavoro vero\". Nel frattempo Joy, in attesa del processo, vende tutto ci\u00f2 che possiede e fugge segretamente in Messico, lasciando Darnell con la sola compagnia di una bambola gonfiabile.\nIl processo.\nTrama.\nPer terminare di rimediare al punto della lista n. 273, Earl e Randy si trasferiscono a vivere dal motel in un appartamento, tuttavia Earl si rende conto che, per diventare un adulto vero e proprio, nella sua vita manca ancora l'amore vero di una donna. Nel frattempo Joy, in fuga verso il Messico, viene scoperta e riportata in prigione a Camden, ed Earl si accorge di provare una ricambiata attrazione nei confronti della sua avvocatessa sordomuta. Ma quando questa, leggendo sulla lista, scopre che Earl e Randy tempo prima la rapinarono (da cui il punto della lista n. 280 \"Derubato una persona sorda\") si arrabbia moltissimo e decide di troncare ogni rapporto di amicizia con lui. Quando Earl, chiamato come testimone al processo, si accorge che Joy rischia di finire in prigione, decide di autoaccusarsi del furto del camion, scagionando Joy e suscitando nuovamente l'ammirazione della sua avvocatessa. Purtroppo, per\u00f2, viene condannato dal giudice a due anni di prigione, perdendo di conseguenza il lavoro, l'appartamento in cui si era trasferito con Randy e anche la sua adorata lista. "}
{"id": "1156265", "revid": "1234826", "url": "https://it.wikipedia.org/wiki?curid=1156265", "title": "Fixedsys", "text": "Fixedsys \u00e8 un font monospazio di Windows (si tratta di una serie di files .fon uno per ogni codepage). Il nome \u00e8 una contrazione di \"fixed system\" o anche di \"fixed size\" in quanto i glifi sono monospazio o fixed-width (a larghezza fissa).\nDescrizione.\nSi tratta del pi\u00f9 vecchio font di Windows, infatti \u00e8 stato il system font (carattere di sistema) di Windows 1.0 e del 2.0. In Windows 3.x il system font \u00e8 cambiato ed \u00e8 stato usato il font sans-serif System. Comunque molte applicazioni usano il MS Sans Serif come carattere di default.\nFixedsys cerca di emulare il font ASCII di sistema presente durante il processo di avvio della macchina in molti PC moderni e in tutti i modelli pi\u00f9 vecchi.\nIn Windows 95, 98 e Windows Me, \"Fixedsys\" \u00e8 usato come font di default nel Blocco note. \u00c8 stato sostituito come font del Blocco Note dal Lucida Console nelle successive versioni di Windows. Windows 95 non permette di cambiare il font di default.\nQuesto font utilizza un metodo originale per distinguere tra lo zero e la Lettera maiuscola \"O\". Invece di far vedere la differenza tra i due caratteri mettendo una linea trasversale (come ad es il Monaco) oppure inserendo un punto al centro dello zero (come ad es. l'Andale Mono) ci sono due \"tratti\" nella parte vuota che puntano uno verso l'altro. Questo permette anche di evitare confusioni con il numero \"8\".\nGrazie allo stile pulito e alla facile leggibilit\u00e0 ha raggiunto una buona popolarit\u00e0 nella comunit\u00e0 dei programmatori, il che ha permesso anche la nascita di un font che lo imita, il \"Fixedsys Excelsior\", che, basato sul carattere Fixedsys originale, include un gran numero di \"alfabeti\" unicode.\nEsempio.\nIl paragrafo che segue permette di visualizzare un esempio di \"Fixedsys\" se quest'ultimo \u00e8 presente sul vostro sistema:\n\"Lorem ipsum dolor sit amet, consectetur adipisicing elit, sed do eiusmod tempor incididunt ut labore et dolore magna aliqua. Ut enim ad minim veniam, quis nostrud exercitation ullamco laboris nisi ut aliquip ex ea commodo consequat. Duis aute irure dolor in reprehenderit in voluptate velit esse cillum dolore eu fugiat nulla pariatur. Excepteur sint occaecat cupidatat non proident, sunt in culpa qui officia deserunt mollit anim id est laborum.\"\nQui sotto il set completo di caratteri:\nabcdefghijklmnopqrstuvwxyzABCDEFGHIJKLMNOPQRSTUVWXYZ`1234567890-=~!@#$%^&amp;*()_+[]\\ ;' ./{}| :\" &lt;&gt;? "}
{"id": "1156268", "revid": "22356", "url": "https://it.wikipedia.org/wiki?curid=1156268", "title": "Hoplitomeryx", "text": "L'oplitomerice (gen. Hoplitomeryx) \u00e8 un mammifero erbivoro estinto, appartenente agli artiodattili. Visse nel Miocene superiore (Turoliano, circa 6 - 7 milioni di anni fa) e i suoi resti fossili sono stati ritrovati in Italia. \nDescrizione.\nQuesto animale \u00e8 particolarmente caratteristico per la presenza di cinque corna disposte sul capo e di lunghi canini superiori ricurvi. L'aspetto generale doveva ricordare quello di un piccolo cervo, e le dimensioni della specie tipo (Hoplitomeryx matthei) erano simili a quelle di un attuale capriolo; il peso doveva aggirarsi sui 45 chilogrammi.\nIl complesso insieme di cinque corna di \"Hoplitomeryx \"era particolarmente insolito, e non ha eguali nei mammiferi artiodattili. Vi era un corno mediano che si proiettava all'indietro e si originava dalla parte posteriore delle ossa nasali. Le altre quattro corna spuntavano sopra le orbite ed erano appaiate. Due di queste corna erano piccole, dirette all'infuori e in avanti. Le altre due corna erano lunghe e dirette all'indietro.\nUn'altra caratteristica notevole di \"Hoplitomeryx \"era la presenza di due canini allungati simili a zanne nella mascella. Il muso era corto e massiccio. Oltre a queste caratteristiche evidenti, \"Hoplitomeryx \"era dotato di altre caratteristiche esclusive (autapomorfie): una fusione del metatarso con il navicocuboide, un astragalo dai lati non paralleli, una patella allungata e l'assenza della cosiddetta \"Palaeomeryx-fold\" (una sporgenza sui molari inferiori, tipica di molti ruminanti primitivi). I molari e i premolari, inoltre, possedevano una corona bassa (brachidonti).\nLe dimensioni di \"Hoplitomeryx \"variavano molto da specie a specie: la specie tipo, \"H. matthei\", doveva pesare circa 45 chilogrammi, mentre la specie \"H. devosi \"era molto pi\u00f9 piccola, insolitamente robusta e raggiungeva appena i 20 chilogrammi di peso. Altre due specie erano pi\u00f9 grandi: \"H. macpheei\" sfiorava gli 80 chilogrammi (era quindi della taglia di un daino) e \"H. kriegsmani\", particolarmente snella, poteva superare i 100 chilogrammi.\nClassificazione.\n\"Hoplitomeryx \"venne descritto per la prima volta nel 1984 da Joseph Leinders, che ne descrisse i resti provenienti dal Gargano (Puglia). Lo studioso riconobbe quattro differenti morfotipi, probabilmente corrispondenti a quattro specie diverse, ma ne descrisse solo una, \"Hoplitomeryx matthei\". \nUlteriore materiale attribuito a \"Hoplitomeryx \"venne scoperto a Scontrone (Abruzzo) in terreni un poco pi\u00f9 antichi; questi fossili vennero descritti come nuove specie di \"Hoplitomeryx\": \"H. apruthiensis, H. apulicus, H. falcidens, H. magnus, H. minutus\" (Mazza e Rustioni, 2011). Successivamente, per\u00f2, un nuovo studio determin\u00f2 che queste specie erano abbastanza distinte dalla specie tipo da essere incluse in un nuovo genere, \"Scontromeryx\", privo di corno centrale e di canini superiori allungati. Lo stesso studio, inoltre, determin\u00f2 la presenza di altre tre specie di \"Hoplitomeryx \"sul Gargano: \"H. devosi, H. macpheei \"e \"H. kriegsmani\" (van der Geer, 2014). Sembra che \"Scontromeryx\" fosse un animale pi\u00f9 primitivo di \"Hoplitomeryx\", data la presenza dei secondi premolari (caratteristica che in \"Hoplitomeryx \"era scomparsa).\n\"Hoplitomeryx \"e \"Scontromeryx \"rappresentano una radiazione evolutiva isolata di artiodattili ruminanti (Hoplitomerycidae), sicuramente ascrivibile ai cervoidi ma dalle origini poco chiare. In passato sono stati avvicinati al genere continentale \"Amphimoschus\", ma attualmente questa ipotesi non \u00e8 pi\u00f9 accreditata (Mennecart, 2012). \"Hoplitomeryx \"\u00e8 di sicuro un cervoide, sulla base di caratteristiche quali la morfologia dei molari, il solco metatarsale chiuso distalmente e la presenza di un doppio orifizio lacrimale sul bordo dell'orbita (van der Geer et al., 2010). \nPaleobiogeografia.\nDurante il tardo Miocene, nell'allora isola del Gargano cominci\u00f2 ad evolversi una fauna endemica, che comprendeva fra gli altri animali il ratto lunare gigante \"Deinogalerix\", il barbagianni gigante \"Tyto gigantea\", il criceto gigante \"Hattomys\", e \"Hoplitomeryx\".\nEssendo i resti delle varie specie di \"Hoplitomeryx \"equamente distribuiti in tutto il substrato, non si pu\u00f2 parlare di cronotipi, ma semplicemente di morfotipi. L'ipotesi secondo la quale il Gargano non sia stata un'unica massa di terra, ma un arcipelago di isolotti, ognuno con il suo morfotipo caratteristico, non pu\u00f2 essere confermata per insufficienza di prove. Per le specie pi\u00f9 piccole si pu\u00f2 parlare di nanismo insulare; lo stesso non pu\u00f2 per\u00f2 essere detto per le specie di maggiori dimensioni.\n\u00c8 interessante notare come il morfotipo pi\u00f9 grande (\"H. kriegsmani\") sia rappresentato quasi essenzialmente da materiale attribuito a esemplari giovani. Questa situazione, con diversi morfotipi di diverse dimensioni coesistenti sullo stesso territorio, \u00e8 simile a quella di \"Candiacervus\" (cervo nano vissuto nel Pleistocene a Creta). Curiosamente, anche una specie di \"Candiacervus \"(\"C. major\") mostra un accrescimento delle dimensioni, paragonabile a quello di \"H. kriegsmani\"; come quest'ultimo, anche \"C. major\" possedeva zampe estremamente allungate, pi\u00f9 lunghe che in qualunque rappresentante dei cervidi (Van der Geer, 2008)."}
{"id": "1156271", "revid": "2066040", "url": "https://it.wikipedia.org/wiki?curid=1156271", "title": "EB/Streymur", "text": "L'EB/Streymur \u00e8 una societ\u00e0 calcistica faroese con sede nella citt\u00e0 di Ei\u00f0i. Fondata il 23 febbraio 1913 come Ei\u00f0is B\u00f3ltfelag, nel 1993 si fuse con lo \"Streymur\" assumendo, di fatto, la denominazione attuale. I suoi colori sociali sono il blu, il bianco e il nero e attualmente milita in Formuladeildin, la massima divisione del campionato nazionale.\nIl 1\u00ba luglio 2008 l'EB/Streymur \u00e8 stato sorteggiato come avversario del nel primo turno della Coppa UEFA 2008-2009.\nRosa.\n\"Aggiornata al 9 agosto 2011\""}
{"id": "1156274", "revid": "57342", "url": "https://it.wikipedia.org/wiki?curid=1156274", "title": "Giancarlo Sbragia", "text": "Biografia.\nFiglio di Virginio e Margherita Spaziani, dopo il liceo classico si iscrisse nel 1944 all'Accademia nazionale d'arte drammatica, dove ebbe quali compagni di corso Tino Buazzelli, Nino Manfredi, Luciano Salce, Marina Bonfigli. Terminata l'Accademia nel 1947, venne scritturato dal Piccolo Teatro di Milano, dove fin dall'inizio ricopr\u00ec ruoli di primo piano.\nDurante la sua lunga carriera lavor\u00f2 con i protagonisti del teatro italiano del Novecento e con grandi nomi della cultura, quali Eduardo De Filippo, Luchino Visconti, Giorgio Strehler, Renzo Ricci, Michelangelo Antonioni, Gino Cervi, Guido Salvini, Enrico Maria Salerno e Federico Fellini, cimentandosi con altrettanta bravura tanto nei classici quanto in lavori moderni.\nSbragia si dedic\u00f2 con successo anche alla regia teatrale, nella quale debutt\u00f2 dirigendo e interpretando la prima edizione italiana di \"Ricorda con rabbia\" del drammaturgo inglese John Osborne (stagione 1957-58).\nOltre ad aver spaziato in ogni genere di testo \u2013 dalle commedie e tragedie antiche ai drammi contemporanei \u2013 fu lui stesso autore: infatti scrisse e port\u00f2 in scena alcune opere, come \"Le veglie inutili\", \"Quarta era\" (con Gian Domenico Giagni, dal libro-inchiesta \"Gli apprendisti stregoni\" di Robert Jungk) sulla prima bomba atomica, \"Le confessioni della signora Elvira\" (con Mino Roli), \"Il fattaccio del giugno\", che rievoca l'assassinio di Giacomo Matteotti, \"Musica e lazzi dalla commedia dell'arte\" (con Cesare Brero).\nFu sposato con Esmeralda Ruspoli, conosciuta sul palcoscenico nei primi anni Cinquanta, e dalla quale ebbe tre figli: Viola, Ottavio (musicista) e Mattia, che ha proseguito l'attivit\u00e0 dei genitori diventando a sua volta attore.\nGiancarlo Sbragia spos\u00f2 poi in seconde nozze l'attrice Alessandra Panaro, con la quale nel 1993 rimase coinvolto in uno degli attentati dinamitardi compiuti da Cosa Nostra contro il patrimonio artistico nazionale: a Roma la coppia abitava infatti davanti alla chiesa di San Giorgio in Velabro, che alla mezzanotte del 27 luglio fu gravemente danneggiata da un'auto-bomba. I due, al momento dell'esplosione, erano in casa con le finestre aperte, e questo li salv\u00f2 perch\u00e9 l'onda d'urto in pratica attravers\u00f2 il loro appartamento, con danni alle cose, ma non agli occupanti.\nIl teatro.\nIn quasi cinquant'anni di carriera, fece parte delle principali compagnie italiane, pubbliche e private, fondandone lui stesso e divenendo uno dei pi\u00f9 significativi attori della sua generazione, \u00abdotato di uno stile di asciutta modernit\u00e0 \u00bb: dal Piccolo Teatro di Milano diretto da Strehler (dove esord\u00ec e torn\u00f2 pi\u00f9 volte) al Piccolo Teatro di Roma con Orazio Costa, dalla Compagnia drammatica Nazionale con Guido Salvini alla compagnia Pagnani-Cervi; lavor\u00f2 poi nella Compagnia Italiana delle Tre Venezie, quindi con Renzo Ricci e Margherita Bagni, ottenendo il nome in ditta, e collabor\u00f2 con Michelangelo Antonioni, nelle breve parentesi teatrale vissuta dal regista ferrarese, dando vita alla compagnia Antonioni-Sbragia-Vitti.\nLa svolta arriva nel 1960, quando fond\u00f2 insieme a Ivo Garrani e a Enrico Maria Salerno la compagnia \"Attori Associati\", che proponeva un teatro di ricerca dai forti connotati sociali, impegnato e critico verso la realt\u00e0 contemporanea, mettendo in scena i primi esempi di teatro-cronaca in Italia; torn\u00f2 poi per alcune stagioni al Piccolo di Milano, quindi nel 1969 rifond\u00f2 \"Gli Associati\", questa volta con l'innovativa formula della cooperativa (\u00aborganismo di produzione teatrale\u00bb): ancora con Garrani ma anche nuovi compagni d'avventura, attori come Sergio Fantoni e Valentina Fortunato, il regista Virginio Puecher, lo scenografo Gianni Polidori, l'organizzatore Fulvio Fo (fratello di Dario e proveniente dal Piccolo Teatro di Milano), il capo-tecnico Nunzio Meschieri. \nDurer\u00e0 sino alla fine degli anni Settanta, arricchendosi di adesioni (Valeria Ciangottini, Renzo Giovampietro, Paola Mannoni, Luigi Vannucchi, Mattia Sbragia) al punto da avere, dal 1972, due compagnie. Oltre che attore e regista, Sbragia ne fu anche direttore artistico. Sono di quegli anni alcuni spettacoli memorabili come \"Caligola\", \"Edipo re\", i suoi personali adattamenti di \"Strano interludio\", \"Piccola citt\u00e0\" e \"I demoni\"; \"Il commedione di Giuseppe Gioacchino Belli\" di Diego Fabbri.\nSullo scioglimento degli \"Associati\" dichiar\u00f2 poi: \u00ab Semplicemente hanno fatto il loro tempo e non sarebbe sensato ripetere oggi un'esperienza che si \u00e8 esaurita perch\u00e9 legata a determinate circostanze, anche umane, ora cambiate.\u00bb. \nOltre che attore, regista, traduttore e adattatore di testi, scrisse anche le musiche di alcuni allestimenti (fra gli altri \"Otello\", \"Caligola\", \"Strano interludio\", \"La morte di Danton\", \"La bella addormentata\") essendo fin da giovane un valido pianista, come ricordava ancora 60 anni dopo la sua compagna di Accademia Rossella Falk.\nLa tv e la radio.\nCome gi\u00e0 il teatro, Sbragia affront\u00f2 la televisione a tutto campo: oltre che attore fu presentatore di programmi e rubriche settimanali, come \"L'approdo\" e \"Concerto di prosa\". Ne \"Promessi sposi\" (1967) di Sandro Bolchi fu il narratore, che introduceva ogni puntata e riassumeva le precedenti; comparve anche, come molti suoi colleghi, in qualche pubblicit\u00e0.\nL'8 settembre 1978, sulla Rete 1, fu protagonista in diretta di un toccante episodio: la Rai l'aveva invitato a presentare la messa in onda del suo spettacolo \"Il vizio assurdo\", di Diego Fabbri e Davide Lajolo, il cui protagonista, Cesare Pavese, era interpretato da Luigi Vannucchi, attore che s'era tolto la vita appena dieci giorni prima (la registrazione risaliva al gennaio 1977); ma Sbragia dopo alcune parole sul lavoro e sul collega suicida fu preso dalla commozione, e s'interruppe senza pi\u00f9 riuscire a continuare.\nNel 1988 la RAI mand\u00f2 in onda una lettura integrale della Divina Commedia, affidata a Sbragia (\"Purgatorio\"), Enrico Maria Salerno (\"Paradiso\") e Giorgio Albertazzi (\"Inferno\"), l'unica realizzata nella storia della televisione italiana.\nSbragia fu molto attivo anche alla radio, sia come componente della Compagnia di Prosa di Roma della RAI (\"Il barbiere di Siviglia\" di Beaumarchais, \"I giusti\" di Camus), sia conducendo programmi culturali di vario genere e firmando adattamenti - come \"Il giorno della civetta\" di Leonardo Sciascia nel 1967 - e regie, come un'edizione di \"Altri tempi\" di Pinter, con Fantoni, la Fortunato e Valeria Valeri, trasmessa dalla Rai nel 1972.\nIl cinema.\nDi minor rilievo l'attivit\u00e0 cinematografica, nonostante appaia in oltre venti lungometraggi \u2013 alcuni diretti da registi di valore come Vittorio Cottafavi e Liliana Cavani, Yves Boisset e Giuseppe Bertolucci \u2013 e come narratore in due documentari. Anche sul grande schermo comunque attravers\u00f2 tutti i generi, dal mitologico al poliziottesco, dal film storico al thriller psicologico. \nFu inoltre doppiatore: si pu\u00f2 sentire la sua voce in film come \"I sequestrati di Altona\" (Maximilian Schell), \"L'esorcista\" (Max von Sydow), \"Macbeth\" di Roman Pola\u0144ski (Jon Finch) e \"Acque amare\" (Narciso Parigi), mentre Fellini lo volle per doppiare il personaggio del Maestro Albertini in \"E la nave va\".\nL'impegno.\nSbragia fu attivo in campo sindacale e politico: agli inizi della televisione italiana coordin\u00f2 infatti il primo sciopero della categoria (la Rai non riconosceva agli attori compensi per le trasmissioni replicate), esperienza da cui nacque il primo sindacato del settore: la Societ\u00e0 Attori Italiani (S.A.I.) in seguito Sindacato attori italiani, fondata insieme a Gino Cervi, Marcello Mastroianni, Nino Manfredi, Enrico Maria Salerno e Arnoldo Fo\u00e0.\nSul fronte politico, fu consigliere comunale a Roma dal 1976 al 1981, eletto nelle liste del Partito Comunista Italiano.\nI premi.\nLa sua commedia in un atto \"Le veglie inutili\", del 1953, fu premiata con il premio \"Borletti\".\nCon \"Sacco e Vanzetti\" ricevette il premio IDI stagione 1960-1961 per la regia.\nIl 19 luglio 1994 a Pescara la ventunesima edizione del \"Flaiano\" gli confer\u00ec postumo il premio alla carriera: lo ritirarono la moglie Alessandra Panaro e il figlio Mattia.\nLa critica.\n\u00abAttore serio, sobrio, duttile \u2013 scrive Roberto Chiti nel \"Dizionario del cinema italiano\" - si cimenta in tutte le discipline dello spettacolo, dalla regia lirica al doppiaggio, dall'attivit\u00e0 radiofonica a quella di scrittore teatrale\u00bb. \nNella voce a lui dedicata nel \"Dizionario del cinema italiano 1945-1969\", Gianni Rondolino scrisse che s'era affermato \u00abtra i migliori attori della nuova generazione\u00bb, un attore dallo stile recitativo \u00absobriamente analitico, del tutto privo di tratti istrionici\u00bb secondo Giovanni Raboni, che scrivendo della sua prematura morte definiva Sbragia \u00abdi una vitalit\u00e0 artistica infaticabile\u00bb e ne sottolineava la \u00abpresenza senza soste e senza cedimenti nella storia teatrale dell'ultimo mezzo secolo. \u00bbA perfezionare il suo stile misurato ed estremamente sobrio, la sua tecnica schiva, contribu\u00ec soprattutto l'incontro con Orazio Costa.\nSempre riguardo alle sue doti recitative, la \"Enciclopedia della televisione\" curata da Aldo Grasso scrive che \u00absi impose come attore colto e raffinato, capace di approfondimenti drammatici, di cui diede prova anche sul piccolo schermo\u00bb. \nQuanto alla sua attivit\u00e0 registica, la \"garzantina\" dello spettacololo descrive in questo modo: \u00abcreatore di apparati scenici di secchezza e geometria suggestive, si \u00e8 affermato come regista attento alle chiarificazioni logiche e alla rigorosit\u00e0 dialettica, mentre come interprete, gi\u00e0 segnalatosi per la modernit\u00e0 espressiva, ha maturato singolari e convincenti qualit\u00e0 di penetrazione dei personaggi\u00bb.\nCon riferimento invece ai suoi testi, cos\u00ec lo inquadra Enrico Bernard in \"Autori e drammaturgie\": \u00abAttore tra i pi\u00f9 geniali e coraggiosi nel portare alla scena testi non solo di repertorio tradizionale, si \u00e8 sempre covato dentro il tarlo della scrittura e della drammaturgia di impegno. \nIl suo \u00e8 un teatro \u201cche assume la responsabilit\u00e0 (Sandro Bajini), senza schemi di comodo e senza metafore, di richiamare la sensibilit\u00e0 dello spettatore sulle proprie posizioni di cittadino, partecipando a un travaglio di idee e di azioni, responsabile anch'egli delle scelte e delle decisioni che muovono la societ\u00e0. A questo tipo di teatro conviene la definizione di \u2018civile\u2019 pi\u00f9 che di \u2018politico\u2019 in quanto non ha affatto intenzioni provocatorie di parte ma semplicemente di far riflettere criticamente sulle cose\u201d. \u00bb\nAll'indomani della morte, il critico teatrale di \"Repubblica\" Ugo Volli scrisse parole di grande elogio per l'artista e per l'uomo: \u00ab \u00e8 stato un protagonista fuori dall'ordinario del teatro italiano dell'ultimo mezzo secolo. Al di l\u00e0 del suo grandissimo talento, di una cultura notevole, di una instancabile curiosit\u00e0 intellettuale, e di una personalit\u00e0 forte, che straripava sia in palcoscenico che in privato da una curatissima correttezza formale, da gentiluomo di un tempo, Sbragia si \u00e8 caratterizzato per la sua vocazione ad essere artista di teatro completo, al di l\u00e0 delle specializzazioni della scena contemporanea\u00bb.\nLo stesso giorno, in un altro articolo, il quotidiano romano attribuiva a Sbragia un \u00abcarattere solidale cui non venne mai meno\u00bb e lo descriveva \u00abcapace di alternare finezze letterarie, slanci politici, mediazioni popolari, drammaturgie sul campo e anche un rispetto (quantunque problematico e aggiornato) per i miti classici. [...] Era intransigente, pragmatico, versatile, e all'occasione sapeva mostrarsi generosamente polemico. Un artista come lui occupa un posto di rilievo nella storia del teatro del nostro dopoguerra quantomeno per essere stato a lungo fautore, con la Compagnia degli Attori Associati, di un cartello di uomini e di idee in un mondo, quello della prosa, che indulge da sempre a separatismi e clamori. Sapeva scrivere o elaborare con facilit\u00e0 per la scena. (..) Un vero artista organico (\u2026) impegnatissimo nel sociale, che ammirammo per la forza d'animo e per la rigorosa linea di qualit\u00e0 in avventure con attori corresponsabilizzati (e non 'in ditta' divisticamente)\u00bb.\nLa memoria.\nSbragia don\u00f2 il proprio enorme archivio al Comune di Roma, affinch\u00e9 diventasse patrimonio di tutti e da tutti consultabile. Tale fondo \u00e8 oggi la Biblioteca dello spettacolo \"Giancarlo Sbragia\", nella \"Casa dei Teatri\", ospitata nel \"Villino Corsini\" di Villa Doria Pamphilj.\nInoltre il Comune di Roma, nel 2003, ha intitolato a lui e al suo amico e collega Enrico Maria Salerno un parco sulla via Cristoforo Colombo, nel Municipio VIII (ex XI): inaugurato dall'allora sindaco Veltroni, ha l'accesso principale da piazza Silvio D'Amico, il loro maestro all'Accademia Nazionale d'Arte Drammatica - entrando, la parte destra della grande area verde (delimitata dalle vie Ruzzante e Oropa) \u00e8 dedicata a Sbragia, la parte sinistra (vie Tiberio Imperatore e Varaldo) a Salerno. \nUn'iniziativa che perpetua, associandolo, il ricordo di due attori a lungo compagni di lavoro e accomunati anche dalla circostanza di esser morti nello stesso anno (1994), a pochi mesi di distanza, come nello stesso anno (1926) erano nati, a pochi mesi di distanza.\nTelevisione.\nNel 1973 Giancarlo Sbragia partecip\u00f2 a una serie degli \"sketch\" della rubrica pubblicitaria televisiva \"Carosello\" pubblicizzando il detersivo per lavatrici Dixan della Henkel."}
{"id": "1156275", "revid": "228587", "url": "https://it.wikipedia.org/wiki?curid=1156275", "title": "Internal vision", "text": "L'internal vision \u00e8 una branca dell'e-government. Il termine indica tutte le interazioni di tipo informatico tra le amministrazioni dei diversi enti pubblici. Queste interazioni permettono una pi\u00f9 facile comunicazione e condivisione di dati finalizzati a velocizzare ed ottimizzare i rapporti tra enti che collaborano (interoperabilit\u00e0).\nLa vision si divide in due grandi categorie:\nSoprattutto la condivisione di dati permette una pi\u00f9 corretta distribuzione del lavoro, essa infatti rende possibili procedure altrimenti legate ad una complessa burocrazia e permette un coinvolgimento democratico delle parti che usufruiscono delle stesse informazioni indipendente dai ruoli gerarchici.\nE-government, internal vision: le linee strategiche.\nI dipartimenti per l'innovazione e la tecnologia e il consiglio dei ministri mirano ormai da diversi anni (le primissime linee guida risalgono al 1995) alla creazione di un organismo di governo che riesca a creare una forte dipendenza tra tecnologie e servizi pubblici e che ponga questa dipendenza alla base di qualsiasi evoluzione si verifichi all'interno delle inter-connessioni nelle pubbliche amministrazioni.\nLe stesse politiche europee mirano allo stesso obiettivo comune, ovvero la creazione di una fitta rete di servizi per la fruizione di prodotti ed informazioni (Ciclo di Convergenza digitale).\nL'interoperabilit\u00e0.\n\u00c8 l'obiettivo principale delle politiche dell'e-government riguardanti l'insieme di collegamenti interni alle amministrazioni pubbliche.\nLo scambio di servizi digitali, nel rispetto delle autonomie interne, sta alla base di questo concetto.\nIl cittadino che entra in contatto con un servizio non sa che molto spesso, quello che percepisce come un servizio unitario, \u00e8 in realt\u00e0 il prodotto di una serie di interazioni tra le diverse amministrazioni che hanno contribuito insieme ad un progetto comune per il conseguimento di un unico risultato finale.\nTutte le amministrazioni locali e nazionali devono contribuire affinch\u00e9 la loro cooperazione permetta l'accesso ad un unico grande servizio che permetta al cittadino di entrare in contatto con un singolo \"blocco\" costituito dalle azioni delle sue piccole parti.\nL'interoperabilit\u00e0 deve necessariamente nascere sia da scambi orizzontali che da scambi verticali perch\u00e9 l'approccio possa far scaturire da ogni collaboratore risorse creative alla base di nuovi servizi sempre pi\u00f9 efficienti e sempre pi\u00f9 legati ad azioni collaborative.\nLe ICT.\nLe ICT ovvero le tecnologie dell'informazione e della comunicazione, assumono di conseguenza un ruolo imperativo. Esse permettono notevoli miglioramenti per quanto riguarda l'accessibilit\u00e0 ai servizi e la possibilit\u00e0 di creare contatti aperti.\nSono inoltre utili per l'interscambio di dati e per la consultazione di ogni tipo di materiale informatico.\nE-government: democrazia e trasparenza.\nLe tecnologie di collaborazione giocano un ruolo fondamentale per quanto riguarda i ruoli all'interno delle amministrazioni, non pi\u00f9 cos\u00ec rigidamente definiti per livello di \u201cpotere\u201d nell'accesso ai dati.\nL'interoperabilit\u00e0 consiste infatti nella collaborazione possibile solo grazie all'interscambio completamente democratico delle informazioni.\nUna recente direttiva del ministro della Funzione Pubblica Luigi Nicolais sottolinea come obiettivo comune a livello statale l'importanza dell'interscambio tra le pubbliche amministrazioni, e si prefigge di realizzare una vera e propria pianificazione delle procedure da adottare anno per anno perch\u00e9 possa crescere l'interazione interna e l'estensione di strutture a banda larga.\nIl processo formativo: l'alfabetizzazione informatica e il PROGETTO PILOTA.\nL'obiettivo primario \u00e8 a questo punto l'informatizzazione tramite processi di alfabetizzazione informatica all'interno delle PA.\nGrazie al progetto pilota istituito dalla presidenza del Consiglio dei ministri, gli uffici del personale organizzano per tutti i dipendenti (pi\u00f9 o meno qualificato) corsi di formazione con l'obiettivo di migliorare l'approccio con gli strumenti informatici, facendo di essi un uso sempre pi\u00f9 frequente e sottolineandone l'utilit\u00e0.\n\u00c8 perch\u00e9 tutti possano accedere democraticamente alle informazioni che il progetto pilota si pone a capo delle ambizioni principali delle politiche dell'e-government, esso infatti mira a dare una competenza adeguata nell'uso dell'informatica necessaria alla creazione di una fitta rete di scambi partendo dal livello base, ovvero formando gli uffici con nuovi corsi di formazione ed alfabetizzazione informatica.\nQuesti corsi non solo garantiscono conoscenze di tipo pratico ma, secondo precise direttive che stanno appunto alla base del progetto, hanno il compito di far capire ai dipendenti l'alto potenziale con cui entrano in contatto dal momento in cui iniziano a condividere gli strumenti informatici e le informazioni che essi mettono a disposizione.\nI corsi sono divisi in tre categorie:\n1) Conferisce a tutti i dipendenti pubblici un livello di competenza definito dalla \u201cComputer Driving Center\u201d livello start di 60 ore. Prevede un test finale delle competenze raggiunte.\n2) Conferisce a tutti i dipendenti pubblici un livello di competenza definito dalla \u201cComputer Driving Center\u201d livello ECDL (patente europea per il computer) di 40 ore. Prevede un test finale delle competenze raggiunte.\n3) Mira alla formazione di tecnici in grado di progettare e realizzare siti web.\nDura 16 o 10 giornate con ore che variano secondo il tipo di amministrazione e second il grado di formazione previsto.\nEsistono inoltre i corsi per formatori, per dirigenti e Assistenza allo sviluppo che variano molto a seconda delle istituzioni.\nLe cooperazioni amministrative.\nLe amministrazioni e la loro collaborazione \u00e8 dettata dal Sistema pubblico di connettivit\u00e0 (SPA) e si pone come principio fondamentale per l'attuazione di nuovi programmi di interoperabilit\u00e0 proprio perch\u00e9 riconosce come patrimonio fondamentale il capitale umano. Ogni singola parte della \"rete\" viene intesa come un potenziale contributo per la messa in atto di nuove strategie da condividere ed implementare grazie alle collaborazioni e al materiale condiviso tecnologicamente.\nIL Sistema di Connettivit\u00e0 comprende una serie di norme per l'attuazione sicura dell'intero\u00e8perabilit\u00e0 e mira allo sviluppo di:\nPerch\u00e9 si proceda verso questo tipo di progetto di \"interscambio amministrativo\" il governo ha istituito due principali accordi:\nLe banche dati: il pi\u00f9 grande patrimonio informativo.\nLe banche dati ed in particolare i registri pubblici, costituiscono un ricchissimo patrimonio, essi vengono utilizzati da molti uffici amministrativi che li considera essenziali per il buon fine dei processi amministrativi.\nQuando questi sono accessibili anche alle aziende ed agli organi sociali la loro importanza cresce. La loro consultazione da parte delle imprese evita infatti alle amministrazioni pubbliche incontri formali e operazioni burocratiche altrimenti complesse.\nSpesso \u00e8 a causa di un lungo lavoro che si \u00e8 protratto nel tempo dopo lunghe ricerche che provoca comportamenti particolarmente \"gelosi\" in cui si intende a volersi impadronire delle proprie conoscenze come fosse un bene privato. Questo non solo non permette la libera fruizione dei dati, ma sta all'opposto dei principi pi\u00f9 importanti dello stesso e-government e della vision interna alle amministrazioni, senza contare che questo comportamento provoca l'esclusione di chi ritiene la condivisione sconveniente.\nL \"emprovement\" da parte di chi accede alle banche dati e che quindi le aggiorna, le integra e le migliora, contribuisce al perfezionamento di un sistema che in moltissimi casi pu\u00f2 rivelarsi estremamente utile per entrambe le parti e per chi intender\u00e0 contribuire in futuro.\nIl capitale umano nelle Pubbliche Amministrazioni. e le conoscenze amministrative.\nOgni dipendente degli uffici amministrativi coinvolto in attivit\u00e0 riguardanti archiviazione e controllo dei dati, contribuisce ad un vasto patrimonio comune cumulabile grazie alle interazioni interne tra amministrazioni collaboratrici.\nI pubblici registri costituiscono la prova dell'efficacia di queste cooperazioni e la loro informatizzazione non ha fatto che evidenziarlo rendendo il lavoro sempre pi\u00f9 potenzialmente interattivo; questo materiale ovviamente \u00e8 protetto da efficaci strumenti di sicurezza e la privacy delle persone menzionate all'interno di essi \u00e8 viene rispettata tramite strumenti creati per quest'unica finalit\u00e0.\n-La sicurezza informatica, citata pi\u00f9 volte nel programma originale del Consiglio dei ministri deve [...porsi alla base di ogni sistema che richieda la consultazione di materiale informativo...].-\nI mezzi riguardanti la sicurezza hanno permesso azioni altrimenti impossibili riguardanti la pubblicazione di documenti e informazioni generali ad enti non direttamente coinvolti nelle amministrazioni interne.\nUn esempio \u00e8 costituito dall'attuazione del federalismo fiscale che ha la possibilit\u00e0 di accedere ad archivi e registri pubblici.\nUn altro esempio \u00e8 il decentramento del Catasto agli enti pubblici e gli incentivi per l'utilizzo di mezzi informatici finalizzati alla collaborazione tra comuni ed Agenzia del territorio.\nAl contrario il portale dei servizi integrati alle imprese, serve per permettere agli enti locali di procedere autonomamente per la realizzazione di servizi e strumenti utili allo Stato quindi di basa su di un decentramento del potere attuato secondo un procedimento di tipo verticale.\nPerch\u00e9 questo sia possibile il Consiglio dei ministri ha ritenuto indispenzabile all'interno del programma l'attuazione di una manovra che permetta alle amministrazioni di imprese, organi sociali e pubblici, di accedere sempre pi\u00f9 facilmente ai registri delle imprese tramite sportelli unici.\nLa storia.\nVerso lo scambio informatico.\nDall'inizio del \u2018900 ad oggi la produzione dei servizi dei vari enti pubblici e quello che riguarda le operazioni di scambio di dati ed informazioni tra amministrazioni ha contribuito allo sviluppo del paese e quindi al benessere collettivo.\nCondividere dati cartacei e modulistica pi\u00f9 semplicemente favorire, grazie gli scambi, la conoscenza dell'altro al fine di nuove collaborazioni e progetti di partnership, si \u00e8 rivelato efficace economicamente per entrambe le parti ed indispensabile per l'inizio di una serie di procedimenti che indirettamente hanno favorito i dipendenti.\nEssi hanno trovato nella collaborazione e nell'interoperabilit\u00e0 un ottimo strumento capace di semplificare ed ottimizzare il loro lavoro.\nSi trattava di un nuovo decreto che mirava appunto a procedere verso la condivisione pi\u00f9 completa di procedure ed informazioni.\nGli strumenti informatici stavano assumendo una certa importanza.\nSi trattava di un mezzo sempre pi\u00f9 conosciuto dall'opinione pubblica e sempre pi\u00f9 accettato di buon grado nelle amministrazioni di enti pubblici.\nIn questo caso gli strumenti erano ancora lontani dalle politiche dell'e-government legate soprattutto ad internet, ma comunque \u00e8 da considerarsi un grande passo verso questo nuovo strumento in quanto \u00e8 grazie ai primi PC che si sono creati i primi archivi informatici.\nNuovi programmi sempre pi\u00f9 conosciuti, un pubblico pi\u00f9 istruito in materia informatica.\nSi inserisce nelle case ma soprattutto costituisce ormai nelle amministrazioni pubbliche una fonte di condivisione capace di velocizzare e migliorare le operazioni burocratiche.\nSi trattava di una corsa all'evoluzione informatica intesa come grande possibilit\u00e0 di scambio e interazione, il sistema informatico, sempre pi\u00f9 utile e diffuso sarebbe stato il solo unico grande protagonista delle innovazioni future in fatto di collegamenti ed interoperabilit\u00e0.\nIl \u201cCodice dell'Amministrazione Digitale\u201d e le nuove politiche dell'e \u2013government.\n4 marzo 2005, il ministro per l'innovazione e la tecnologia approva il decreto legislativo del \u201cCodice dell'Amministrazione Digitale\u201d.\nLe amministrazioni pubbliche tendono a formare una sempre pi\u00f9 concreta strategia finalizzata ad implementare nuove attivit\u00e0 informatiche.\nTra le grandi innovazioni del codice, la parte dedica alla vision interna \u00e8 quella riguardante i contatti interni i quali non toccano direttamente i servizi ai cittadini, ma che sono alla base dei processi e delle operazioni interne alle stesse amministrazioni.\nIl sistema pubblico di connettivit\u00e0.\nIl sistema pubblico di connettivit\u00e0 (SPC) che \u00e8 una delle linee base per la determinazione formale delle interazione informatiche tra amministrazioni obbliga le amministrazioni a procedere telematicamente nella condivisione di:\nL'SPC comprende una serie di norme per l'attuazione sicura dell'interoperabilit\u00e0 e mira allo sviluppo di:\nPerch\u00e9 si proceda verso questo tipo di progetto di \"interscambio amministrativo\" il governo ha istituito due principali accordi:\nLa responsabilit\u00e0 delle amministrazioni, in particolare pubbliche, \u00e8 quella di accrescere il proprio interesse per la tecnologia implementando oltre ai corsi di formazione ed alfabetizzazione informatica, l'acquisto di nuove licenze d'uso per programmi che prevedono nuovi tipi di collegamenti amministrativi, come la possibilit\u00e0 di accedere alle banche dati comuni o agli storici aziendali.\nUn unico grande linguaggio informatico comune avrebbe accomunato moduli organizzativi di amministrazioni diverse che collaboravano (compresa una vera e propria lista di termini nuovi), una nuova strategia comune ed infine una metodologia differente, pi\u00f9 veloce e funzionale, riguardante le nuove routine da attivare nella burocrazia.\nUna serie di nuovi programmi utili sarebbe stato a disposizione degli uffici amministrativi che avrebbero dovuto accedervi e farne uso (open source).\nNuovi programmi informatici, nuove condivisioni.\nLe recenti normative per la creazione di innovativi strumenti informatici riguardano soprattutto i programmi nuovi creati apposta con l'unico fine della condivisione all'interno delle amministrazioni, essi hanno nuove importanti caratteristiche:\nPerch\u00e9 si possa garantire un giusto funzionamento quindi il rispetto della privacy o la garanzia della provenienza dei dati condivisi, sono stati istituiti nuovi strumenti di controllo finalizzati appunto a convincere la coscienza comune della sicurezza dei nuovi mezzi informatici.\nLa firma digitale, la carta d'identit\u00e0 elettronica o la carta nazionale dei servizi permettono appunto di garantire la provenienza dei dati condivisi (questo \u00e8 valido non solo internamente alle amministrazioni ma anche nel rapporto tra uffici amministrativi e cittadino)."}
{"id": "1156276", "revid": "486946", "url": "https://it.wikipedia.org/wiki?curid=1156276", "title": "C\u00e9sar Vinicio", "text": ""}
{"id": "1156280", "revid": "123238064", "url": "https://it.wikipedia.org/wiki?curid=1156280", "title": "Virginie Despentes", "text": "Biografia.\nVisse un'adolescenza caratterizzata da una lunga militanza punk, prostituzione, da ripetuti trattamenti psichiatrici e uno stupro. Le sue esperienze sono da essa stessa sintetizzata in queste parole: \u00abSono stata a letto con centinaia di maschi senza mai rimanere incinta, e comunque sapevo dove andare ad abortire, senza l'autorizzazione di nessuno, senza rischiare la pelle. Sono diventata una puttana, ho passeggiato per la citt\u00e0 con tacchi alti e profonde scollature, senza doverne render conto a nessuno, ho incassato e speso ogni centesimo che ho guadagnato\u00bb.\nIn un'intervista ha dichiarato che uscire dall'eterosessualit\u00e0 e dalle relazioni di seduzione con gli uomini (dopo l'incontro con il filosofo Paul Preciado) le ha dato modo di essere maggiormente in contatto con il suo potere. Si definisce \"uno spirito libero, una sorta di anarco-femminista\" e aggiunge che legge la condizione delle donne anche in relazione a \"classe\" e \"razza\".\nNel 1993 diede alle stampe il suo primo libro, \"Baise-moi\", uscito in Italia nel 1999 con il titolo \"Scopami\". Il romanzo divenne un caso editoriale per la durezza e la scabrosit\u00e0 dei temi trattati; la stessa autrice, riferendosi al periodo in cui aveva scritto il romanzo, ha detto \u00abAdesso sono pi\u00f9 tranquilla, ho smesso di essere aggressiva e arrogante: \u00e8 questa la maturit\u00e0\u00bb. Nel 2000 Despentes co-diresse, insieme alla regista di film pornografici Coralie Trinh Thi, la versione cinematografica di \"Scopami\".\nNel 2015, dopo circa cinque anni dalla pubblicazione del suo ultimo lavoro, la scrittrice femminista torna sulla scena con il primo volume della trilogia di Vernon Subutex. Il protagonista del romanzo \u00e8 un vecchio commerciante di dischi rock ormai in declino a causa del sopravvento della musica in formato digitale. L'opera viene definita dal giornalista Laurence Houot come \u00abuna commedia umana dei nostri tempi\u00bb."}
{"id": "1156286", "revid": "767487", "url": "https://it.wikipedia.org/wiki?curid=1156286", "title": "Antibalcani", "text": "Gli Antibalcani (, \"Montagna di mezzo\") sono una catena montuosa della Bulgaria centrale.\nGli Antibalcani precedono a sud la catena parallela dei Monti Balcani.\nIl gruppo \u00e8 delimitato a ovest dal fiume Isk\u0103r e a est dal percorso a gomito del fiume Tund\u017ea, a nord della citt\u00e0 di Jambol.\nLa serie continua di modesti rilievi che costituisce gli Antibalcani si estende per 285\u00a0km in direzione ovest-est, arrivando ad una estensione massima nel senso opposto di 50\u00a0km. La maggiore elevazione \u00e8 il Goljam Bogdan (1604 m s.l.m.).\nIl gruppo montuoso \u00e8 diviso in tre parti dai fiumi Topolnica e Strjama: una zona occidentale (Zapadna o Ihtimanska Sredna Gora), una centrale (S\u0103\u0161tinska Sredna Gora) ed una orientale (S\u0103rnena Gora).\nTra gli Antibalcani e la Stara Planina si trova la citt\u00e0 di Kazanl\u0103k, capoluogo della famosa valle delle rose (\"\u0420\u043e\u0437\u043e\u0432\u0430 \u0434\u043e\u043b\u0438\u043d\u0430\"), situata nel centro geografico della Bulgaria. La citt\u00e0 \u00e8 nota anche per la Tomba trace di Kazanl\u0103k, un'antica sepoltura proclamata Patrimonio mondiale dell'umanit\u00e0."}
{"id": "1156287", "revid": "1543377", "url": "https://it.wikipedia.org/wiki?curid=1156287", "title": "Maths + English", "text": "Maths + English \u00e8 il terzo album del rapper britannico Dizzee Rascal, uscito 4 giugno 2007. Il primo singolo, \"Sirens\", \u00e8 uscito il 21 maggio dello stesso anno."}
{"id": "1156289", "revid": "12245", "url": "https://it.wikipedia.org/wiki?curid=1156289", "title": "Sredna Gora", "text": ""}
{"id": "1156306", "revid": "1573940", "url": "https://it.wikipedia.org/wiki?curid=1156306", "title": "Nemawashi", "text": " nella cultura giapponese \u00e8 quel processo informale che silenziosamente sostiene le fondamenta di qualche cambiamento o progetto pianificato, parlando con le persone che se ne occupano, dando loro supporto e consigli, in maniera continuativa. \u00c8 considerato un elemento importante in ogni grande cambiamento prima che ogni passo formale venga effettuato, e il \"nemawashi\" di successo permette cambiamenti effettuati con il consenso di tutte le parti.\n\"Nemawashi\" letteralmente si traduce con \"lavorare attorno alle radici\", dalle parole e . Il suo significato originale era letterale: scavare attorno alle radici di un albero, prepararlo a essere trapiantato.\nIl \"nemawashi\" \u00e8 spesso citato come un esempio di una parola giapponese difficile da tradurre efficacemente, perch\u00e9 strettamente correlata a quella cultura."}
{"id": "1156309", "revid": "124840261", "url": "https://it.wikipedia.org/wiki?curid=1156309", "title": "Valtournenche (valle)", "text": "La Valtournenche (pronuncia fr. ) \u00e8 una valle alpina laterale della Valle d'Aosta, che d\u00e0 il nome al suo comune principale, Valtournenche.\nGeografia.\nLa valle \u00e8 orientata nella direzione sud-nord. A sud vi \u00e8 la valle principale della Dora Baltea, con la quale la Valtournenche si congiunge a Ch\u00e2tillon. A nord vi \u00e8 la catena delle Alpi Pennine e tra questi monti primeggia il Cervino. Oltre la cresta delle vette si trova la valle svizzera Mattertal di Zermatt. Il colle del Teodulo (\"Col de Saint-Th\u00e9odule\") collega queste due valli. Ad est la Valtournenche confina con la val d'Ayas. Ad ovest nella bassa valle confina con il Vallone di Saint-Barth\u00e9lemy e nell'alta valle con la Valpelline. La valle \u00e8 solcata dal torrente Marmore, affluente di sinistra della Dora Baltea.\nOrografia.\nIl monte principale della valle \u00e8 il Cervino (4.478\u00a0m). Altre vette contornano la valle e tra queste ricordiamo:\nValichi alpini.\nLa valle non ha facili collegamenti con le valli vicine. I valichi principali sono:\nIdrografia.\nIn Valtournenche sono presenti alcuni laghi artificiali per sfruttare l'energia idroelettrica. I principali sono: \nCentri abitati.\nComuni.\nLa valle \u00e8 percorsa dalla Strada statale 406 di Cervinia, la quale congiunge i vari comuni della valle:\nFrazioni.\nCi sono centri abitati che non fanno comune ma che hanno comunque una certa notoriet\u00e0: Breuil-Cervinia, una delle capitali italiane dello sci, e Cheneil, una localit\u00e0 sulla sinistra orografica della valle a 2105 m s.l.m.\nRifugi e bivacchi.\nPer favorire l'ascensione ai monti della valle e l'escursionismo in alta quota la valle \u00e8 dotata di alcuni rifugi alpini e bivacchi:\nLa valle \u00e8 inoltre attraversata dall'Alta via della Valle d'Aosta n. 1, dal tour del Cervino e dal Tour del Monte Rosa."}
{"id": "1156312", "revid": "287204", "url": "https://it.wikipedia.org/wiki?curid=1156312", "title": "61404 Ocenasek", "text": ""}
{"id": "1156315", "revid": "124149808", "url": "https://it.wikipedia.org/wiki?curid=1156315", "title": "Episodi di My Name Is Earl (prima stagione)", "text": "La prima stagione della serie televisiva My Name Is Earl \u00e8 stata trasmessa in prima visione negli Stati Uniti d'America da NBC dal 20 settembre 2005 all'11 maggio 2006.\nIn Italia \u00e8 stata trasmessa in prima visione da Italia 1 dal 18 settembre 2006 al 22 gennaio 2007.\nLa lista di Earl.\nTrama.\nEarl \u00e8 un comune ladro della contea di Camden County. Ruba qualsiasi cosa solo per il gusto di farlo. Un giorno conosce Joy Darville, i due la stessa sera, completamente ubriachi, fanno un matrimonio lampo a Las Vegas e la mattina dopo si ritrovano ad essere marito e moglie. Earl non ricorda tanto di quella notte, ma vede in Joy uno strano pancione. Questa \u00e8 incinta di sei mesi. Dopo 3 mesi nasce Eric \"Dodge\" Hickey (che pi\u00f9 tardi cambier\u00e0 cognome in Turner), questo nome gli \u00e8 stato attribuito perch\u00e9 l'unica cosa che si ricorda Joy del padre \u00e8 che aveva una Ford. Due anni pi\u00f9 tardi, Joy \u00e8 di nuovo incinta e al momento del parto si scopre che il figlio non \u00e8 di Earl ma di Darnell Turner, ovvero un barista nero grande amico di Earl. Qualche anno pi\u00f9 tardi, Earl va a comprare un gratta e vinci al Camden Market, questo risulta vincente per ben 100.000 $. Earl, nella gioia, si lancia in strada e viene investito da un'auto. Nello schianto perde il biglietto. Viene subito portato in ospedale e stabilizzato, qui, senza accorgersene, firma i dati di consenso del divorzio con Joy. Earl, ormai disperato, accende la televisione e qua vede Carson Daly. Carson Daly \u00e8 un conduttore di talk-show e in questa puntata spiega il concetto di Karma. Fai una cosa buona e qualcosa di buono ti succeder\u00e0. Fai qualcosa di cattivo e quello ti si ritorcer\u00e0 contro. Earl ci riflette e capisce che \u00e8 sempre stato cattivo e difatti ha una vita schifosa. Decide quindi di stilare una lista lunga 259 punti con tutte le sue cattive azioni a cui deve rimediare. Appena uscito dall'ospedale, lui e suo fratello Randy si trasferiscono nel Motel Las Palmas. Qui conoscono Catalina Aruca, la cameriera di cui si innamorer\u00e0 Randy. Il primo punto che Earl vuole cancellare \u00e8 il numero 136: Gettato spazzatura per terra. Earl raccoglie tutta la spazzatura del motel e subito dopo ritrova il biglietto vincente che aveva perso nell'incidente. Capisce quindi di dover continuare a cancellare punti dalla lista. Il secondo punto della lista che vuole rimediare \u00e8 il n\u00ba 64: Preso a calci Kenny James a scuola. Earl, grazie a Randy, scopre l'indirizzo di Kenny e scopre che questo \u00e8 gay. Per rimediare al punto, decide quindi di portarlo ad un gay-bar per vincere anche la sua timidezza. Qui Kenny lo ringrazia perch\u00e9 quando lui era a scuola, Earl era la persona che gli faceva pi\u00f9 paura e che gli ha tolto la dignit\u00e0 che aveva con tutti i suoi stupidi scherzi. Ora invece gli aveva ridato la dignit\u00e0, per questo poteva cancellarlo dalla lista. Earl alla fine \u00e8 soddisfatto e decide di continuare a cancellare punti dalla sua lista.\nIl tabacco fa male.\nTrama.\nCatalina e Randy stanno cercando in tutti i modi di far smettere di fumare Earl ma senza successo. Intanto Joy scopre il video-testamento di Earl in cui dice che se lui muore, tutto ci\u00f2 che gli appartiene andr\u00e0 a finire nelle tasche di Joy. La donna va a comprare una balestra, con cui cerca pi\u00f9 volte di uccidere Earl senza riuscirci. Earl in tanto sta cercando di rimediare al punto numero 102 della sua lista: Avvelenato e forse ucciso gente, causa: fumo passivo. Prova a smettere di fumare, ma ci\u00f2 non gli riesce. Nel frattempo sceglie il punto 112 della sua lista: Fatto finire Donny Jones in galera per colpa sua. Earl va a confessare l'accaduto a Donny, un vecchio amico, che lo perdona. Ma non fa altrettanto la madre di lui, che costringe Earl a non cancellare quel punto finch\u00e9 non gli avr\u00e0 ridato i due anni persi della sua vita in cui non ha avuto suo figlio. Siccome la madre di Donny fuma, Earl decide farla smettere di fumare per dargli due anni in pi\u00f9 da vivere. Insieme riescono a smettere di fumare ed Earl riesce a cancellarla dalla lista insieme al numero 102. Nel finale, Joy cerca di uccidere Earl con una pistola, ma questo le dice di aver scritto un altro testamento e la donna rinuncia.\nIl touchdown di Randy.\nTrama.\nRandy per sbaglio dice a Joy che i 100.000 dollari vinti da Earl, sono nella macchina del fratello. Quando si precipitano verso il parcheggio dove Earl l'aveva lasciata, scoprono che l'auto \u00e8 stata portata via per divieto di sosta. Earl e Joy si precipitano dalla polizia a chiedere informazioni e scoprono che per riavere la macchina bisogna pagare 3000 dollari per multe in arretrato. Entrambi non hanno quella somma, ed Earl ha anche un'altra preoccupazione: il punto della lista \"far fare un touchdown a Randy\". Dopo aver falsificato tutti i dati di nascita, aver preso 2 anziani per impersonare i genitori, Randy riesce ad entrare al college. Joy e Gamberone riescono intanto a procurarsi 1500 dollari. Earl prova con una nuova strategia: mettere il suo amico Kenny nel bagaglio di una macchina e far portare via quella stessa macchina per poi recuperare la somma. Purtroppo due dobermann vengono attratti dal dopobarba di questo e lui non riesce a uscire dal bagagliaio. Alla partita di Randy, lui sta per fare il touchdown, ma quando mancano pochi metri all'arrivo, sbaglia di proposito. Earl non capisce il perch\u00e9, mentre Randy se ne va correndo. Earl scopre inoltre che Joy si \u00e8 procurata i 3000 dollari e sta andando a ritirare l'auto. Poco dopo per\u00f2 arriva Randy con l'auto e spiega di aver scommesso per un valore di 3000 dollari contro la sua squadra. Di nuovo tutto si sistema.\nFinta morte.\nTrama.\nEarl deve affrontare un nuovo punto della sua lista: essersi finto morto per sfuggire ad una donna di nome Nathalie. Earl va a scusarsi alla sua ex-fidanzata ma lei all'inizio \u00e8 furiosa, ma dopo una chiacchierata riesce a perdonarlo. Prima di andarsene, Earl incontra il suo nuovo fidanzato Dirk. Il giorno dopo Nathalie in lacrime va da Earl dicendogli che Dirk \u00e8 morto. Earl si assenta per un momento per andare a prendere una merendina, ma mentre cammina per il balcone del motel, trova Dirk insieme ad un'altra donna. Rivela quindi a Nathalie la verit\u00e0 sul fidanzato e la rimanda a casa. Nathalie pensa che Earl sia innamorato di lei e lo costringe a stare insieme a lei. Dopo 1 mese di fidanzamento, Nathalie per\u00f2 capisce che sta sbagliando nuovamente e quindi rompe il fidanzamento. Il giorno dopo Earl scopre che Nathalie \u00e8 deceduta. Quando arriva al funerale Nathalie esce dalla bara e rinfacciando ad Earl come si era sentita lei. Nathalie si vendica quindi di Dirk e gli porta un test medico che dice che lui ha preso una malattia venerea.\nMaestro Earl.\nTrama.\nEarl \u00e8 diventato insegnante di inglese in una scuola per sistemare il punto numero 27 della sua lista: preso in giro stranieri. Earl comincia insegnando loro come arrivare a casa sua, ma i suoi alunni sembrano non capire nulla di quello che Earl dice. Nel frattempo, Ralph (amico di scuola di Earl), ladro che \u00e8 stato ripetutamente rinchiuso in carcere e rilasciato, affitta la camera del motel di fianco a quella di Earl, inevitabilmente i due si incontrano. I due ricordano i vecchi tempi e alla chiacchierata si aggiunge Randy che \u00e8 stato il loro secondo braccio per molto tempo. Ralph, credendo che a Earl faccia piacere, comincia a rubare qualsiasi cosa gli capiti sotto mano. Questo a Earl non piace e durante la notte rimette a posto tutti gli oggetti rubati durante il giorno. Il giorno successivo, Ralph scopre della lista di Earl e dei 100.000 dollari vinti. Mentre Earl \u00e8 a far lezione, lega e costringe Randy a dirgli dove si trovano i 100.000 dollari, che confessa e gli dice che per prenderli deve prendere la chiave della macchina che ha il fratello. La sera stessa, rientrando nel motel, Earl viene colpito da Ralph che lo lega e va a prendere i soldi. Per\u00f2, poco dopo gli alunni di Earl entrano nella stanza del motel rivelando di aver in realt\u00e0 capito la lezione. Earl chiama subito la banca e Ralph viene preso da due agenti. Earl per\u00f2 ritira la denuncia e lascia libero Ralph.\nLa pi\u00f9 bella fra le belle.\nTrama.\nEarl deve affrontare il punto numero 153 della lista: fatto saltare in aria statuetta di Joy. Earl va dalla sua ex-moglie a dirgli che gli riporter\u00e0 indietro il trofeo che aveva vinto ad una gara di bellezza madre-figlia. Presto scopre che nessuno vuole dargli il trofeo e l'unico modo per averlo \u00e8 fare un patto con le concorrenti pi\u00f9 promettenti del suddetto concorso. Il patto dice che se Earl riesce ad allenare a dovere Anne (la figlia), Samantha (la madre) gli dar\u00e0 il trofeo, ma Anne durante il concorso far\u00e0 la lanciatrice di coltelli ed Earl sar\u00e0 quello legato alla ruota. Joy dice a Earl che se non vince quel trofeo lo perdoner\u00e0 solo se gli comprer\u00e0 una vasca a idromassaggio, allora Earl mette letteralmente in gioco tutto se stesso. Joy volendo il suo idromassaggio, si iscrive anche lei al concorso, ma per partecipare bisogna portare la propria madre, quindi Joy fa credere che un po' di cenere di sigarette siano le ceneri della madre. Arriva il giorno della gara ed Earl capisce che ad Anne non piace fare la vita di una lanciatrice di coltelli (perch\u00e9 vuole diventare medico), allora gli ordina di colpirlo ad una gamba. Durante la gara difatti Anne lo colpisce e per questo vengono squalificate. Joy vince il trofeo e si mette a piangere dalla felicit\u00e0, Earl capisce che ha dato possibilit\u00e0 di scelta nella propria vita ad Anne e ha ridato la gioia di quando era bambina a Joy, per questo Earl cancella il punto della lista.\nPer qualche birra... in pi\u00f9.\nTrama.\nIn paese \u00e8 arrivata la fiera, per Earl e Randy \u00e8 tradizione andarci, ma prima Earl deve risolvere il punto numero 139: scroccato birre ad un golfista. Ci sono 3 giorni di tempo prima che la fiera finisca. Earl, tempo prima, per scroccare birre ad un golfista (Johnny Galecki) gli faceva credere di continuare a fare buca al primo colpo e questo si metteva a festeggiare offrendo birre a tutti, per questo Earl l'aveva illuso di essere tra i pi\u00f9 grandi campioni del mondo. Earl gli va a parlare e scopre che la sua vita \u00e8 rovinata a causa sua e allora cerca di rimediare a tutto. Earl, raccontando la verit\u00e0, riesce a far riassumere il golfista e a farlo riconciliare con la fidanzata. \u00c8 l'ultimo giorno della fiera e sembra tutto risolto ma i guai sono dietro l'angolo: Earl deve recuperare ancora il cane del golfista. Randy \u00e8 arrabbiato di non poter andare alla fiera e scompare. Earl si mette sulle sue tracce e scopre che ha preso un biglietto per il bus. Lo segue a ruota, ma poi lo vede nel bus che va dalla parte opposta, dice al conducente di fermarsi e cos\u00ec fa anche Randy. I due si incontrano e il fratello minore fa vedere che ha preso il cane del golfista. L'animale viene riportato al suo legittimo proprietario ma la fiera se n'\u00e8 andata. Earl dice a Randy di aspettarlo, dopo una mezz'ora torna con la macchina del \"bandito\", una macchina su cui lui e il fratello salivano fin da piccoli e gli dice che ce l'hanno fino al mattino dopo. Earl cancella cos\u00ec il punto della lista e ne aggiunge uno: rendere felice Randy.\nTra moglie e marito.\nTrama.\nJoy e Darnell (Gamberone) stanno per sposarsi, Earl per\u00f2 \u00e8 furioso per non essere stato invitato al loro matrimonio e perch\u00e9 questo si svolge proprio il giorno del suo compleanno. Il giorno delle nozze, ubriaco e arrabbiato, va a interrompere il matrimonio rovinando la cerimonia e, per giunta, colpendo involontariamente Joy in volto con un pallone da calcio finitogli casualmente tra i piedi. A quel punto Earl capisce di aver rovinato il matrimonio di Joy e di dover organizzare una nuova cerimonia per rimediare e aggiunge alla sua lista il punto n\u00ba 260 \"rovinato matrimonio di Joy\". In un primo momento scettica, Joy in seguito accetta l'aiuto di Earl e da quel momento sembra aver ritrovato con lui l'armonia. I due passano molto tempo assieme e finiscono per andare a letto. Il giorno dopo i due capiscono cosa hanno appena fatto ed Earl \u00e8 tentato di dirlo a Darnell, ma Joy glielo impedisce. Al momento del pranzo prima del matrimonio, tutti sono felici ma Earl, pieno di rimorsi, sente di dover dire la verit\u00e0 a Darnell e si alza per farlo pubblicamente. Joy lo trascina in bagno e, per fermarlo, gli promette che lo dir\u00e0 lei stessa a Darnell. Joy va da Darnell ma al momento di farlo non riesce e, mentendo, gli dice che Earl \u00e8 stato a letto con sua madre. Darnell infuriato comincia a picchiare Earl ma subito dopo la verit\u00e0 viene a galla. Darnell \u00e8 deluso da Joy ma Earl gli va a parlare e gli fa notare che il tentativo di Joy di nascondergli la verit\u00e0 non \u00e8 altro che il desiderio di non ferirlo. Darnell capisce che Joy, nonostante tutto, tiene davvero a lui e dopo poco si celebra il matrimonio con Earl presente come testimone di Darnell.\nSindaco mancato.\nTrama.\nEarl vuole rimediare al punto numero 4 della sua lista: fatto perdere l'elezione di sindaco a suo padre. Suo padre, qualche anno prima, si candid\u00f2 a essere sindaco per poter modificare il tragitto degli aerei, i quali passano proprio sopra al quartiere dove questo vive. In quei precisi giorni, Earl aggredisce un poliziotto che aveva sparato con un taser a Joy. Il tutto viene ripreso e mandato in televisione per fare una campagna contro il padre di Earl. Per riparare, ricandida il padre a sindaco. Suo padre per\u00f2 non \u00e8 per nulla felice di dover rifare la campagna pubblicitaria e soprattutto che sia stato proprio suo figlio a ricandidarlo. Inaspettatamente, molti cittadini vengono a sostenere questo e quindi gli ritorna la voglia di lottare per diventare sindaco. Nonostante tutti gli sforzi di Earl, il padre continua a provare forte disprezzo per lui. Quando sembra che tutto stia per andare per il meglio, lo stesso poliziotto di anni prima ferma l'auto di Earl perch\u00e9 questi gli aveva inavvertitamente lanciato dei volantini pubblicitari. Un'altra volta il poliziotto spara con il teaser poich\u00e9 intimorito da Earl che sotto il suo effetto sembrando che lo stia aggredendo. Il tutto viene nuovamente registrato e mandato in televisione e il padre perde nuovamente le elezioni. Earl spiega che \u00e8 tutto un malinteso e gli parla della sua lista, ma lui \u00e8 scettico. Nei giorni successivi, quest'ultimo comincia lentamente a ricredersi vedendo sul giornale parlare molto bene delle opere del figlio. Earl quindi non cancella il punto.\nBianco bugiardo Natale.\nTrama.\n\u00c8 l'anti-Vigilia di Natale ed Earl non perde tempo a cercare di cancellare il punto n\u00ba 74 della lista: Sempre rovinato il Natale A Joy. Per cancellare il punto incarica Randy di vincere una nuova macchina ad un concorso, per vincerla questo doveva rimanere con la mano attaccata all'automobile finch\u00e9 tutti gli altri concorrenti non mollavano la presa. Earl intanto trova inaspettatamente i genitori di Joy a casa sua. Ben presto capisce che Joy non aveva fatto altro che raccontare a loro bugie, ad esempio questi credevano che Earl fosse un militare che era stato tutto l'anno in Afghanistan e che sono ancora sposati, solo per paura che suo padre scoprisse che fosse sposata con Darnell temendo il padre razzista. Earl \u00e8 costretto a mantenere il segreto se vuole cancellare il punto. La mattina dopo scopre inoltre che la madre di Joy non \u00e8 veramente invalida come si pensava ma era solo una copertura e scopre anche che questa aveva speso tutti i soldi del marito al casin\u00f2. Randy intanto riesce a vincere la macchina. La madre di Earl, la sera stessa, ruba la macchina per andare a giocarla al casin\u00f2 dove la perde. Tutto il Natale sembra rovinato dalle bugie. Il mattino successivo, la mattina di Natale, si scopre tutto: Joy \u00e8 sposata con Darnell, Earl non \u00e8 un militare e non \u00e8 pi\u00f9 suo marito, la madre di Joy ha perso tutti i soldi e non \u00e8 un'invalida, il padre di Joy tradisce la moglie e si scopre che non \u00e8 per nulla razzista ma semplicemente non aveva mai permesso a Joy di frequentare un nero perch\u00e9 quelli che frequentava erano tutti suoi parenti. Tutti sono furiosi con tutti per le bugie, questi continuano a litigare fino a che non si svegliano i due figli di Joy per aprire i regali e tutti capiscono che non aveva senso litigare e fanno pace. Earl pu\u00f2 cancellare un altro punto.\nStrozza lo struzzo.\nTrama.\nEarl ricorda il punto numero 165 della sua lista: Bruciato fattoria dei \"Virtuosi\". Quando erano ancora dei ragazzi, Earl e Randy, furono mandati per 3 settimane in una specie di campeggio ma all'interno di una fattoria. Oltre a qualche piccolo danno qua e l\u00e0, i due non avevano combinato tanti disastri e quell'esperienza poteva forse cambiare radicalmente il carattere dei due. Purtroppo l'ultimo giorno per un incidente, i due fratelli danno fuoco all'intero stabilimento. Ora tocca alla persona che l'ha provocato di riparare. Earl, Randy e Catalina si recano alla fattoria da poco ricostruita. Spiegano al proprietario l'accaduto e questo decide che se vogliono riparare il loro danno basta che diano una mano nelle faccende. Alla fine della giornata i tre sono riusciti a rimettere tutto a posto, ma Randy non riesce a non confessare come siano andate veramente le cose. In realt\u00e0 non era stato Earl a dare fuoco al fienile, bens\u00ec Randy. Il fratello, furioso, Earl ritiene responsabile Randy di tutti i punti della sua lista e per questo lo costringe a rimedia al posto suo. Earl comunque preferisce occuparsi di un punto che solo lui poteva riparare: non portato i suoi due figli illegittimi ad un parco giochi. Per riparare decidi di portarli dove volevano andare, ma presto Earl si accorge che il parco \u00e8 stato smantellato. I suoi due figliastri comunque, vedendo il suo sincero pentimento, lo perdonano. Earl, colpito da questo gesto, decide a sua volta di perdonare Randy. Tutto ritorna alla normalit\u00e0 ed Earl si ritrova con alcuni punti in meno dalla lista.\nKarma dove sei?\nTrama.\nEarl vuole riparare al punto 202 della sua lista: Rubato portafogli ad un ragazzo al distributore. Earl riesce a rintracciare la vittima e scopre che per il furto che ha fatto, il ragazzo non ha potuto andare in luna di miele con la moglie ed \u00e8 anche stato licenziato dal fast food dove lavorava. Earl allora paga le spese del viaggio ai due sposi e si fa assumere al posto del ragazzo per una settimana. Presto scopre che il proprietario \u00e8 un egoista che non rispetta nessuno. Earl non capisce come il karma non punisca quell'uomo, che \u00e8 ricco e ha una bellissima fidanzata. Earl, scandalizzato, continua a cercare di chiamare il karma per dare a quell'uomo ci\u00f2 che si merita, senza successo. La settimana lavorativa \u00e8 ormai conclusa e per l'ultimo giorno il capo fa travestire Earl da hamburger per attirare clienti. Dopo che Earl si \u00e8 messo il costume, il capo continua a prendere in giro questo con pesanti offese. Earl ormai non riesce pi\u00f9 a trattenere la rabbia che ha dentro e sferra un forte pugno sulla faccia del capo. Questo viene ricoverato in un ospedale dove si scopre che ha un'amante, le due si incontrano e lo lasciano. Mentre il capo \u00e8 all'ospedale, la polizia scopre che questo era in realt\u00e0 un criminale che \u00e8 diventato ricco grazie a dei soldi rubati. Oltre a non avere pi\u00f9 soldi e fidanzata, viene rinchiuso per due anni nel carcere di Camden Country. Earl capisce che il karma ha usato il suo pugno per dare al capo ci\u00f2 che si merita. Il ragazzo a cui Earl aveva rubato il portafogli torna dalla vacanza e appena entra nel fast food, tutti i dipendenti gli dicono che lui \u00e8 diventato il nuovo capo. Earl \u00e8 pi\u00f9 che soddisfatto per l'esito della settimana e cancella il punto n\u00ba 202 dalla sua lista.\nHot dog bruciato, hot dog fortunato.\nTrama.\nEarl vuole riparare al punto numero 159 della sua lista: rubato chiosco Pop's Cart, un furgone in cui si vendono hot-dog. Diversi anni prima, a Camden County, c'era solo un venditore di hot dog ambulante (Pop). Un giorno, Jack Knox apre un fast food proprio di fianco al venditore ambulante. Per diversi giorni non viene nessuno perch\u00e9 gli abitanti di Camden County sono abituati ad andare a mangiare dal suo concorrente. Questo fa spazientire il proprietario del fast food che paga 200$ a Earl e a Ralph per rubare il furgone. Questi accettano e dopo averlo rubato lo lasciano in una radura l\u00ec vicino. Questo fa s\u00ec che il venditore ambulante si ritiri e che il suo concorrente faccia successo. Ora tocca ad Earl rimettere a posto le cose. Insieme a Ralph e Randy, va a recuperare il furgone. Dopo averlo riportato al proprietario e aver rimesso in commercio quest'ultimo, ma ad un tratto Ralph d\u00e0 fuoco al furgone, poich\u00e9 pagato dal proprietario del fast food. Earl \u00e8 sbigottito e decide di andare a parlare proprietario della catena di fast food. Per poter parlare con il capo per\u00f2 si fa assumere come contabile, grazie al suo amico Kenny che fa i conti al posto suo. Earl parla al capo, per\u00f2 capisce che anche a questi non gli e ne importa nulla. Decide allora di ricomprare il furgone, ma non ha i 10.000$ che servono. Decide di rubare tutti i computer dello stabilimento dove lavora: per questo fa assumere Catalina, Darnell, Joy, Randy e Ralph. Cala la sera e a Ralph viene un'idea: rubare una fotocopiatrice che ha il valore che a loro serve. La fotocopiatrice si trova in una stanzetta non molto larga e nel portarla fuori bloccano con essi l'uscita. Il giorno dopo il loro capo li trova e chiama la polizia, ma tutti riescono a scappare e non a farsi prendere. Ralph capisce che \u00e8 stata colpa sua e decide di rimediare tagliandosi il mignolo e mettendolo in un hot-dog comprato dal fast food per poi denunciare il fatto. Il piano riesce e il risarcimento equivale a 10.000$ con i quali Earl ricompra il furgone. Earl pu\u00f2 finalmente cancellare un punto 159 dalla lista.\nUna scimmia nello spazio.\nTrama.\nEarl decide di cancellare il punto 18 dalla lista: Raccontato storia poco carina al compleanno di Hank. Hank \u00e8 un ladro che tra poco sar\u00e0 incarcerato nel carcere di Camden Country ed Earl non ha molto tempo a disposizione per poter cancellare il punto. Earl va a trovare Hank e questo gli dice che se lo vuole cancellare dalla lista deve fargli 3 favori prima della sua incarcerazione: Portare il New England Journal a cui suo zio \u00e8 abbonato, portare una scatola di muffin appena sfornati e portare sua nonna a fargli visita. Sembra una cosa facile, ma non lo \u00e8. Earl ci prova per diversi giorni, ma per una serie di complicazioni non riesce a fare tutto entro le 12, in cui le visite si chiudono. Anche continuando a svegliarsi prima, non riesce a fare mai in tempo. Randy, intanto, prova diversi lavori ma nessuno di questi fa per lui. Randy si offre volontario per aiutarlo. Il giorno dopo i due si alzano alle 6, dopo aver preso giornale, muffin e nonna, raggiungono il penitenziario quando \u00e8 ancora troppo presto per poter portare le cose ad Hank. Randy capisce che il suo scopo nella vita \u00e8 quello di aiutare il fratello nella lista.\nUna ragione di vita.\nTrama.\nEarl vuole cancellare il punto numero 62 dalla lista: Rubato benzina da un'auto. Quando lui e Joy erano ancora sposati e vivevano nel campo per roulotte, Earl ogni sera rubava la benzina per la sua auto da quella del suo vicino Philo. Earl decide di andare a comprare 10 taniche di benzina piene e le riporta al suo legittimo proprietario. Earl cancella il punto dalla lista e prende l'auto per tornare a casa insieme a Randy. Durante il tragitto per\u00f2 l'auto finisce il combustibile e si ferma in mezzo alla strada. Earl decide di spostarla a lato e vede l'uomo, a cui poco prima aveva dato la benzina, mettersi in mezzo alla strada per farsi investire. Earl scopre che Philo, dopo aver perso fidanzata, lavoro e casa decise di farla finita uccidendosi in macchina respirando il monossido di carbonio. Senza benzina l'auto non poteva produrlo e quindi l'uomo non riusc\u00ec mai a uccidersi, convincendolo che Dio avesse in progetto qualcosa di grandioso per lui e decise di rinunciare al suicidio. Philo gli spiega di tutto quello che ha perso e gli dice che l'unica cosa che lo pu\u00f2 consolare \u00e8 avere una nuova fidanzata: Joy. Earl, comunque, cerca di divertirsi insieme a lui guardando un film, giocando ad alcuni giochi e chiacchierando. Alla fine Earl riesce a convincere Joy a fare un finto appuntamento con Philo. Darnell per\u00f2 li vede e porta via la moglie. Intanto Earl era occupato a riparare ad un altro punto della sua lista e quando scopre l'accaduto crede che Philo sia andato ad uccidersi. Quando va a casa sua l'uomo per\u00f2 \u00e8 ancora vivo e che l'idea di uccidersi \u00e8 totalmente svanita poich\u00e9 ha trovato due nuovi amici: Earl e Randy. Earl capisce che pu\u00f2 cancellare definitivamente il punto.\nIl professore.\nTrama.\nEarl vuole cancellare il punto numero 37 della sua lista: Rubato portatile. Earl, anni prima, aveva rubato un PC portatile, \u00e8 giunta l'ora di restituirlo. Sul computer si trova segnato il nome e l'indirizzo del proprietario: Alex Meyers, Universit\u00e0 di Camden Country. Lui e Randy prendono la macchina e decidono di andare a restituirlo. Durante il tragitto per\u00f2, inavvertitamente, Earl abbatte il cartello della fermata dell'autobus. Earl promette che lo riparer\u00e0. Poco dopo i due raggiungono l'universit\u00e0, Randy si imbuca in una festa l\u00ec vicino ed Earl va a cercare il proprietario del computer. Scopre che il proprietario \u00e8 una donna e le spiega della lista restituendole il computer e lei lo invita a parlare della sua lista alla classe il giorno successivo. L'indomani il discorso di Earl ha successo e Alex gli propone di andare insieme ad una festa. Earl va al party nell'universit\u00e0 ma il Karma gli fa capire che c'\u00e8 qualcosa che deve fare con una serie di inconvenienti. L'uomo ricorda il palo da lui distrutto e decide di andarlo a riparare. Capisce anche che non potr\u00e0 mai avere una fidanzata fin quando non avr\u00e0 concluso tutti i punti della sua lista, per questo lascia Alex. Comunque Earl \u00e8 riuscito a cancellare un punto dalla lista.\nChe bello pagare le tasse.\nTrama.\nEarl vuole riparare al punto numero 265 della sua lista: Non pagato le tasse. Va per prima cosa va a parlare direttamente con i funzionari, ma questi gli dicono che in realt\u00e0 lui non deve nulla allo Stato. Earl non demorde e invia al comune i 500$ che deve di tasse. Questi glieli rispediscono e allora decide di fare lavori socialmente utili per rimediare, ma glielo impediscono perch\u00e9 non autorizzato. Decide allora di commettere un crimine per poi farsi multare dei 500 dollari. Con il fratello si arrampica su un serbatoio d'acqua, si arrampicano fino in cima a questo e cercano in tutti i modi di farsi vedere da qualche poliziotto di passaggio. Il tetto per\u00f2 si sfonda e i due rimangono intrappolati per due giorni all'interno del serbatoio vuoto. Vengono fortunatamente salvati dai pompieri poich\u00e9 Catalina, non vedendoli rientrare al motel, aveva chiamato la polizia che aveva ritrovato la macchina vicino al serbatoio. Earl va di nuovo dai funzionari e dice di aver distrutto un serbatoio, pagando 500$ di multa e potendo cancellare il punto dalla lista.\nLa macchina di pap\u00e0.\nTrama.\nEarl vuole aggiustare il punto 108 della lista: Perso macchina di pap\u00e0. Quando Earl era ancora un ragazzo, rub\u00f2 la macchina di suo padre e la perse scommettendola contro un'altra in una gara automobilistica. Decide di andare a parlare a quello che anni prima gli aveva vinto l'auto. L'uomo gli dice che l'unico modo per riaverla \u00e8 scommetterne un'altra per rifare un'altra gara. Grazie all'aiuto di Randy riesce a vincere la corsa e riportarla al padre Carl. Quest'ultimo spiega ad Earl che la macchina sarebbe stato il regalo per la fine del liceo per Earl. Decide allora di aggiustarla, ma presto capisce di non saperlo fare. Carl apprezza gli sforzi del figlio e i due sistemano la macchina trovando finalmente il tempo per parlare tra loro. Quando la macchina \u00e8 ultimata, anche l'amicizia tra Earl e suo padre Carl \u00e8 riparata. I due quindi vanno a fare un giro in macchina e poi Earl regala al padre la macchina, felice di aver creato un rapporto col padre. Earl cancella un altro punto dalla lista.\nUn nuovo mondo.\nTrama.\nEarl, Randy e Donny sono in fila ad una cassa di un supermercato per riconsegnare una macchinetta eliminacode, rubata anni prima e costituendo il numero 24 della lista. Earl nel frattempo racconta la storia dietro a quell'oggetto: il giorno 30 dicembre 1999, Earl, Randy, Donny, Joy, Catalina e Gamberone hanno avuto modo di scoprire un mondo differente. Catalina, proprio in quel giorno, inizia il suo viaggio illegale per raggiungere l'America. Attraverso carri porta-bestiame e auto modificate, si avvicina sempre di pi\u00f9 a Camden County. Gamberone abbandona il nome di Henry Monroe e diventa Darnell Turner a causa del suo passato e della protezione testimoni. Incontra per caso Joy, Earl, Randy e Donny al supermercato e li invita a casa sua per capodanno. Quella sera racconta agli invitati la storia del: Millennium bug. Per una serie di coincidenze, il gruppo pensa che con il nuovo millennio sia avvenuta la fine del mondo e si rifugia a vivere in un supermercato. La convivenza sembra impossibile, ma Randy ha l'idea di usare la macchinetta elimina-code per portare ordine. Il mattino dopo per\u00f2 si accorgono che il supermercato e rientrato in funzione e che non sono gli ultimi sopravvissuti da un disastro. Mentre Catalina arriva a Camden i cinque tornano alle loro vite facendo tesoro dell'esperienza. Nel presente Earl riconsegna la macchinetta e cancella il punto 24.\nAl lupo! Al lupo!\nTrama.\nEarl si ricorda di dover riparare ad un altro punto della lista: Spaventato bambino nel buio. Anni prima, quando lui e Joy erano sposati, tentarono il furto in una casa. Sfortunatamente, si accorsero che in casa c'era gente, e mentre Joy fugg\u00ec subito, Earl fu scoperto da un bambino, che rimase traumatizzato per lo spavento, pensando fosse un lupo mannaro. Quando torna dal ragazzo per fare ammenda, quello gli chiede di passare una giornata con lui, ma il giorno successivo quando torna per vedere e era tutto a posto, scopre che il ragazzo non ha dormito dopo che lui \u00e8 andato via. Capisce che il ragazzo ha sviluppato la fobia del buio per causa sua. Earl passa quindi una settimana a dormire sull'albero vicino alla finestra del ragazzo finch\u00e9 quello finalmente pu\u00f2 dormire con la luce spenta. Tornato al motel, si ritrova per\u00f2 il ragazzo davanti alla sua porta, che lamenta del padre che lo odia. Quando cerca di chiamare il genitore per avvertirlo, quello pensa che suo figlio sia stato rapito. Il motel viene circondato dalla polizia e il ragazzo non vuole saperne di andarsene, volendo rimanere in ostaggio. Il padre del ragazzo, si arrampica sul motel e piomba nella stanza di Earl per salvare il figlio, ma viene stordito dalla polizia. Il ragazzo allora, commosso dal padre, confessa a tutti che si tratta di un malinteso. Earl cancella il punto dalla lista.\nCacciatrice di denti.\nTrama.\nEarl sta giocando alle macchinine con Randy nella loro camera del motel quando di colpo entra Joy e questa dice ad Earl che \u00e8 tornata Jesse, la prima vera fidanzata di Earl. Le due donne si erano scontrate quando Joy aveva ingannato Earl sposandolo, e Jesse ne era uscita con due denti in meno. La donna, che lavorava in un'azienda di prestiti come segretaria, dopo aver saputo di un debito di Joy, si \u00e8 allenata per diventare una cacciatrice di debitori, e poter avere la sua vendetta con la donna. Earl cerca di dissuadere Jesse raccontandogli della lista, ma quella gli dice che non ce l'ha con lui, ma solo con Joy. Earl fugge quindi portando in salvo Joy usando un caravan abbandonato nel bosco come nascondiglio. Jesse intanto \u00e8 riuscita a estorcere la destinazione dei due fuggiaschi da Randy ed \u00e8 diretta proprio da loro. Earl e Joy, per sopravvivere, decidono di andare a comprare qualcosa, ma durante il tragitto incontrano Jesse. Joy decide che \u00e8 il momento di farla finita (dato che in realt\u00e0, per quante cose brutte Earl avesse fatto nella sua lista, quella cosa era solo colpa sua) e decide di costituirsi. Purtroppo Jessie vuole comunque spaccarle i denti per vendicarsi ed allora Joy si scontra a pugni con lei, riuscendo a metterla KO (grazie alla sua esperienza avuta guardando incontri di Box) e fargli perdere nuovamente i due denti (che questa volta erano d'oro e quindi pu\u00f2 utilizzarli per pagare il suo debito).\nIl potere logora.\nTrama.\nEarl, Randy e Catalina stanno pescando oggetti nell'unico fiume passante per Camden quando Earl scorge un distintivo della polizia e capisce che il Karma vuole che lo restituisca al suo proprietario dato che \u00e8 il punto n\u00ba 127 della lista: Rubato distintivo della polizia. Anni prima, Earl rubava le scarpe al bowling e un giorno ci trov\u00f2 dentro un distintivo. Vedendo i privilegi che si avevano mostrandolo alle persone, decise di tenerlo. Ben presto per\u00f2 lui, Randy e Joy cominciarono a litigare su chi dovesse tenerlo e alla fine si decise di buttarlo nel fiume. Ora Earl deve riportare il distintivo all'agente Stuart Daniels, ovvero il proprietario. Scopre che le sorelle di Stuart sono nella polizia insieme a lui e la madre \u00e8 il capo della polizia. Stuart \u00e8 bistrattato da tutti i famigliari e dopo aver perso il distintivo \u00e8 stato relegato al rifornimento di carta igienica nei bagni pubblici. Earl, per rimediare, decide di dimostrare che sia un buon poliziotto, ma senza successo. Quando ne parla con lui, capisce che il suo sogno \u00e8 fare il giocatore di bowling e lui allora gli parla della lista. Stuart decide allora di arrestarlo usandola come confessione e quando Earl tenta di scappare, lo atterra con una palla da bowling. Il poliziotto si rende allora conto della sua vera vocazione, lascia andare Earl ed esce dalla polizia per fare il giocatore di bowling.\nNel mirino.\nTrama.\nEarl sta cercando di rimediare al punto numero 2 della lista: Rubato monete da parchimetri, riempiendoli di monete, ma un poliziotto lo multa per aver messo monete in parchimetri non suoi. In prefettura incontra Gwen Waters, ovvero il punto numero 147 della sua lista: Sparato un proiettile a Gwen. Quando era ragazzo, Earl spar\u00f2 per errore a Gwen e riusc\u00ec a giustificarsi con il padre di lei che, ubriaco e maschilista, credette al ragazzo. Scopre che questa fa di lavoro la pittrice delle scene in tribunale e che ora Gwen non rivolge la parola al padre. Earl allora capisce che per poter cancellare il punto dalla lista, deve far rincontrare padre e figlia. Lui e Randy vanno nel paesino vicino a Camden in cui vive il padre di Gwen in una roulotte. Paul, questo il suo nome, \u00e8 tuttora un ubriacone e non riesce a convincerlo a seguirlo. Chiude l'uomo nella roulotte e la porta fino al tribunale per farlo incontrare con la figlia. Earl pu\u00f2 cancellare il punto della lista, anche se solo perch\u00e9 Gwen compatisce il padre e non prova pi\u00f9 rancore per lui.\nIl Karma esiste.\nTrama.\nDopo aver cancellato il punto numero 57 della lista, affogato Randy nel cesso, Earl fa scegliere a Darnell quale sia il prossimo punto della lista a cui rimediare. Questo decide di cancellare il primo: Rubato 10 dollari da un uomo al Camden Market, l'ultima cattiva azione da lui commessa. Insieme a Iqball, cassiere al Camden Market, rivede i video delle telecamere di sorveglianza e scopre che quei dieci dollari rubati sarebbero serviti a quell'uomo per comprare il biglietto vincente della lotteria, poi comprato da Earl. A suo malgrado, va dalla sua vittima, Paul, e gli d\u00e0 tutto ci\u00f2 che ha. Non avendo pi\u00f9 soldi, i due fratelli vanno a vivere nella loro macchina. Earl non si perde d'animo e va a cancellare il punto 206 della lista: Rifiutato di ballare con l'altissima Maggie in 4\u00aa liceo. Senza un soldo, la benzina finisce ed \u00e8 costretto ad andarci a piedi. Cancellato quel punto, decide di vendere la macchina per avere dei soldi per mangiare, dato che comunque non ha pi\u00f9 benzina. Mentre torna in autobus a Camden, il mezzo investe Paul. All'ospedale l'uomo restituisce il denaro e raccontando le sue disavventure. Quando Earl era stato investito all'inizio delle sue avventure, Paul si era ritrovato in mano il biglietto vincente, ma volendolo tenere era scappato via senza chiamare i soccorsi rimanendo a sua volta investito. Il biglietto, ora di nessuno, vol\u00f2 per tutta Camden passando inoltre vicino a tutti i personaggi ricorrenti di Camden, Willy il postino, Patty la prostituta, Didi, fino ad arrivare al motel di Earl. Paul, essendo stato investito una seconda volta, capisce che \u00e8 il volere del Karma che si \u00e8 arrabbiato con lui per non aver detto ad Earl la verit\u00e0 su ci\u00f2 che era accaduto. Earl e Randy ritornano a vivere al motel e cancellano il punto n\u00ba 1 dalla lista.\nUn pessimo karma - Disavventure di Earl.\nTrama.\nUn pessimo Karma - Disavventure di Earl \u00e8 un episodio esclusivo per il cofanetto della prima stagione. L'episodio narra la vita di Earl come sarebbe stata se invece di vedere Carson Daly avesse visto I Griffin, e Stewie gli avesse detto che per ogni torto subito deve ripagare a calci nel sedere il colpevole. Earl cos\u00ec diventa cattivo e stila una lista esattamente opposta a quella originale. Il primo che cerca di rimediare \u00e8: Fattomi sentire un idiota da Kenny James a scuola. Earl va a cercare Kenny e paga un travestito perch\u00e9 faccia sesso con lui, in modo da farlo sembrare un idiota a sua volta. Scopre per\u00f2 che Kenny \u00e8 gay e che i due hanno fatto veramente l'amore. Non contento, taglia tutti i capelli di Joy e Darnell per averlo tradito. Nella fuga dalla visione di Kenny e del travestito nudo, corre in strada e viene investito da Joy. Questa lo investe altre tre volte fino ad ucciderlo. Randy allora si traveste da Earl e continua la lista del fratello."}
{"id": "1156321", "revid": "1215684", "url": "https://it.wikipedia.org/wiki?curid=1156321", "title": "Crimine informatico", "text": "Un crimine informatico \u00e8 un fenomeno criminale che si caratterizza nell'abuso della tecnologia informatica sia hardware che software, per la commissione di uno o pi\u00f9 crimini.\nLa casistica e la tipologia \u00e8 piuttosto ampia; alcuni crimini in particolare sono finalizzati allo sfruttamento commerciale della rete internet, altri crimini insidiano i sistemi informativi di sicurezza nazionale di uno Stato.\nStoria.\nAgli esordi del fenomeno \"hacker\" le condanne penali erano rare poich\u00e9 l'approccio degli \"hackers\" era rivolto alla conoscenza dei sistemi informatici e della loro sicurezza, pertanto essi violavano i sistemi con azioni non dannose. I sostenitori dell'hacking sono motivati da fini artistici e politici, ma spesso sono indifferenti circa l'uso di mezzi illegali per raggiungerli. Con la crescita dell'industria informatica, sono emersi i casi di violazione dei sistemi informatici per il proprio profitto personale (cracker).\nLe condanne per reati informatici, o per hacking, iniziarono gi\u00e0 nel 1983 con il caso dei \"414's\" nel Milwaukee. In tal caso, sei adolescenti fecero irruzione in sistemi informatici di prestigio, tra cui il Los Alamos National Laboratory, il Memorial Sloan-Kettering Cancer Center e il Security Pacific Bank. Il 1\u00ba maggio 1983 Gerald Wondra fu condannato a due anni di libert\u00e0 vigilata. Nel 2006, una pena detentiva di quasi cinque anni \u00e8 stata inflitta a Jeanson James Ancheta, il quale aveva creato centinaia di computer zombie per eseguire i suoi ordini tramite reti botnet giganti. Egli ha poi venduto le \"botnet\" al miglior offerente che a sua volta li ha usati per l'attacco denial of service.\nL'esigenza di punire i crimini informatici emerse gi\u00e0 alla fine degli anni ottanta, tanto che, il 13 settembre 1989, il Consiglio d'Europa eman\u00f2 una \"Raccomandazione sulla Criminalit\u00e0 Informatica\" dove venivano discusse le condotte informatiche abusive. I reati vennero divisi in due liste: facevano parte della prima lista, detta \"lista minima\", quelle condotte che gli Stati sono invitati a perseguire penalmente quali:\nFacevano invece parte della seconda lista, detta \"lista facoltativa\", condotte \"solo eventualmente\" da incriminare, quali:\nSuccessivamente, in occasione del XV Congresso dell'Associazione Internazionale di Diritto Penale del 1990, emerse la necessit\u00e0 di perseguire non solo i reati previsti dalla lista minima ma anche le condotte descritte nella lista facoltativa. Le varie legislazioni informatiche che hanno seguito il suddetto congresso hanno tenuto conto delle indicazioni date dall'associazione e nel settembre 1994 il Consiglio d'Europa ha aggiornato la precedente Raccomandazione ampliando le condotte perseguibili penalmente, inserendo:\nA partire dagli anni 2000 il Dipartimento della difesa degli Stati Uniti ha evidenziato che il crimine informatico ha assunto forme che coinvolgono le strategie di politica globale. Nel 2007 si sono verificati degli attacchi contro il sistema informatico dell'Estonia da parte di hackers di origine russa. Analogamente nel 2008 la Russia ha denunciato attacchi da parte dei terroristi ceceni. Nel timore che questi attacchi possano prefigurare l'estensione del conflitto su pi\u00f9 ampia portata, le forze di spionaggio militare si sono da tempo attivate per predisporre strategie tese ad individuare i campanelli di allarme e prevenire conflitti in futuro. La pi\u00f9 lunga condanna comminata prima del 2012 per reati informatici \u00e8 quella ad Albert Gonzalez per 20 anni.\nLe successive condanne pi\u00f9 lunghe sono quelle di 13 anni per Max Butler, 108 mesi a Brian Salcedo nel 2004 e confermata nel 2006 dalla Corte d'Appello degli USA, e 68 mesi a Kevin Mitnick nel 1999.\nCaratteristiche e ambito di indagine.\nIl crimine informatico pu\u00f2 essere generalmente definito come un'attivit\u00e0 criminale che coinvolge la struttura della tecnologia dell'informazione, compreso l'accesso illegale (l'accesso non autorizzato), intercettazione (con mezzi tecnici di trasmissioni non pubbliche di dati informatici verso, da o all'interno di un sistema informatico), interferenze di dati (danneggiamento, cancellazione, deterioramento, alterazione o soppressione di dati informatici), sistemi di interferenza (interferenza con il funzionamento di un sistema informatico mediante l'immissione, trasmissione, danneggiamento, cancellazione, deterioramento, alterazione o soppressione di dati informatici), uso improprio di dispositivi, contraffazione, furto d'identit\u00e0, frode informatica ed elettronica. Le persone che commettono questi crimini, se catturate vengono condannate per l'accusa di aver compiuto reati informatici, come accessi non autorizzati in computer o reti di computer.\nLe tipologie di reato in Internet possono essere di svariati tipi: dal messaggio offensivo inviato per posta elettronica, alla diffusione di immagini diffamatorie o pedopornografiche, o al download di risorse protette dal diritto d'autore. L'identificazione dell'autore di un reato online \u00e8 resa problematica da molteplici fattori: in un sistema, quale Internet, non controllato da alcuna autorit\u00e0 sovranazionale, che consente agli utenti l'assoluto anonimato, dove i dati si diffondono con rapidit\u00e0 elevatissima oltre i confini nazionali, e dove cancellare le tracce \u00e8 relativamente semplice, identificare il responsabile di un reato \u00e8 un'operazione davvero complessa che difficilmente \u00e8 eseguita con successo.\nTipi di reati informatici.\nIl crimine informatico abbraccia un ampio ventaglio di attivit\u00e0 suddivise in due categorie:\nSpam.\nL'inatteso invio di email per fini commerciali \u00e8 illegale, ma mentre le leggi anti-spam sono relativamente nuove, le comunicazioni inattese esistono da lungo tempo. \"Spammare\" significa anche il necropost di un articolo su un forum oppure l'invio ripetuto di messaggi, a volte indesiderati.\nFrode.\nLa \"frode informatica\" \u00e8 associata alla frode \"tradizionale\" con la differenza che \u00e8 realizzata per mezzo di uno strumento informatico. La legge 547 del 1993 aggiunge al Codice Penale l'art. 640-ter per punire chiunque cerchi di ottenere un arricchimento interferendo abusivamente nell'elaborazione dei dati. Non \u00e8 identificato come frode informatica l'indebito utilizzo di carte di pagamento magnetiche che \u00e8 invece disciplinato dall'art. 55 del decreto legislativo 231 del 21 novembre 2007. Altri reati previsti sono:\nMolestie e cyberbullismo.\nMentre alcuni contenuti possono offendere in maniera indiretta, le molestie informatiche possono colpire la sensibilit\u00e0 di chiunque, quali commenti sul genere, etnia, religione e orientamento sessuale. Spesso si verificano nelle chat, nei newsgroup, nelle conferenze virtuali, ecc.\nCirca le aggressioni alle comunicazioni informatiche \u00e8 ampliato il concetto di corrispondenza contenuto nel quarto comma dell'art. 616 c.p. che ingloba anche la corrispondenza informatica e telematica e punisce l'intercettazione e l'interruzione di comunicazioni informatiche (art. 617-quater c.p.) e l'installazione di apparecchiature atte ad intercettare o impedire comunicazioni informatiche (art. 617-quinquies), qualora tali condotte non siano esplicitamente autorizzate.\nLa legge 48/2008 che recepisce la Convenzione di Budapest sul crimine informatico ha modificato il codice penale e quello di procedura penale riconoscendo implicitamente il ruolo dell'informatica forense nel processo penale.\nSpaccio di sostanze illecite.\nI trafficanti di droga stanno ottenendo vantaggi economici tramite messaggi criptati e altre tecnologie virtuali. Gli acquirenti frequentano determinati locali come, ad es., i coffee shop o i milk bar utilizzando siti web finti allo scopo di individuare intere partite di pillole e quantit\u00e0 di anfetamine o altri stupefacenti in chat room.\nL'aumento dello spaccio via internet potrebbe essere attribuito alla carenza di comunicazioni dirette in modo da stimolare qualsiasi persona ad acquistare la droga. Gli effetti che sono spesso associati allo spaccio di droga, infatti, sono minimizzati e filtrati dai processi che intervengono dall'interazione virtuale.\nTerrorismo.\nAgenti governativi e di sicurezza hanno registrato un sensibile incremento dei problemi virtuali sin dal 2001. Ma c'\u00e8 una buona parte di coloro che ritengono le intrusioni come parte di un disegno terroristico pi\u00f9 grande.\nUn terrorista informatico, quindi, \u00e8 un individuo o un gruppo di soggetti che, tramite l'attacco informatico, la rete o l'acquisizione segreta di informazioni, ricatta o pone in pericolo un governo o un'azienda al fine di ottenere qualcosa in contropartita per raggiungere i propri fini criminali. Il racket delle estorsioni in informatica, in particolare, \u00e8 una forma di terrorismo informatico nella quale un sito, un'email o un server \u00e8 soggetto a ripetuti attacchi da parte di hackers al fine di ottenere denaro. Il mezzo informatico (virus o simili) per raggiungere tale scopo \u00e8 chiamato ransomware. Secondo l'FBI l'estorsione informatica \u00e8 in aumento nei confronti di aziende e servizi privati, nella media di venti casi al mese, che si trovano costretti a sborsare milioni di dollari pena l'irrimediabile perdita di tutti i propri dati e sistemi informatici.\nCasistica famosa.\nUno dei pi\u00f9 celebri casi di crimine informatico si \u00e8 verificato per tre volte a partire dal 1970 quando un cassiere della New York's Union Dime Savings Bank si \u00e8 appropriato indebitamente di oltre 1 milione di dollari da centinaia di conti correnti.\nUn'organizzazione di hacker denominata \u201cMasters of Deception\u201d ha rubato migliaia di password dalle compagnie telefoniche cos\u00ec come dei codici di carte di credito a disposizione di diverse universit\u00e0 per un ammontare di oltre 370000$.\nNel 1983 uno studente di 19 anni riusc\u00ec ad entrare nel sistema informatico del Dipartimento di Difesa del Pentagono e a scaricare alcune informazioni riservate.\nTra il 1995 e il 1998 il satellite Newscorp utilizzato dal canale Sky di Rupert Murdoch \u00e8 stato ripetutamente manipolato da un gruppo di hacker per trasmettere la serie di Star Trek in alcuni paesi, come la Germania, dove, tra l'altro, Sky non aveva la licenza di trasmettere.\nNel febbraio 2000 un soggetto che si nascondeva dietro il nickname \u201cMafiaBoys\u201d effettu\u00f2 una serie di attacchi contro siti molto frequentati quali Yahoo!, Amazon.com, Dell, Inc., E-Trade, eBay, e CNN. Circa cinquanta PC alla Stanford University sono stati utilizzati per compiere attacchi DDoS. Il 3 agosto 2000, la polizia canadese ha scoperto il \u201cMafiaBoys\u201d che, al momento dell'arresto, aveva con s\u00e9 oltre 54 account illegali, oltre ad una dozzina di account per mascherare la propria identit\u00e0.\nLa Russian Business Network \u00e8 stata registrata nel World Wide Web fin dal 2006 e, almeno inizialmente, la sua attivit\u00e0 sembrava del tutto legale. Poi col passare del tempo, gli organizzatori si sono resi conto che era molto pi\u00f9 conveniente collezionare attivit\u00e0 illegali ed iniziarono ad avere contatti con la mafia russa offrendo hosting e accesso ad internet a molti noti criminali per un giro di affari di oltre 150 milioni di dollari all'anno.\nIl 2 marzo 2010 gli investigatori spagnoli scoprirono un'infezione da virus avvenuta in oltre 13 milioni di PC incluse molte aziende, banche ed altri enti finanziari.\nNell'agosto 2010 il Department of Homeland Security scopr\u00ec un giro internazionale di pedofilia con circa 600 affiliati che hanno contribuito a diffondere oltre 123 terabyte di materiale pedopornografico (equivalente a circa 16000 DVD). Al momento si tratta del dato peggiore registrato dall'autorit\u00e0 giudiziaria.\nNel mondo.\nA livello internazionale, molti governi ed agenzie non governative investono risorse nello spionaggio, nella truffa e in altri crimini transnazionali che coinvolgono interessi economici e politici. La difesa sociale internazionale \u00e8 impegnata nell'individuare e denunciare tali attori alla Corte internazionale dell'Aja.\nItalia.\nAl contrasto del fenomeno \u00e8 deputata la polizia postale e delle comunicazioni; nei casi di pirateria informatica, \u00e8 punita l'appropriazione indebita dell'idea originale.\nGli oggetti che si intende tutelare sono di diversi tipi:\nStati Uniti d'America.\nIl Patriot Act del 2001 amplia i poteri del Federal Bureau of Investigation - ente competente in materia - nella prevenzione, accertamento e repressione delle attivit\u00e0."}
{"id": "1156323", "revid": "1315817", "url": "https://it.wikipedia.org/wiki?curid=1156323", "title": "Giovanni Battista Benedetti (matematico)", "text": "Biografia.\nLe sue opere pi\u00f9 importanti sono il \"De gnomonum umbrarumque solarium usu\" (1574) e il \"Diversarum speculationum liber\" (1585), entrambe dedicate al duca di Savoia di cui fu matematico di corte.\nFu un copernicano ed afferm\u00f2 nel 1553 che nel vuoto, corpi di massa diversa cadono nello stesso lasso di tempo.\nIn una lettera a Cipriano de Rore, datata attorno al 1563, Benedetti propose una nuova teoria riguardo alla causa della consonanza, ripresa da Isaac Beeckman e Marin Mersenne.\nPrecorritore di Galileo Galilei dal lato della dinamica, nello stesso verso si pu\u00f2 considerare anche precursore della geometria analitica.\nPrende il suo nome il liceo scientifico di Venezia, fondato nel 1923."}
{"id": "1156325", "revid": "122655673", "url": "https://it.wikipedia.org/wiki?curid=1156325", "title": "Gaetano Melzi", "text": "Biografia.\nFiglio di Giuseppe dei Melzi Malingegni e di Teresa dei conti Prata, fu educato nel collegio dei Nobili di Parma, dove conobbe il gesuita Juan Andr\u00e9s, autore del celebre \"Dell'origine, progressi e stato attuale d'ogni letteratura\".\nLa sua carriera di bibliofilo inizi\u00f2 con la raccolta di incunaboli e di classici greci e latini che poi furono dispersi e venduti a biblioteche, quali la Biblioteca Nazionale Braidense, o a privati. La parte acquistata da Frank Hall Standish, un ricco collezionista inglese, comprendente 3500 volumi rari e 250 incunaboli, pass\u00f2 successivamente a Luigi Filippo di Francia, al figlio Enrico d'Orl\u00e9ans, duca d'Aumale, e dopo la morte di costui entr\u00f2 a far parte del Museo Cond\u00e9 a Chantilly.\nGaetano Melzi realizz\u00f2 successivamente due opere che sono diventate un indispensabile strumento di lavoro per i bibliotecari: la \"Bibliografia dei romanzi e Poemi cavallereschi italiani\", e i tre volumi del \"Dizionario di opere anonime e pseudonime di scrittori italiani\" , opera di estrema importanza per l'identificazione delle opere anonime del passato. La sua biblioteca, di oltre 30.000 volumi, ereditata negli anni trenta del '900 dai Meli-Lupi di Soragna, fu quindi a poco a poco smembrata.\nGaetano Melzi fu anche un appassionato musicofilo: fu in corrispondenza con numerosi musicisti del suo tempo (Rossini, Donizetti, Verdi, ecc.), e lasci\u00f2 un voluminoso carteggio, di notevole interesse, custodito attualmente al Museo Teatrale alla Scala di Milano."}
{"id": "1156326", "revid": "599013", "url": "https://it.wikipedia.org/wiki?curid=1156326", "title": "Marcelo Pontiroli", "text": "Carriera.\nPontiroli cominci\u00f2 a giocare nel 1995 nel Deportivo Espa\u00f1ol, prima di trasferirsi all'Independiente nel 1997. Nel 1998 approda per la prima volta nell'Argentinos Juniors, ma vi rimane solo fino al 2000. Tra il 2000 e il 2005 gioca in 3 squadre diverse: Belgrano de C\u00f3rdoba (dal 2000 al 2001 e nel 2003), Quilmes (dal 2001 al 2002 e dal 2003 al 2005), e nei portoghesi del Varzim SC (dal 2002 al 2003). Nel 2005 ritorna all'Argentinos Juniors conquistando il ruolo di portiere titolare della squadra."}
{"id": "1156331", "revid": "599013", "url": "https://it.wikipedia.org/wiki?curid=1156331", "title": "Societ\u00e0 missionaria di San Giuseppe di Mill Hill", "text": "La Societ\u00e0 missionaria di San Giuseppe di Mill Hill (in latino \"Societas Missionariorum S. Ioseph de Mill Hill\"; in inglese \"St. Joseph's Missionary Society of Mill Hill\") \u00e8 una societ\u00e0 clericale di vita apostolica di diritto pontificio. I membri di questa societ\u00e0 pospongono al loro nome la sigla M.H.M.\nStoria.\nLa congregazione venne fondata da Herbert Vaughan (1832-1903) per formare il clero missionario da inviare nelle colonie inglesi: quando manifest\u00f2 l'intento di aprire, a tal fine, un seminario presso Londra a Nicholas Wiseman, arcivescovo di Westminster, questi gli rivel\u00f2 che anche Vincenzo Pallotti, a Roma, aveva suggerito di dare vita a un istituto simile.\nIl 1\u00ba marzo 1866 Vaugham, insieme a un professore e a uno studente, prese possesso della Holcombe House a Mill Hill, un sobborgo di Londra: il seminario venne inaugurato il 19 marzo successivo (festa di san Giuseppe) da Henry Edward Manning, successore di Wiseman alla guida dell'arcidiocesi di Westminster.\nNel 1879 Vaugham affid\u00f2 ad Alice Ingham il servizio domestico nel collegio dando cos\u00ec inizio alle Suore Francescane Missionarie di San Giuseppe, il ramo femminile della congregazione.\nLe prime filiali della societ\u00e0 vennero aperte in Tirolo, Germania e in Belgio al fine di reclutare missionari; nel 1871 venne fondata la prima missione negli Stati Uniti d'America, per l'apostolato presso la popolazione afroamericana, e dal ramo statunitense della congregazione ebbe origine la Societ\u00e0 di San Giuseppe del Sacro Cuore; vennero poi aperte missioni in India (1875), Afghanistan (1879), Borneo (1881), Nuova Zelanda (1885), Uganda (1894), Congo belga (1905) e ai Caraibi (1912).\nLa societ\u00e0 ricevette il pontificio decreto di lode il 28 gennaio 1897; venne approvata definitivamente dalla Santa Sede il 25 aprile 1908 e le sue costituzioni vennero approvate dalla Congregazione di Propaganda Fide l'8 luglio 1925.\nAttivit\u00e0 e diffusione.\nLa societ\u00e0 si dedica essenzialmente all'attivit\u00e0 missionaria.\nI missionari di Mill Hill vengono reclutati tradizionalmente nel Regno Unito, in Irlanda, Paesi Bassi, Italia (Alto Adige) e Austria (da tempi pi\u00f9 recenti anche negli Stati Uniti d'America in India, Kenya, Uganda, Camerun, Repubblica Democratica del Congo, Filippine); svolgono il loro apostolato in India, Pakistan, Malaysia, Filippine, Uganda, Kenya, Sudan, Repubblica Democratica del Congo, Camerun, Ecuador, Brasile, Nuova Zelanda, Australia, Falkland e Isole dell'Atlantico del Sud. La sede generalizia \u00e8 a Mill Hill.\nAl 31 dicembre 2005, la compagnia contava 32 case e 619 membri, 427 dei quali sacerdoti."}
{"id": "1156334", "revid": "1690183", "url": "https://it.wikipedia.org/wiki?curid=1156334", "title": "Thalattosauria", "text": "I talattosauri (Thalattosauria) sono un gruppo di rettili conosciuti esclusivamente allo stato fossile, i cui resti sono stati rinvenuti solo in strati del Triassico.\nLunghe \"lucertole\" acquatiche.\nIl corpo dei talattosauri, in generale, ricorda quello delle lucertole, ma mostrava alcune specializzazioni per la vita acquatica. Ad esempio, le zampe erano corte, mentre il corpo e la coda erano allungatissimi. Il cranio, stretto e lungo nella maggior parte dei generi, era munito di fauci utilissime a ghermire prede scivolose come i pesci. Probabilmente i talattosauri trascorrevano la maggior parte della loro vita in acqua, muovendo il corpo e la coda in modo simile a quello dei serpenti, e utilizzando le zampe solo per cambiare direzione. La lunghezza media di questi animali era compresa tra il metro e i due metri. I talattosauri scomparvero alla fine del Triassico medio, forse per la concorrenza di altri rettili marini pi\u00f9 evoluti come i notosauri e gli ittiosauri.\nSistematica.\nClassificazione.\nLa classificazione di questi rettili \u00e8 poco chiara. Di certo appartenevano al gruppo dei diapsidi, dal momento che il cranio possiede le classiche due \"finestre\" postorbitali. Alcuni scienziati li avvicinano ai sauropterigi, rettili marini evoluti che prosperarono nei mari dell'era mesozoica e i cui componenti comprendevano plesiosauri, placodonti e notosauri. Altri, invece, ipotizzano una stretta parentela con le lucertole o con altri strani rettili semiacquatici, i coristoderi. \nEvoluzione.\nTra le forme pi\u00f9 primitive di talattosauri figurano il ben conosciuto \"Askeptosaurus\" e l'affine \"Endennasaurus\", entrambi rinvenuti in Lombardia. Alcune forme simili, \"Anshunsaurus\" e \"Miodentosaurus\", sono state descritte recentemente in Cina. Tra le forme pi\u00f9 specializzate, da ricordare i nordamericani \"Nectosaurus\" e \"Thalattosaurus\", i cinesi \"Xinpusaurus\" e \"Concavispina\" e gli europei \"Hescheleria\" e \"Clarazia\".\nCladistica.\n Thalattosauria\n |--o Askeptosauroidea\n | |-- \"Miodentosaurus\" \n | |-- \"Endennasaurus\" \n | `--o Askeptosauridae\n | |-- \"Askeptosaurus\" \n | `-- \"Anshunsaurus\"\n `--o Thalattosauroidea\n |--+-- \"Nectosaurus\"\n | |-- \"Concavispina\" \n | `-- \"Xinpusaurus\" \n `--o Thalattosauridae \n |-- \"Agkistrognathus\"\n `--+-- \"Paralonectes\"\n `--+-- \"Thalattosaurus\"\n `--o Claraziidae\n |-- \"Clarazia\" \n `-- \"Hescheleria\""}
{"id": "1156340", "revid": "287204", "url": "https://it.wikipedia.org/wiki?curid=1156340", "title": "59793 Clapies", "text": ""}
{"id": "1156343", "revid": "287204", "url": "https://it.wikipedia.org/wiki?curid=1156343", "title": "59419 Presov", "text": ""}
{"id": "1156344", "revid": "88740", "url": "https://it.wikipedia.org/wiki?curid=1156344", "title": "Ccache", "text": "ccache \u00e8 un programma che memorizza l'output della compilazione di un programma scritto in C/C++ cos\u00ec che la volta successiva la medesima compilazione possa essere evitata. Questo metodo velocizza di gran lunga il tempo di compilazione. Il programma conta sul fatto che senza che lui operi, codici sorgente identici siano ricompilati ripetutamente.\nUtilizzando varie opzioni si pu\u00f2 disabilitare l'uso di dati messi nella cache."}
{"id": "1156345", "revid": "1516566", "url": "https://it.wikipedia.org/wiki?curid=1156345", "title": "Colomba dragonata", "text": "La colomba dragonata (che l'araldica nordeuropea chiama drachentaube) \u00e8 una figura araldica chimerica con il corpo di colomba e le ali, zampe e coda di un drago. \u00c8 talora definita anche \"columbtrice\" (in analogia con \"coccatrice\")."}
{"id": "1156348", "revid": "242434", "url": "https://it.wikipedia.org/wiki?curid=1156348", "title": "Drachentaube", "text": ""}
{"id": "1156359", "revid": "83531", "url": "https://it.wikipedia.org/wiki?curid=1156359", "title": "Henry Antrim", "text": ""}
{"id": "1156360", "revid": "83531", "url": "https://it.wikipedia.org/wiki?curid=1156360", "title": "Henry McCarty", "text": ""}
{"id": "1156361", "revid": "83531", "url": "https://it.wikipedia.org/wiki?curid=1156361", "title": "William Harrison Bonney", "text": ""}
{"id": "1156362", "revid": "785863", "url": "https://it.wikipedia.org/wiki?curid=1156362", "title": "Dracula (film 1931 Browning)", "text": "Dracula \u00e8 un film horror soprannaturale del 1931 diretto da Tod Browning e scritto da Garrett Fort. E' un adattamento dell'omonimo spettacolo teatrale di Hamilton Deane e John L. Balderston (1924), a sua volta adattamento dell'omonimo romanzo di Bram Stoker (1897). Il film \u00e8 interpretato da Bela Lugosi nel ruolo del Conte Dracula, un vampiro che si sposta in Inghilterra dalla Transilvania e si nutre del sangue dei vivi, inclusa la fidanzata di un giovane avvocato.\nProdotto e distribuito dalla Universal Pictures, \"Dracula\" \u00e8 il primo adattamento come film sonoro del romanzo di Stoker. Molti attori furono considerati per il ruolo del protagonista; Lugosi venne scelto alla fine perch\u00e9 aveva gi\u00e0 interpretato la parte a Broadway. Il film venne girato in parte su dei set ricostruiti negli studi della Universal, che durante la notte venivano riutilizzati per girare una seconda versione del film in lingua spagnola, anch'essa prodotta dalla Universal.\n\"Dracula\" fu un successo sia commerciale sia di critica (sesto film al box office statunitense in quell'anno), e diede origine a vari sequel e spin-off. Ha avuto una notevole influenza sulla cultura popolare; in particolare, l'interpretazione di Dracula da parte di Lugosi ha reso quest'ultimo un personaggio iconico, nonch\u00e9 la raffigurazione archetipica del vampiro nella successiva letteratura fantastica. Nel 2000 il film \u00e8 stato scelto per essere conservato nel National Film Registry della Biblioteca del Congresso degli Stati Uniti in quanto \"culturalmente, storicamente, o artisticamente rilevante\".\nTrama.\nL'avvocato Renfield si reca al castello del conte Dracula in Transilvania per affari. La superstiziosa gente del villaggio teme i vampiri che ritengono abitino nel castello e avvertono Renfield di non andarci. Lui si rifiuta di rimanere alla locanda del posto e giunge al castello con Dracula travestito da autista. Durante il viaggio, Renfield si accorge che il guidatore \u00e8 scomparso e i cavalli sono mossi da un pipistrello.\nRenfield entra nel castello accolto dall'affascinante ma eccentrico conte, che, all'insaputa di Renfield, \u00e8 un vampiro. Discutono dell'intenzione di Dracula di affittare l'Abbazia di Carfax a Londra, dove intende dirigersi il giorno successivo. Quella notte Dracula ipnotizza Renfield, il quale viene portato ad aprire una finestra e sviene all'entrata in camera di un pipistrello. Le tre mogli di Dracula appaiono e si avventano sull'uomo, ma il conte le allontana e morde l'uomo.\nQualche tempo dopo, a bordo della nave \"Vest\", Renfield \u00e8 ormai diventato pazzo e delirante, schiavo di Dracula; si nasconde nella stiva custodendo la bara del suo padrone, che di notte si desta per nutrirsi dell'equipaggio. Quando la nave raggiunge l'Inghilterra, si scopre che Renfield \u00e8 rimasta l'unica persona vivente a bordo; viene mandato al sanatorio del dottor Seward adiacente all'Abbazia di Carfax.\nDracula inizia ad aggirarsi per le strade spacciandosi per un uomo comune. In un teatro di Londra incontra Seward, che gli presenta sua figlia Mina, il suo fidanzato John Harker e l'amica di famiglia Lucy Weston. Lucy rimane affascinata dal conte; quella notte, Dracula entra nella sua stanza e beve il suo sangue mentre dorme. Dissanguata, la donna muore il giorno successivo dopo una serie di trasfusioni fallite.\nRenfield continua a essere in uno stato di squilibrio mentale, essendo ossessionato dal mangiare mosche e ragni. Il professor Van Helsing analizza il sangue di Renfield e si interessa al suo caso. Comincia a parlare di vampiri e quel pomeriggio Renfield implora Seward di mandarlo via, sostenendo che le sue grida notturne potrebbero disturbare i sogni di Mina. Dracula attira l'attenzione del suo servo con l'ululato di un lupo e Van Helsing lo intimorisce con la pianta di aconito, che secondo il dottore viene usata per proteggersi dai vampiri.\nDracula fa visita a Mina, addormentata nella sua camera da letto, e la morde. La sera successiva, il conte viene nella casa per una visita e Van Helsing e Harker notano che non si riflette negli specchi. Dracula si accorge della loro scoperta, cos\u00ec rompe lo specchio e se ne va. Van Helsing deduce che Dracula \u00e8 il vampiro dietro i recenti omicidi avvenuti in citt\u00e0 .\nMina lascia la sua stanza e corre da Dracula in giardino, dove lui beve nuovamente il suo sangue finch\u00e9 la cameriera non la trova. I giornali riportano che una donna vestita di bianco attira i bambini dal parco e li morde. Mina riconosce la donna come Lucy, risorta come un vampiro. Harker vuole portare Mina a Londra per sicurezza, ma poi viene convinto a lasciare Mina con Van Helsing. Il dottore ordina all'infermiera Briggs di prendersi cura di Mina quando dorme e di non rimuoverle la ghirlanda di aconito dal collo.\nRenfield fugge dalla sua cella e ascolta gli uomini che parlano di vampiri. Prima che il suo assistente lo riaccompagni in cella, Renfield racconta loro come Dracula lo ha convinto a farlo di entrare nel sanatorio promettendogli migliaia di ratti con cui nutrirsi in cambio. Dracula entra nel salotto di Seward e parla con Van Helsing, affermando che Mina ora appartiene a lui e lo avverte di tornare nel suo paese natale. Van Helsing giura di scavare nell'abbazia di Carfax e di distruggere Dracula. Il vampiro tenta di ipnotizzarlo, ma la volont\u00e0 del dottore si rivela pi\u00f9 forte. Dracula cerca di attaccare Van Helsing, che per\u00f2 si protegge con un crocifisso costringendolo alla fuga.\nHarker fa visita a Mina su una terrazza e lei parla di quanto ami \"le notti e le nebbie\". Un pipistrello vola sopra di loro e tramite degli squittii sembra comunicare con Mina, che quasi morde Harker, ma Van Helsing e Seward lo salvano. Mina confessa quello che Dracula le ha fatto e dice a Harker che il loro amore non pu\u00f2 continuare.\nDracula ipnotizza Briggs facendole rimuovere la collana di aconito dal collo di Mina e aprire le finestre. Van Helsing e Harker vedono Renfield dirigersi verso l'Abbazia di Carfax, dove si trova anche Dracula con Mina. Quando Harker chiama la donna, il conte pensa che Renfield li abbia condotti l\u00ec e lo uccide. Van Helsing e Harker braccano Dracula; sapendo che \u00e8 costretto a dormire nella sua bara durante il giorno e visto che il sole sta sorgendo, Van Helsing prepara un paletto di legno con cui impalare Dracula nel cuore attraverso la bara e lo uccide in definitiva, mentre Harker si ricongiunge con Mina tornata alla normalit\u00e0.\nPrecedenti.\nIl romanzo di Bram Stoker era stato gi\u00e0 trasposto al cinema nel 1922, con il titolo di \"Nosferatu il vampiro,\" dal regista tedesco F. W. Murnau, che per\u00f2 non aveva ottenuto in via ufficiale i diritti. La vedova di Stoker fece causa alla produzione per plagio e violazione del copyright, e il tribunale decise in suo favore, ordinando di distruggere tutte le copie esistenti del film di Murnau. Il giovane produttore Carl Laemmle Jr. vide per\u00f2 delle possibilit\u00e0 nel romanzo di Stoker, e acquist\u00f2 legalmente i diritti del film, volendo inizialmente produrre un kolossal spettacolare sull'esempio de \"Il gobbo di Notre Dame\" (1923) e \"Il fantasma dell'Opera\" (1925).\nLo spettacolo di Deane e Balderston, che aveva ottenuto un enorme successo a Broadway, divenne la base del film mentre questo si sviluppava, ma gli sceneggiatori studiarono attentamente anche il \"Nosferatu\" di Murnau per trarne ispirazione (la scena in cui Renfield si punge un dito per errore, facendolo sanguinare e scatenando la sete del Conte, assente nel romanzo di Stoker, \u00e8 tratta direttamente da una scena quasi identica in quel film).\nProduzione.\nScegliere l'interprete del protagonista fu difficile. All'inizio, Laemmle non era per niente interessato a Lugosi, nonostante le ottime recensioni del suo lavoro a teatro, e volle considerare altri attori, fra cui Paul Muni, Chester Morris, Ian Keith, Joseph Schildkraut e Arthur Edmund Carewe. Lugosi, che per caso era di passaggio a Los Angeles con un tour dello spettacolo in quel periodo, insistette per\u00f2 con forza per ottenere la parte e alla fine convinse i produttori, anche accettando una paga ridotta di 500 dollari per sette settimane di lavoro (per un totale di 3.500).\nSecondo quanto riportato da diverse fonti, la produzione fu abbastanza problematica e disorganizzata. L'abitualmente meticoloso Tod Browning lasci\u00f2 molta libert\u00e0 al direttore della fotografia Karl Freund, rendendolo di fatto una sorta di regista non accreditato del film. David Manners, l'interprete di John Harker, ricordava: \"Riesco ancora a vedere Lugosi sfilare avanti e indietro sul set, mettersi in posa di fronte a uno specchio a figura intera, gettarsi indietro il mantello sulla spalla e urlare 'Io sono Dracula!'. Era un uomo misterioso, e non disse mai una parola agli altri membri del cast, a parte 'buongiorno' quando arrivava sul set e 'buonasera' al momento di andarsene. Era cortese, ma sempre distante.\" Manners ne ricav\u00f2 l'impressione di un attore vanitoso ed eccentrico: \"Non ho mai pensato stesse recitando, stava semplicemente interpretando l'uomo strano che era.\"\nAnche Edward Van Sloan, l'interprete di Van Helsing nel film, aveva gi\u00e0 interpretato il ruolo a teatro, e si meravigli\u00f2 che nel film lo specchio a figura intera dello show fosse stato sostituito con lo specchietto di una tabacchiera. Anche Bernard Jukes, che interpretava Renfield a teatro, volle comparire nel film, ma la parte venne invece affidata a Dwight Frye. Tod Browning ricordava Helen Chandler per la sua interpretazione a teatro della commedia \"The Silent House\" (1928), dove interpretava il personaggio di una donna giovane e ingenua, e per questo la scelse per il ruolo di Mina.\nVersione in lingua spagnola.\nIn contemporanea alla produzione di questo film in lingua inglese ne venne girata anche una versione in spagnolo. Mentre di giorno si girava la versione in inglese, durante la notte, utilizzando gli stessi set, ne veniva girata una seconda versione con un differente cast e sotto la direzione di un altro regista, George Melford. La versione in castigliano e ungherese del film utilizza tecniche di ripresa pi\u00f9 sofisticate e pionieristiche rispetto alla versione in lingua inglese, quali le carrellate e i posizionamenti della macchina da presa, anche se la recitazione \u00e8 meno raffinata. A lungo ritenuta perduta, una copia del \"Dracula\" spagnolo venne ritrovata negli anni settanta e restaurata. Questa versione \u00e8 stata inclusa come extra nella \"Classic Monster Collection\" in DVD del 1999, nella \"Legacy Collection\" in DVD del 2004, nella \"75th Anniversary Edition DVD\" del 2006, e nel cofanetto \"Universal Monsters: The Essential Collection\" in Blu-ray del 2012.\nColonna sonora.\nLa pellicola \u00e8 totalmente priva di musica, tranne che nei titoli di apertura (dove viene usata la musica per il balletto \"Il lago dei cigni\" - \"Lebedinoe ozero\" - di \u010cajkovskij). Nel 1999 Philip Glass fu scelto per comporre delle musiche per accompagnare il film (in diverse edizioni in DVD \u00e8 presente anche l'opzione per selezionare tali musiche).\nDistribuzione.\nQuando il film debutt\u00f2 al Roxy Theatre di New York il 12 febbraio 1931 (e due giorni dopo nel resto degli Stati Uniti), i giornali dell'epoca riportarono la notizia che alcuni spettatori si erano sentiti male a causa delle immagini orrorifiche mostrate sullo schermo. Questa pubblicit\u00e0, orchestrata dallo studio cinematografico, accrebbe la curiosit\u00e0 del pubblico nei confronti della pellicola, che quindi affoll\u00f2 i cinema. \"Dracula\" si rivel\u00f2 un grosso successo al botteghino con un profitto di oltre 700,000 dollari, il maggior incasso del 1931 per la Universal.\nEdizione italiana.\nIl film arriv\u00f2 in Italia direttamente in televisione, venendo trasmesso su Rai 2 il 20 aprile 1986 col titolo \"Dracula primo\"; il doppiaggio fu diretto da Edmo Fenoglio su dialoghi di Deborah Jacquier. Nel 1993 fu ridoppiato per la distribuzione in VHS dalla E.C.T. per conto della Prima Immagine; questo doppiaggio fu realizzato senza avere a disposizione la colonna internazionale, cos\u00ec che musica e suoni vennero sostituiti quasi completamente (fanno eccezione i titoli di testa e di coda). Nel 2004 il film fu distribuito in DVD con un nuovo ridoppiaggio diretto da Renato Cecchetto.\nAccoglienza.\nIl film venne generalmente ben accolto dalla critica cinematografica. Mordaunt Hall del \"The New York Times\" lo defin\u00ec \"il migliore dei molti film del mistero\", descrivendo la regia di Browning \"evocativa\" e l'interpretazione di Helen Chandler \"eccellente\". \"Variety\" elogi\u00f2 la pellicola per la sua \"ambientazione straordinariamente efficace satura di atmosfera raccapricciante\" e scrisse: \"Viene difficile pensare che chiunque possa solo eguagliare l'interpretazione del vampiro da parte di Bela Lugosi, e l'efficacia del suo accento mitteleuropeo che si adatta cos\u00ec bene al personaggio\". \"Film Daily\" descrisse il film \"un buon melodramma\" e lod\u00f2 anche la prova d'attore di Lugosi, definendola \"splendida\" e rimarcando il fatto di come egli avesse creato \"uno dei pi\u00f9 singolari e potenti ruoli cinematografici di sempre\". \"Time\" defin\u00ec \"Dracula\" \"un melodramma eccitante, non buono come avrebbe potuto essere, ma una spanna sopra ogni altro film del mistero\". John Mosher del \"The New Yorker\" scrisse invece una recensione negativa del film, notando \"che l'intera faccenda dei vampiri era trattata in maniera piuttosto piatta e scialba\". Il \"Chicago Tribune\" scrisse che il film non era cos\u00ec spaventoso come veniva descritto o come la versione teatrale, definendolo \"troppo ovvio e scontato\" e \"troppo evidenti i tentativi di spaventare\", ma concluse scrivendo che \"Dracula\" era \"un thriller abbastanza soddisfacente\".\nPaolo Mereghetti nel suo \"Il Mereghetti. Dizionario dei film\" assegna alla pellicola due stelle definendola importante soprattutto per avere \"rilanciato la moda del fantastico e dell'orrore che avrebbe trovato grande seguito in altri film della Universal\".\nRudy Salvagnini nel suo \"Dizionario dei film horror\" d\u00e0 tre stellette al film definendo l'opera \"piuttosto statica e verbosa, ma che pur tradendo l'origine teatrale e il fatto di essere stata realizzata agli albori del sonoro\", \u00e8 diventata un classico. In conclusione, Salvagnini loda l'interpretazione di Bela Lugosi e di Dwight Frye nel ruolo di Renfield.\nCensura.\nIl film fu inizialmente distribuito con una durata complessiva di 85 minuti; quando venne ridistribuito nel 1936, le maglie della censura si erano fatte pi\u00f9 strette. Per questa ragione, due scene furono tagliate. Il taglio pi\u00f9 significativo fu un epilogo dove Edward Van Sloan ammoniva gli spettatori che, nonostante avessero assistito a un'opera di finzione, i vampiri esistevano veramente! L'epilogo venne eliminato per paura che potesse incoraggiare la gente a credere nel soprannaturale. La scena viene brevemente mostrata nel documentario \"Road to Dracula\", ma non \u00e8 stata restaurata e reinserita nelle moderne edizioni del film. Il secondo taglio riguarda le urla fuori inquadratura di Dracula alla fine del film quando Van Helsing gli pianta un paletto nel cuore, e le grida di Renfield quando viene ucciso da Dracula; entrambi gli effetti sonori sono stati successivamente reintegrati nelle versioni del film per il mercato home video in VHS, Laserdisc e DVD (tranne che nell'edizione \"Legacy Collection\" del 2004).\nEredit\u00e0 e lascito culturale.\nAttualmente, \"Dracula\" \u00e8 ampiamente considerato un classico della sua epoca e del suo genere. Nel 2000, il film \u00e8 stato scelto per l'inserimento nel National Film Registry dalla Biblioteca del Congresso degli Stati Uniti quale opera \"culturalmente, storicamente, o esteticamente significativa\". Il canale via cavo statunitense Bravo ha inserito \"Dracula\" al 79\u00ba posto nella classifica \"The 100 Scariest Movie Moments\".\nDa molti critici ed appassionati di cinema, l'interpretazione di Bela Lugosi del personaggio \u00e8 considerata essere l'interpretazione \"definitiva\" di Dracula. A causa della sua magnetica performance, Dracula divenne il ruolo caratteristico di Bela Lugosi, e rese il \"suo\" Dracula un'icona culturale, e l'attore stesso una leggenda del ciclo horror della Universal Pictures.\nTuttavia, il ruolo di Dracula si sarebbe rivelato per Lugosi sia una benedizione sia una maledizione. Nonostante il suo trascorso di interprete teatrale di successo in vari ruoli, dal momento che Lugosi indoss\u00f2 il mantello del vampiro, nonostante i suoi tentativi contrari, rimase per sempre \"imprigionato\" nel ruolo del conte Dracula.\nInoltre, il film \u00e8 stato inserito dall'American Film Institute nelle seguenti liste:\nCollezionismo.\nI manifesti cinematografici originali del 1931 sono molto rari e vengono considerati veri e propri pezzi da collezione dall'alto valore di mercato, con quotazioni che superano i 100.000 dollari. Nel 2009, un poster originale di \"Dracula\" appartenuto all'attore Nicolas Cage \u00e8 stato battuto all'asta per 310.700 dollari.\nIconografia.\nQuesto film, e il dramma teatrale degli anni venti di Deane &amp; Balderston, contribuirono in maniera massiccia all'iconografia di Dracula nell'immaginario popolare, sebbene differisca molto dal romanzo di Stoker. Nel libro e nel film muto \"Nosferatu il vampiro\" (1922), l'aspetto di Dracula \u00e8 quello di un essere repellente; Lugosi invece interpreta il Conte come un elegante uomo maturo di bell'aspetto, affascinante e aristocratico. La battuta del film diventata un classico, dove Dracula dice: \"\u00abI never drink... wine\u00bb\" (\"non bevo mai... vino\"), \u00e8 una trovata originale del film e non compare nel romanzo di Stoker.\nSequel.\nNel 1936, cinque anni dopo l'uscita del film originale, la Universal distribu\u00ec \"La figlia di Dracula\", un diretto sequel di \"Dracula\" che inizia immediatamente dopo la fine del film precedente. Un terzo capitolo, \"Il figlio di Dracula\" con Lon Chaney Jr., segu\u00ec nel 1943. Il conte torner\u00e0 in vita in altre tre pellicole della Universal di met\u00e0 anni quaranta: \"Al di l\u00e0 del mistero\" (1944), \"La casa degli orrori\" (1945) e nella commedia \"Il cervello di Frankenstein\" (1948). La Universal scrittur\u00f2 Lugosi nella parte di Dracula solo nel sopracitato film comico di Gianni e Pinotto, dando invece il ruolo a John Carradine negli altri due film. Lugosi interpret\u00f2 un vampiro in altri tre film durante la sua carriera, e questo contribu\u00ec all'errata percezione da parte del pubblico che lui abbia interpretato Dracula al cinema in molti altri film."}
{"id": "1156363", "revid": "83531", "url": "https://it.wikipedia.org/wiki?curid=1156363", "title": "William Bonney", "text": ""}
{"id": "1156365", "revid": "287204", "url": "https://it.wikipedia.org/wiki?curid=1156365", "title": "Ernst zu Munster", "text": ""}
{"id": "1156366", "revid": "121652154", "url": "https://it.wikipedia.org/wiki?curid=1156366", "title": "Terminal (carattere)", "text": "Terminal \u00e8 un carattere monospazio, come ad esempio il Courier. Sembra pi\u00f9 piccolo, avendo una parte mediana (cio\u00e8 l'altezza della x minuscola) minore. Usa lo zero tagliato ed \u00e8 progettato per essere usato nella console MS-DOS e in altre console testuali quali quelle di Linux. Nei vari Microsoft Windows viene utilizzato nel \"prompt dei comandi\".\n\u00c8 anche il font in cui molti text pad della ASCII art devono essere visualizzati in quanto Terminal \u00e8 anche un font visivo.\nIn Windows 2000 e sistemi successivi cambiare le impostazioni del font in applicazione dedicate al testo, quali Blocco note e WordPad provoca la visualizzazione del Terminal in modi completamente differenti anche sotto la stessa dimensione di carattere. Allo stesso modo cambiare le impostazioni della lingua per la applicazioni di Windows che non gestiscono Unicode cambia la visualizzazione dei font OEM/DOS Terminal."}
{"id": "1156368", "revid": "287204", "url": "https://it.wikipedia.org/wiki?curid=1156368", "title": "Computer World", "text": "Computer World (Computerwelt, nell'edizione tedesca), \u00e8 l'ottavo album in studio del gruppo musicale tedesco Kraftwerk, pubblicato il 10 maggio 1981.\nDescrizione.\nSi tratta di un concept album sul tema del computer, che proprio durante il periodo della pubblicazione avevano cominciato a diffondersi all'interno della societ\u00e0.\nSecondo alcuni critici questo album rappresenta la vetta della carriera artistica dei Kraftwerk. Le canzoni sono state scritte da Ralf H\u00fctter, Florian Schneider e Karl Bartos.\nL'album \u00e8 stato pubblicato in quattro lingue differenti (inglese, destinato al mercato internazionale, giapponese, tedesco francese e in italiano) , con la canzone Pocket Calculator (pubblicata successivamente anche come singolo) cantata secondo la lingua dell'edizione in cui l'album \u00e8 stato pubblicato."}
{"id": "1156371", "revid": "287204", "url": "https://it.wikipedia.org/wiki?curid=1156371", "title": "58578 Zidek", "text": ""}
{"id": "1156372", "revid": "729019", "url": "https://it.wikipedia.org/wiki?curid=1156372", "title": "Oftalmia simpatica", "text": "L'oftalmia simpatica \u00e8 un'affezione propria dell'uvea caratterizzata da infiammazione continua e devastante che provoca la perdita della visione dell'occhio. Il nome di tale patologia fa riferimento alla peculiarit\u00e0 di seguire sempre ad un danno traumatico dell'altro occhio: simpatico deriva dal greco sun-patesco (soffrire con)."}
{"id": "1156373", "revid": "536103", "url": "https://it.wikipedia.org/wiki?curid=1156373", "title": "Economia svizzera", "text": "La Svizzera ha un'economia molto sviluppata. Calcolata in base al prodotto interno lordo, la Svizzera si colloca al 19\u00ba posto nel mondo e addirittura al 6\u00ba posto in termini di PIL pro capite. La sua economia, data anche la conformazione del territorio e la scarsit\u00e0 di risorse naturali, \u00e8 prevalentemente concentrata sul settore dei servizi, in particolare quelli finanziari. Anche il turismo e l'industria sono rami importanti dell'economia svizzera. \nStruttura economica.\nL'economia svizzera possiede un settore dei servizi altamente sviluppato, che contribuisce al 71% del PIL ed il cui settore di punta \u00e8 quello dei servizi finanziari e bancari. L'industria manifatturiera, invece, conta il 27,6% del PIL ed \u00e8 specializzata in prodotti ad alta tecnologia.\nNel 2002 il 3,8% della popolazione era attivo nel settore primario (agricoltura e selvicoltura), il 22,9% nel settore secondario (industria, arti e mestieri) e il 72,3% nel settore terziario (servizi). \nNegli ultimi anni, la Svizzera ha, in molti campi, conformato la propria legislazione economica a quella dell'Unione europea, cui per\u00f2 non aderisce, allo scopo di rilanciare la competitivit\u00e0. Tuttavia, rimangono ancora alcune barriere protezionistiche, in particolare per i prodotti agricoli.\nAgricoltura.\nIl settore primario ha un'importanza minore nell'economia. Circa il 40% del territorio \u00e8 utilizzato per scopi agricoli o di allevamento e la superficie coltivata in permanenza \u00e8 il 10,6% della superficie totale (contro il 13,4% della media europea ed il 11,3% della media mondiale). Ci\u00f2 corrisponde a 61 ettari di terreno agricolo ogni 1.000 persone (contro i 442 in Europa ed i 251 nel mondo). Inoltre, in Svizzera, a Vevey, ha sede la Nestl\u00e9, azienda leader mondiale nel settore alimentare.\nUn referendum tenutosi il 27 novembre 2005 ha approvato, con il 55,7% dei consensi, una moratoria di cinque anni sull'uso di OGM, contrariamente alle intenzioni del governo.\nLa Svizzera ha un regime di forte protezione dell'agricoltura. Vi sono tariffe elevate sulle importazioni e ampi sussidi agli agricoltori locali per incoraggiare la produzione nazionale, che attualmente soddisfa circa il 60% dei consumi alimentari. Secondo l'Organizzazione per la Cooperazione e lo Sviluppo Economico (OCSE), la Svizzera sovvenziona oltre il 70% della sua agricoltura rispetto al 35% nella UE. Nel 2009 lo Stato ha concesso sussidi agli agricoltori per 6,2 miliardi di dollari e si calcola che tali sussidi costituiscono quasi il 60% dei redditi dei contadini, molto meno del 75% degli anni '80, ma molto di pi\u00f9 della media europea (poco meno del 25%).\nIndustria.\nFin dalla prima rivoluzione industriale, la Svizzera \u00e8 caratterizzata da un settore secondario molto forte. Ancora nel 1960, esso occupava circa il 47% della forza lavoro, mentre la media dei Paesi europei occidentali era di circa dieci punti in meno. Una parte considerevole di questa forza lavoro, tuttavia, era straniera. Ad ogni modo, dopo il 1970 l'industria perde la sua posizione dominante a favore dei servizi, in contemporanea con l'avvio di un processo di delocalizzazione in Asia e nell'Europa orientale, in parte a causa dei costi troppo elevati. Oggi, infatti, l'industria occupa circa il 23% della forza lavoratrice.\nNella seconda met\u00e0 dell'Ottocento, i settori maggiormente sviluppati erano la chimica, la metallurgia e la meccanica (macchine, impianti elettrici ed elettronica, meccanica di precisione, ottica, orologi e macchine per l'industria), tutti settori che rivolgevano gran parte della produzione all'estero, date le limitate dimensioni del mercato interno. All'inizio del XXI secolo, le PMI cercano di specializzarsi in prodotti di nicchia e ad alta tecnologia, dove la concorrenza \u00e8 pi\u00f9 debole.\nOggi l'industria chimica e farmaceutica svizzera \u00e8 leader nel mondo. Sono presenti sia grandi gruppi, come Novartis e Hoffmann-La Roche sia numerose imprese medio-piccole, la maggior parte delle quali situate nei cantoni di Basilea citt\u00e0, Basilea campagna, Argovia e Vallese.\nPer quanto riguarda la meccanica, essa comprende essenzialmente la fabbricazione di macchine per ufficio, di attrezzature per il trattamento dei dati e computer, di apparecchi elettrici per la produzione e distribuzione di energia elettrica, di impianti per radio, televisione e, in generale, telecomunicazioni, di strumentazione medica, di precisione e ottica. Particolarmente famoso nel mondo \u00e8 il settore dell'orologeria, presente con marchi prestigiosi come Breitling, Chopard, Rolex, Swatch e Vacheron Constantin.\nRispetto alla moneta unica del mercato europeo, la Svizzera conserva il vantaggio di avere una propria valuta nazionale, una propria Banca Centrale ed una propria politica monetaria, elementi che gli permettono di utilizzare la svalutazione del franco sull'euro sul dollaro per favorire le esportazioni manifatturiere. Tale opportunit\u00e0 \u00e8 vincolata al fatto che la finanza internazionale ha tradizionalmente considerato il franco svizzero come una moneta liquida e di valore stabile nel lungo termine, quindi ideale come bene rifugio.\nServizi.\nAttualmente, la maggior parte dei posti di lavoro sono il settore dei servizi, che produce anche la maggior parte del PIL. Esso comprende, in particolare, il sistema scolastico, il sistema sanitario, le attivit\u00e0 finanziarie e bancarie, le assicurazioni, i trasporti e le imprese di consulenza. Riveste notevole importanza anche il turismo. \nTurismo.\nLa Svizzera inizia a diventare meta turistica tra il XVIII ed il XIX secolo, grazie alla bellezza dei propri paesaggi di montagna.\nLe destinazioni pi\u00f9 popolari in Svizzera sono, in ordine di presenze, Zurigo (con 2,4 milioni di pernottamenti nel 2006), Ginevra (1,9 milioni di pernottamenti), Zermatt (1,3 milioni) e Lucerna (1 milione); seguono Basilea, Davos, St. Moritz, Losanna, Berna e Lugano. I turisti stranieri sono il 60%, contro il 40% di svizzeri. Per la maggior parte i turisti stranieri vengono dalla Germania (14,4% dei pernottamenti), Francia (5,3%), Regno Unito (4,8%) e Italia (3,8%).\nBanche e finanza.\nNel 2003, il settore finanziario comprendeva circa l'11,6% del PIL della Svizzera e impiegava circa 196.000 persone (136.000 delle quali nel solo settore bancario), ovvero il 5,6% del totale della forza lavoro del Paese. Secondo gli esperti del settore bancario, tuttavia, queste cifre sono destinate a diminuire in futuro. \nLa costante neutralit\u00e0 della Svizzera ha promosso la creazione di un ambiente economico stabile in cui il settore bancario \u00e8 stata in grado di svilupparsi e prosperare. Attualmente, si stima che il 28% di tutti i capitali detenuti al di fuori del paese d'origine (\"offshore\") siano depositati in Svizzera. Nel 2009 le banche svizzere hanno gestito 5.400 miliardi di franchi svizzeri. Inoltre, nel 2006 le banche estere operanti in Svizzera gestivano altri 870 miliardi di franchi.\nLa Borsa valori, denominata SIX Swiss Exchange, ha sede a Zurigo e, con una capitalizzazione di 1052 miliardi di $, \u00e8 la quinta a livello europeo e la quindicesima a livello mondiale."}
{"id": "1156378", "revid": "79520", "url": "https://it.wikipedia.org/wiki?curid=1156378", "title": "San Lorenzo de Almagro", "text": ""}
{"id": "1156380", "revid": "599013", "url": "https://it.wikipedia.org/wiki?curid=1156380", "title": "Chierici di San Viatore", "text": "I Chierici di San Viatore (in latino \"Congregatio Clericorum Parochialium seu Catechistarum S. Viatoris\") sono un istituto religioso maschile di diritto pontificio: i membri di questa congregazione clericale, detti popolarmente Viatoriani, pospongono al loro nome la sigla C.S.V.\nStoria.\nLa congregazione venne fondata dal sacerdote francese Louis-Marie Querbes (1793-1859): parroco di Vourles, presso Lione, per far fronte alla carenza di catechisti dopo la Rivoluzione francese, il 10 gennaio 1830 istitu\u00ec la societ\u00e0 caritativa delle scuole di San Viatore; i \"catechisti parrocchiali di San Viatore\" vennero formalmente riconosciuti come religiosi dall'autorit\u00e0 ecclesiastica il 3 novembre 1831 (ritenuta convenzionalmente data di fondazione della famiglia religiosa) e i loro statuti vennero approvati dall'arcivescovo di Lione l'11 dicembre 1833.\nAll'insegnamento catechistico, i religiosi della societ\u00e0 aggiunsero presto il servizio degli altari e la cura delle chiese: nel 1838 venne loro affidata la sagrestia del santuario di Nostra Signora di Fourvi\u00e8re.\nQuerbes intitol\u00f2 l'istituto a san Viatore, vissuto nel IV secolo, collaboratore del vescovo Giusto, chierico lettore e istruttore dei catecumeni presso la cattedrale di Lione; motto dell'istituto \u00e8 \"Sinite parvulos venire ad me\".\nLa Santa Sede approv\u00f2 la congregazione il 27 settembre 1838 e poi nuovamente con breve del 31 maggio 1839.\nAttivit\u00e0 e diffusione.\nI Chierici di San Viatore si dedicano all'insegnamento catechistico e al servizio degli altari.\nSono presenti in Europa (Francia, Spagna), nelle Americhe (Belize, Bolivia, Canada, Cile, Colombia, Haiti, Honduras, Per\u00f9, Stati Uniti d'America), in Africa (Burkina Faso, Costa d'Avorio) e in Asia (Giappone, Taiwan); la sede generalizia \u00e8 a Roma.\nAl 31 dicembre 2005, la congregazione contava 100 case e 628 religiosi, 260 dei quali sacerdoti."}
{"id": "1156381", "revid": "944090", "url": "https://it.wikipedia.org/wiki?curid=1156381", "title": "Detenzione o diffusione abusiva di codici di accesso", "text": "La detenzione o diffusione abusiva di codici di accesso \u00e8 un reato informatico previsto dall'art. 615-quater del codice penale italiano, che punisce \nIl panorama italiano.\nL'art. 615-quater delinea quello che pu\u00f2 definirsi un reato di pericolo indiretto in quanto entrando in possesso abusivamente di codici d'accesso, si presenta il pericolo di commettere un accesso abusivo ad un sistema o si possano diffondere tali codici ad altre persone che a loro volta potrebbero accedere abusivamente ad un sistema. In nessuno degli ordinamenti vicini a quello italiano \u00e8 stata introdotta una norma analoga. Solo negli USA tale condotta assume rilevanza penale (l'art. 502 [c][6] del codice penale californiano punisce chiunque consapevolmente e senza esserne autorizzato procura o aiuta altri a procurarsi un mezzo di accesso ad un computer o ad una rete informatica). \nIdentificazione dell'oggetto del reato.\nL'oggetto del reato viene identificato in qualsiasi mezzo che permetta di superare la protezione di un sistema informatico indipendentemente dalla natura del mezzo. Pu\u00f2 infatti trattarsi di una password, di un codice d'accesso o semplicemente di informazioni che consentano di eludere le misure di protezione. \nNon rientrano in quanto previsto dall'art 615-quater c.p. l'indebita acquisizione di carte di credito telefoniche in quanto l'illecito utilizzo permetterebbe solo di usufruire delle prestazioni telefoniche dell'apparecchio. \nDiverso \u00e8 il caso delle carte di debito magnetiche con le quali \u00e8 possibile anche avere informazioni sul rispettivo conto corrente. In tal caso l'art. 615-quater c.p. completa quanto previsto dall'art. 55 del Decreto Legislativo 231 del 2007 a tutela di chi utilizza tali carte. \nRientrano nelle condotte descritte dall'art 615-quater c.p. anche le smart card utilizzate per decodificare le trasmissioni televisive criptate.\nLe condotte punite.\nLe condotte punite se realizzate abusivamente dall'art. 615-quater c.p. sono molteplici: \nResta irrilevante il fatto che i codici siano stati procurati abusivamente o mediante l'autonoma elaborazione."}
{"id": "1156384", "revid": "287204", "url": "https://it.wikipedia.org/wiki?curid=1156384", "title": "Accesso abusivo a un sistema informatico o telematico", "text": "Laccesso abusivo a un sistema informatico o telematico \u00e8 l'attivit\u00e0 tipicamente posta in atto da un soggetto che si introduce senza autorizzazione in un computer o in un sistema di computer. In molti ordinamenti questa attivit\u00e0 \u00e8 considerata illecita ed \u00e8 variamente sanzionata.\nCaratteristiche della fattispecie.\nPer la configurazione della fattispecie, in molti paesi europei le norme che regolano l'accesso abusivo ad un sistema informatico presentano delle costanti:\nNel mondo.\nItalia.\nAi sensi dell'art. 615-ter del codice penale italiano, esso costituisce reato commesso da colui che \"abusivamente si introduce in un sistema informatico o telematico protetto da misure di sicurezza ovvero vi si mantiene contro la volont\u00e0 espressa o tacita di chi ha il diritto di escluderlo\".\nLa norma \u00e8 stata introdotta con la legge 23 dicembre 1993, n.547, su sollecitazione comunitaria a seguito della raccomandazione 13 settembre 1989, n.9, del Consiglio dell'Unione europea, con la quale si suggerivano misure per la repressione del crimine informatico. La legge segue peraltro da vicino la revisione delle norme a tutela del diritto d'autore, con la quale si \u00e8 estesa all'ambito informatico la protezione dei diritti sulle opere dell'ingegno, includendovi il software.\nSanzioni e aggravanti.\nLa pena ordinaria prevista per il delitto, perseguibile a querela della parte offesa salvo che non ricorra alcuna fra le previste circostanze aggravanti, nel qual caso sarebbe procedibile d'ufficio, \u00e8 la reclusione fino a 3 anni. La pena \u00e8 la reclusione da uno a cinque anni se:\nLa pena \u00e8 inoltre da 1 a 5 anni se i fatti previsti al comma I riguardano sistemi informatici o telematici di interesse militare o relativi all'ordine pubblico o alla sicurezza pubblica o alla sanit\u00e0 o alla protezione civile o comunque di interesse pubblico, mentre \u00e8 da 3 a 8 anni se gli ora detti sistemi sono oggetto di quanto di cui al comma II.\nAnalisi della norma.\nSecondo alcuni giuristi l'inclusione della norma in seno al codice penale, anzich\u00e9 la sua introduzione attraverso una legge speciale, risponderebbe all'esigenza di non sancire, almeno in quella fase, \u00ab\"il riconoscimento del \"bene\" informatico quale oggetto sufficiente ed autonomo di tutela penale\"\u00bb, preferendone una visione meramente strumentale rispetto a beni giuridicamente pi\u00f9 tradizionali come \u00ab\"il patrimonio, la fede pubblica, l'inviolabilit\u00e0 dei segreti, la libert\u00e0 individuale anche nelle sue implicazioni [...] con la inviolabilit\u00e0 del domicilio\"\u00bb.\nMentre altre fattispecie di crimine informatico potevano agevolmente sommarsi a previsioni di ambiti pi\u00f9 generali gi\u00e0 vigenti e sufficientemente analoghe (ad esempio la frode, il falso informatico, il danneggiamento e gli illeciti correlati alla comunicazione), l'intrusione nei sistemi altrui trovava una solo labile analogia, e del tutto inapplicabilmente teorica, con la violazione di domicilio, richiedendosi pertanto una figura criminosa specifica.\nLa lesione del domicilio informatico.\nSecondo una tesi avanzata in dottrina, il legislatore mirerebbe ad introdurre la figura del \u00ab\"domicilio informatico\"\u00bb inteso come un'espansione ideale dell'area di rispetto pertinente al soggetto interessato. Ci\u00f2 che si vuole tutelare sarebbe quindi una sorta di \"privacy informatica\", ancor prima di verificare se siano state attaccate l'integrit\u00e0 e la riservatezza dei dati. Ci dovrebbe pertanto regolare in analogia con quanto si dispone in materia di violazione di domicilio.\nSecondo un'altra tesi, il domicilio informatico non pu\u00f2 assolutamente essere comparato alla tradizionale figura di domicilio in quanto non c'\u00e8 alcuna analogia tra i sistemi informatici e i luoghi privati menzionati dall'art. 614 c.p. A questo si aggiunge il fatto che se il domicilio tradizionale e quello informatico fossero messi sullo stesso piano, non sarebbe comprensibile la scelta del legislatore di tutelare solo i sistemi informatici protetti da misure di sicurezza.\nConsiderata l'aggravante applicabile (\"se dal fatto deriva la distruzione o il danneggiamento del sistema o l'interruzione totale o parziale del suo funzionamento, ovvero la distruzione o il danneggiamento dei dati, delle informazioni o dei programmi in esso contenuti\") si pu\u00f2 assumere che l'art. 615-ter c.p. miri a salvaguardare l'integrit\u00e0 dei dati prescindendo dalla collocazione dell'art. sull'accesso abusivo tra i reati di violazione del domicilio. Considerando invece la decisione del legislatore di tutelare solo i sistemi protetti da misure di sicurezza pare plausibile, ai sostenitori di questa tesi, l'intenzione di salvaguardare la riservatezza dei dati. Si assume infatti che il titolare debba manifestare il suo interesse a tutelare la riservatezza dei dati, adattando misure di sicurezza indipendentemente dalla loro complessit\u00e0 tecnica di implementazione.\nL'intrusione abusiva.\nL'accesso abusivo si concretizza non appena vengono superate le misure di sicurezza del sistema. L'art. 615-ter c.p. punisce la semplice intrusione ancor prima di valutare l'ipotesi di danneggiamento o furto dei dati.\nIl reato pu\u00f2 anche essere causato da soggetti legittimati all'uso del sistema, autorizzati ad accedere solo ad una parte dei dati contenuti in memoria. In tal caso il sistema protetto diviene quella parte di memoria a cui l'accesso non \u00e8 autorizzato.\nLa permanenza nel sistema altrui.\nHa senso parlare di \"permanenza non autorizzata\" qualora il soggetto responsabile dell'intrusione si sia trovato casualmente in una zona protetta del sistema contro la volont\u00e0 di colui che esercita lo ius escludendi. Ad una introduzione nel sistema inizialmente autorizzata deve quindi far seguito una permanenza non autorizzata che si realizza allorquando il reo \"vi si mantiene contro la volont\u00e0 espressa o tacita di chi ha il diritto di escluderlo\"."}
{"id": "1156389", "revid": "287204", "url": "https://it.wikipedia.org/wiki?curid=1156389", "title": "58152 Natsoderblom", "text": ""}
{"id": "1156393", "revid": "174925", "url": "https://it.wikipedia.org/wiki?curid=1156393", "title": "Chiesa di Carminiello ai Mannesi", "text": ""}
{"id": "1156394", "revid": "438678", "url": "https://it.wikipedia.org/wiki?curid=1156394", "title": "Ragazze a Beverly Hills", "text": "Ragazze a Beverly Hills (\"Clueless\") \u00e8 un film del 1995, scritto e diretto da Amy Heckerling, adattamento contemporaneo di \"Emma\", romanzo del 1815 scritto da Jane Austen.\nTrama.\nCher e Dionne sono due ricche sedicenni che vivono nella soleggiata Beverly Hills. Tra feste e shopping, le due ragazze trovano il tempo anche per fare piccole buone azioni, che fanno guadagnare loro la benevolenza di tutti. Colpite entrambe da una serie di valutazioni scolastiche scarse, Cher decide di usare il suo forte potere di persuasione per convincere gli insegnanti ad aumentare i propri voti. L'unico che resta fermo nelle sue decisioni \u00e8 il signor Hall, docente di dibattito, ma Cher non si arrende ed \u00e8 convinta che per cambiare la situazione deve prima migliorare la vita sentimentale del docente; le due ragazze riescono cos\u00ec a far avvicinare al signor Hall la professoressa Geist, anche lei single.\nNel frattempo a casa di Cher arriva Josh, studente di giurisprudenza all'universit\u00e0 e figlio dell'ex moglie del padre Mel il quale, pur non avendo alcun legame di sangue col ragazzo, gli \u00e8 molto affezionato. Josh e Cher battibeccano spesso ma ci\u00f2 nonostante sembrano andare anche d'accordo. Intanto la storia d'amore tra il signor Hall e la signorina Geist ha avuto effetti positivi anche sugli altri studenti, che ne riconoscono il merito a Cher. Sulla scia delle buone azioni compiute (che in realt\u00e0 hanno avuto un tornaconto personale), Cher convince Dionne ad aiutare la nuova studentessa Tai, una ragazza un po' strana e con un look trasandato. Tai avr\u00e0 una cotta per Travis, un ragazzo tossicodipendente della classe di Cher, la quale dir\u00e0 a Tai di allontanarsi da lui. Le due amiche riescono a migliorarne l'aspetto e, non soddisfatta, Cher spinge Tai fra le braccia di Elton, il ragazzo pi\u00f9 popolare della scuola, convinta di fare una buona azione per entrambi. Quello di cui si rende conto solo dopo per\u00f2, \u00e8 che in realt\u00e0 Elton \u00e8 interessato a lei, che lo rifiuta scioccata dopo che lui l'ha molestata.\nMentre Tai si deve riprendere dalle sue pene d'amore, Cher punta un nuovo ragazzo che per\u00f2 stavolta sembra essere perfetto per lei: Christian. Ma qualcosa le sfugge di mano in quanto Tai, oltre ad essere diventata terribilmente snob e acida con Cher e Travis, sembra averla superata in popolarit\u00e0 e come se non bastasse, ha messo gli occhi su Josh, la cui cosa inizia ad infastidirla. Dopo aver scoperto che in realt\u00e0 Christian \u00e8 gay ed essere perfino stata bocciata all'esame per la patente, Cher comincia a realizzare di aver agito fin dall'inizio in maniera sbagliata e senza aver capito niente delle persone che la circondavano, eccetto aver fatto innamorare i suoi professori. Inizia quindi a vedere anche il lato positivo dei suoi amici e capisce di essere innamorata di Josh.\nCher promette di aiutare la signorina Geist per le donazioni degli Haitiani, fa pace con Tai e, dopo che Travis inizia la terapia, capisce che ci sono ancora scintille tra i due e che a Tai non interessa pi\u00f9 Josh. Una sera, Cher sbaglia a sistemare le carte di una causa di suo padre e un suo assistente la insulta; Cher si rattrista ma viene consolata da Josh che la bacia, capendo anche lui di essere innamorato della ragazza. Alla fine si celebrer\u00e0 il matrimonio tra il signor Hall e la signorina Geist e Cher sar\u00e0 colei che prender\u00e0 il bouquet.\nAccoglienza.\nCritica.\nIl film \u00e8 stato valutato positivamente dalla critica. Su Rotten Tomatoes detiene un indice di approvazione dell'81% con un voto di 6,92 basato su 68 recensioni, mentre su Metacritic \u00e8 stato valutato con 68/100 da 18 recensioni.\nIncassi.\nCostato 12 milioni di dollari, il film ne ha incassati in totale 56.631.572."}
{"id": "1156395", "revid": "1632387", "url": "https://it.wikipedia.org/wiki?curid=1156395", "title": "Dirty Looks", "text": "I Dirty Looks furono un gruppo heavy metal formato a Erie, Pennsylvania nel 1984.\nStoria.\nI Dirty Looks vennero originariamente formati dal cantante danese Henrik Ostergaard a San Francisco nel 1984 prima di ricollocarsi a Erie, Pennsylvania, incontrando il bassista Jack Pyers. Arruolando il batterista Gene Barnett a Baltimora ed il chitarrista Paul Lidel a Rochester, la band incise il primo mini-album nel 1983. Segu\u00ec la pubblicazione del primo full-length, l'omonimo \"Dirty Looks\", che venne pubblicato nel 1984 per la Sticky Records, e l'anno successivo ripubblicato per l'etichetta francese Axe Killer Records.\nPassarono diversi anni prima che il gruppo venisse notato da una major label. Dopo aver pubblicato i dischi \"I Want More\" (1986) e \"Inyourface\" (1987) per piccole etichette indipendenti, i Dirty Looks vennero messi sotto contratto dalla Atlantic Records che pag\u00f2 50.000 dollari come compenso alla loro precedente etichetta Mirror Records, per aggiudicarsi la band.\nPer l'incisione del lavoro successivo, venne ingaggiato il produttore Max Norman. Verr\u00e0 cos\u00ec pubblicato nel 1987 il disco \"Cool From The Wire\". Nel disco vennero ri-registrate quattro tracce incluse nel precedente \"Inyourface\", ovvero \"\"Can't Take My Eyes Off Of You\", \"Tokyo\", \"Put A Spell On You\" e \"Oh Ruby\"\".\nA seguito del grande successo ottenuto dal debutto per la \"major\", la band torn\u00f2 presto in studio per la pubblicazione di un altro disco. L'anno successivo venne cos\u00ec pubblicato \"Turn Of The Screw\" sotto la produzione di John Jansen, che conferm\u00f2 la crescente popolarit\u00e0 del quartetto. Dal disco venne estratta la hit \"Nobody Rides For Free\", della quale venne girato anche un video. Nonostante gli apprezzamenti ricevuti e la popolarit\u00e0 ottenuta con i costanti tour in giro per gli States, i Dirty Looks vennero criticati dai media per essere spesso comparati agli AC/DC. Ci\u00f2 contribu\u00ec allo scioglimento del contratto da parte della Atlantic.\nLa band si riform\u00f2 nel 1991 pubblicando una raccolta di inediti intitolata \"Bootlegs\" che venne realizzata per la Shrapnel Records. Il contratto con l'etichetta ebbe breve durata ma presto firmarono un contratto con la Rockworld Records nel 1992. Lo stesso anno viene pubblicato il disco \"Five Easy Pieces\" prodotto nuovamente da Max Norman. Il contratto di quattro album con l'etichetta includeva una parte della distribuzione dalla Sony Music.\nBarnett abbandon\u00f2 la band per raggiungere i Lillian Axe. Anche Lidel venne allontanato e raggiunse i Dangerous Toys nel 1992, apparendo nel loro album \"Pissed\" (1994). Successivamente Lidel fece parte dei Broken Teeth, band fondata dal frontman dei Dangerous Toys Jason McMaster.\nOstergaard fond\u00f2 una band parallela chiamata Rumbledog, ed il disco di debutto venne pubblicato nel 1993. In effetti questo si rivel\u00f2 come un progetto solista dove Ostergaard venne accompagnato da diversi musicisti. Tra questi parteciparono Paul Monroe degli XYZ, Robbin Crosby dei Ratt e cinque membri dei Dirty Looks, ovvero Cary Devore, Jim Harris, Paul Lidel, Brian Perry e Dave Naro. Il disco conteneva anche un paio di tracce meno conosciute di alcuni album dei Dirty Looks.\nIl 1994 fu un anno molto impegnativo per la band che pubblic\u00f2 due album per la Rockworld. Max Norman diede una mano nel mixaggio del disco \"Chewing On The Bit\" e lo stesso anno venne pubblicato \"One Bad Leg\" prima che Ostergaard decidesse di pubblicare un altro disco a nome dei Rubledog. Intitolato \"The Drowning Pool\", questo venne pubblicato anche per la Mirror Record La formazione del progetto era composta dai chitarristi Mike Ondersek e Mike Smith, il bassista Jassen Wilber ed il batterista Ron Sutton. Le sonorit\u00e0 del disco erano chiaramente indirizzate sul grunge e alternative rock.\nIl 1996 si present\u00f2 come un anno altrettanto impegnativo: vennero nuovamente pubblicati due album in un solo anno, ovvero \"Slave to The Machine\" seguito da \"Rip It Out\". Quest'ultimo venne distribuito dalla loro vecchia etichetta Mirror Records.\nIl 27 gennaio 2011 \u00e8 morto per cause definite \"naturali\" il cantante Henrik Ostergaard, all'et\u00e0 di 47 anni ."}
{"id": "1156396", "revid": "767487", "url": "https://it.wikipedia.org/wiki?curid=1156396", "title": "Pledge This!", "text": "Pledge This! \u00e8 un film del 2006, diretto da William Heins.\nTrama.\nIn un'universit\u00e0 del sud, un preside molto bello accoglie un gruppo di ragazze non convenzionali di matricole che cercano l'accettazione nella sua casa."}
{"id": "1156401", "revid": "33277", "url": "https://it.wikipedia.org/wiki?curid=1156401", "title": "Viatoriani", "text": ""}
{"id": "1156404", "revid": "1543377", "url": "https://it.wikipedia.org/wiki?curid=1156404", "title": "XII Giochi dei piccoli stati d'Europa", "text": "I XII Giochi dei piccoli stati d'Europa si svolsero dal 4 al 9 giugno 2007 nel Principato di Monaco. Fu la seconda volta che il piccolo principato ospit\u00f2 un'edizione dei Giochi, dopo l'edizione del 1987.\nProgramma.\nSedi di gara.\nLe manifestazioni sportive ebbero luogo nei seguenti impianti:\nI Giochi.\nSport.\nPer l'edizione monegasca furono selezionati 12 sport:"}
{"id": "1156405", "revid": "9", "url": "https://it.wikipedia.org/wiki?curid=1156405", "title": "Computer crime", "text": ""}
{"id": "1156408", "revid": "123485668", "url": "https://it.wikipedia.org/wiki?curid=1156408", "title": "Guido Donegani", "text": "Biografia.\nGuido Donegani nacque da Giovan Battista e da Albina Corridi in una casa sugli Scali Massimo d'Azeglio, zona eminentemente commerciale della citt\u00e0 di Livorno, dove gi\u00e0 erano approdati il nonno, Luigi Donegani, di origine comasca (nel 1846) e la famiglia Corridi, ai tempi proprietaria di un \"negozio di medicinali\" e poi di una distilleria (ascendente dei Corridi gli inglesi Hall).\nEgli nacque dopo i fratelli Luigi, Gustavo, Eugenio, precedendo la sorella Giulia.\nSin da bambino si fece notare per una seriet\u00e0 non comune.\nStudente esemplare frequent\u00f2 il biennio propedeutico a Pisa e si laure\u00f2 in Ingegneria Industriale a Torino nel 1901.\nSeguono subito il lavoro presso i Cantieri Ansaldo di Genova, dove si occupa di demolizione di vecchie navi (e lo fa fino al 1907), e il matrimonio con la bellissima torinese Anna Coppa, che lo lascia vedovo dopo pochi mesi.\nAnche per reazione a questo grave dolore moltiplica la sua attivit\u00e0 lavorativa e come Assessore ai Lavori Pubblici del Comune di Livorno risolve l'annoso problema dell'approvvigionamento idrico della citt\u00e0.\nDal 1903 al 1907 frequenta sempre pi\u00f9 assiduamente le miniere di rame della Societ\u00e0 Minerarie Montecatini a Montecatini Val di Cecina, di cui \u00e8 Amministratore il padre e al quale subentra il 24 maggio 1910: in tale anno venne acquisita la Societ\u00e0 Unione Italiana Miniere Pirite a compensare il crescente disimpegno dalle miniere di rame in via di esaurimento.\nSotto la sua guida la Montecatini dapprima si diversific\u00f2 acquisendo la Unione Piriti ed il Consorzio Serpieri, quindi divenne leader nella produzione dei fertilizzanti fosfatici.\nNel decennio 1910-20 si costruiscono in tutta Italia oltre 40 stabilimenti di concimi e altri stabilimenti per intermedi e prodotti chimici.\nNel 1918 Donegani diviene Presidente della Societ\u00e0.\nDonegani fu anche presidente della Banca Commerciale Italiana e nel 1921 divenne deputato. Successivamente ader\u00ec al Partito Nazionale Fascista, quindi fu consigliere della Camera dei Fasci e delle Corporazioni ed ottenne la nomina a senatore.\nGrazie ai suoi legami con il partito fascista Donegani porter\u00e0 la Montecatini a significativi sviluppi. L'azienda diversifica la produzione, occupandosi oltre che di fertilizzanti anche di coloranti organici, prodotti farmaceutici e resine sintetiche.\nQuando il regime fascista inizia la cosiddetta \"battaglia del grano\" per l'incremento della produzione di cereali in Italia, la Montecatini supporta l'iniziativa usandola per promuovere i suoi prodotti.\nAnalogamente, quando nel 1936 dopo la guerra d'Etiopia la Societ\u00e0 delle Nazioni applicher\u00e0 all'Italia le sanzioni sulle importazioni, la Montecatini svilupper\u00e0 la ricerca della lignite, materia prima diventata indispensabile nel momento in cui, con la politica autarchica, vengono escluse le importazioni di carbone.\nNel 1943 fu nominato Senatore del Regno d'Italia.\nMassone, fu affilato alla loggia \"Giordano Bruno\" di Livorno, del Grande Oriente d'Italia. \nDopo l'occupazione tedesca, ricercato dai tedeschi riusc\u00ec a mettersi in salvo grazie a un passaporto falsificato fornitogli dal ministro dell'Interno Guido Buffarini Guidi. Il 30 maggio 1945 fu arrestato dal Counter Intelligence Service inglese, ma gi\u00e0 il 13 luglio la Corte d'Assise Straordinaria ne ordina la scarcerazione.\nNel 1946, Donegani, \u00e8 nuovamente accusato di collaborazionismo col regime fascista dal Comitato di Liberazione Nazionale (CLN), accusa dalla quale fu successivamente assolto con formula piena.\n muore a Bordighera il 16 aprile 1947; fu sepolto nella cappella di famiglia, presso il cimitero della Misericordia, a Livorno.\nArchivio.\nLa documentazione prodotta da Donegani nel corso della propria carriera imprenditoriale \u00e8 conservata a Roma presso l'archivio storico dell'ENI, nel fondo \"Montedison\" (estremi cronologici: 1965-1981) e a Milano presso Montedison spa, nel fondo \"Montecatini\" (estremi cronologici: 1801-1995). A Ivrea presso l'Archivio nazionale del cinema d'impresa, nel fondo \"Edison\" (estremi cronologici: 1911-2008) \u00e8 conservata la cineteca storica Edison."}
{"id": "1156413", "revid": "486946", "url": "https://it.wikipedia.org/wiki?curid=1156413", "title": "Sceti", "text": ""}
{"id": "1156414", "revid": "486946", "url": "https://it.wikipedia.org/wiki?curid=1156414", "title": "Scetis", "text": ""}
{"id": "1156415", "revid": "486946", "url": "https://it.wikipedia.org/wiki?curid=1156415", "title": "Scetes", "text": ""}
{"id": "1156421", "revid": "486946", "url": "https://it.wikipedia.org/wiki?curid=1156421", "title": "Deserto di Nitria", "text": ""}
{"id": "1156422", "revid": "25837893", "url": "https://it.wikipedia.org/wiki?curid=1156422", "title": "Club Social, Deportivo y Cultural Espa\u00f1ol", "text": ""}
{"id": "1156430", "revid": "123434575", "url": "https://it.wikipedia.org/wiki?curid=1156430", "title": "Lupo cattivo", "text": "Il lupo cattivo, o semplicemente il lupo, \u00e8 un personaggio ricorrente nella narrativa popolare e in particolare della fiaba. Appare soprattutto nei racconti che hanno scopo di ammonimento, come rappresentazione simbolica del male e del pericolo da cui guardarsi e tenersi alla larga. Fra le fiabe che in maggior misura hanno fissato l'immagine del lupo cattivo nella cultura popolare si possono ricordare \"Cappuccetto Rosso\", \"I tre porcellini\" e, nel mondo slavo, \"Pierino e il lupo\". Quest'immagine si riconduce a una pi\u00f9 antica tradizione di identificazione del lupo con il male, che \u00e8 gi\u00e0 presente nella favolistica di Esopo e che arriva fino a San Francesco d'Assisi e al mito del licantropo.\nStoria.\nDa sempre, il lupo ha avuto un ruolo importantissimo nella cultura: la sua abilit\u00e0 come predatore, la ferocia, la forza, le micidiali zanne e il misterioso ululato lo hanno reso protagonista di tantissimi miti, favole e leggende. In generale, le popolazioni nomadi e di cacciatori-raccoglitori lo hanno ammirato per la sua abilit\u00e0 predatoria e la sua lealt\u00e0 al branco e lo hanno reso un simbolo di lealt\u00e0 e coraggio, da invocare nella caccia e in guerra; invece le popolazioni sedentarie e di pastori lo hanno sempre calunniato, odiato e perseguitato per la sua pericolosit\u00e0 per le pecore, la difficolt\u00e0 nel cacciarlo e il fatto che possa diventare, in alcune situazioni, pericoloso anche per l'uomo. \nUna descrizione negativa di questo animale si trova gi\u00e0 nel Vangelo; Ges\u00f9, infatti, paragona pi\u00f9 volte i lupi a falsi profeti, persecuzioni e nemici del suo gregge di persone. Questa concezione negativa accompagner\u00e0 il lupo per tantissimo tempo, dal Medioevo agli anni '70. E sar\u00e0 proprio in questo periodo che nasceranno tutte le favole e le storie che vedranno come antagonista il lupo cattivo."}
{"id": "1156434", "revid": "1711941", "url": "https://it.wikipedia.org/wiki?curid=1156434", "title": "Amras", "text": ""}
{"id": "1156435", "revid": "1573940", "url": "https://it.wikipedia.org/wiki?curid=1156435", "title": "Eosuchia", "text": "Gli eosuchi (Eosuchia ) sono un piccolo ordine di rettili estinti, vissuti tra il Permiano superiore e il Triassico inferiore. I loro resti fossili sono stati rinvenuti principalmente in Sudafrica, in Madagascar e nel corno d'Africa.\nGli antenati di lucertole e serpenti?\nQuesti animali, di aspetto e dimensioni simili a quelli delle lucertole, sono classicamente considerati proprio gli antenati del grande gruppo dei lepidosauri, che comprende tra gli altri lucertole e serpenti. In realt\u00e0, molte loro caratteristiche primitive li pongono alla base del gruppo dei diapsidi, e non \u00e8 chiara la loro parentela con i due grandi gruppi degli arcosauri e degli squamati. Tra le caratteristiche che denotano i membri degli eosuchi, da ricordare la primitiva articolazione delle ossa quadratogiugale e giugale del cranio.\nDifficolt\u00e0 di classificazione.\nUn tempo l'ordine degli eosuchi era utilizzato dai paleontologi per contenere tutte quelle specie di diapsidi dalle affinit\u00e0 non chiare, n\u00e9 lepidosauri n\u00e9 arcosauri. Il risultato fu un enorme \"calderone\", con animali molto diversi tra di loro che variavano in taglia, forma e scala geologica (dal Carbonifero all'era Cenozoica!). Uno studio pi\u00f9 dettagliato ha permesso di definire gli eosuchi come comprendenti poche forme vissute tra il Permiano e il Triassico (tra 260 e 230 milioni di anni fa). Il paleontologo Romer, per evitare ulteriore confusione, propose per queste forme il nome di Younginiformes. Tra le forme pi\u00f9 note vi \u00e8 appunto \"Youngina\", un piccolo rettile del Permiano superiore sudafricano. La famiglia dei tangasauridi, invece, include forme ben adattate all'ambiente acquatico, come \"Hovasaurus\". Un altro genere, \"Thadeosaurus\", \u00e8 variamente incluso negli younginidi o nei tangasauridi.\nCladistica.\nEosuchia \"stricto sensu\" Younginiformes "}
{"id": "1156440", "revid": "2043251", "url": "https://it.wikipedia.org/wiki?curid=1156440", "title": "Viatore di Lione", "text": "Trascorse gli ultimi anni della sua vita come eremita in Egitto. Il \"Martirologio Romano\" fissa per la sua memoria liturgica la data del 21 ottobre.\nIl sacerdote dell'arcidiocesi di Lione Louis-Marie Querbes gli intitol\u00f2 la Congregazione di catechisti (Viatoriani) da lui fondata a Vourles nel 1831."}
{"id": "1156445", "revid": "125854675", "url": "https://it.wikipedia.org/wiki?curid=1156445", "title": "Mamma, ho perso l'aereo", "text": "Mamma, ho perso l'aereo (\"Home Alone\") \u00e8 un film del 1990 scritto e prodotto da John Hughes e diretto da Chris Columbus.\nTrama.\nChicago, Illinois. La famiglia McCallister, composta dalla coppia di genitori Peter e Kate e dai loro figli Buzz, Jeff, Megan, Linnie e Kevin, sono pronti per andare a Parigi per trascorrere le vacanze di Natale assieme agli zii e ai cugini. La sera prima della partenza, Kevin, il figlio pi\u00f9 piccolo, mal sopportato e deriso da tutti, a seguito di un litigio con il fratello maggiore Buzz, colpevole di avergli mangiato tutta la sua pizza ai 4 formaggi, viene messo in punizione dai genitori venendo rinchiuso in soffitta. Quella notte, una tempesta di vento provoca la rottura del ramo di un albero che cade sui fili della luce, mandando in corto circuito la centralina e provocando un blackout.\nLa mattina dopo, a causa del mancato suono della sveglia, i McCallister vengono svegliati dagli autisti dei pulmini per accompagnarli all'aeroporto, a soli 45 minuti dalla partenza del volo. Nella confusione creata per arrivare in tempo, nessuno si accorge dell'assenza di Kevin, ancora addormentato in soffitta, il quale viene scambiato in un secondo momento per un bambino vicino di casa venuto a salutare la famiglia. Cos\u00ec, mentre la sua famiglia riesce a prendere l'aereo appena in tempo, Kevin si sveglia, trova la casa vuota ed \u00e8 convinto di \"aver fatto sparire la sua famiglia\", cosa che aveva desiderato dopo il litigio della sera precedente. A questo punto Il bambino ne approfitta per fare ci\u00f2 che gli era sempre stato vietato: saltare sul letto dei genitori, mangiare cibo spazzatura e guardare persino i film di gangster.\nAlcune ore pi\u00f9 tardi, mentre la sua famiglia \u00e8 ancora in volo, Kate si risveglia da un sonno agitato, con la sensazione di aver scordato qualcosa e, dopo averne parlato con Peter, si rende conto di aver dimenticato a casa proprio il figlio minore. Nel frattempo, Kevin scopre che il quartiere dove abita \u00e8 stato preso di mira da Harry Lime e Marv Merchants, una coppia di ladri che sta approfittando del periodo di vacanza per compiere razzie nelle case, lasciando appositamente aperti i rubinetti dopo averle svaligiate con una sorta di \"firma\". I due provano a irrompere un paio di volte nella casa dei McCallister, ma vengono sempre bloccati da Kevin grazie a degli stratagemmi da lui inventati. Intanto, Kate, dopo l'atterraggio a Parigi, decide di rimanere in aeroporto, nella speranza che si liberi un posto per poter tornare subito negli Stati Uniti, mentre Peter decide di andare in albergo con il resto dei parenti per far riposare i figli. I giorni passano e Kevin inizia a prendere confidenza con l'ambiente domestico: va a fare la spesa, fa il bucato e fa anche l'albero di Natale.\nHarry e Marv alla fine capiscono che il ragazzino \u00e8 solo e decidono di fare irruzione in casa la sera stessa, alla vigilia di Natale, alle 21:00. Kevin per\u00f2 sente la loro conversazione, venendo a conoscenza delle loro intenzioni. Nel frattempo Kate, riuscita a partire, fa scalo a Dallas, in Texas, e poi a Scranton, in Pennsylvania, dove per\u00f2 non riesce a trovare posto su nessun altro volo per Chicago. Presa dallo sconforto, mentre inizia ad arrendersi all'idea di dover attendere ancora, viene aiutata da un gruppo di musicisti diretti a Milwaukee per un concerto e capitanati dall'eccentrico Gus Polinski, che le offrono un passaggio.\nQuella sera stessa, Kevin, al quale la famiglia inizia a mancare, si reca in chiesa, dove un coro di ragazzini sta facendo le prove per un concerto. L\u00ec incontra Marley, un suo anziano vicino di casa, oggetto di maldicenze a causa della sua abitudine di girare il quartiere con una pala e un bidone per spargere sale sui marciapiedi, del quale all'inizio Kevin era impaurito quando lo vedeva in faccia. I due iniziano a parlare: Kevin gli confida il suo sconforto, mentre Marley gli spiega che la sua solitudine \u00e8 dovuta al complicato rapporto col figlio, che non lo vede e non lo sente da diversi anni. Kevin gli suggerisce di provare a contattarlo per mettere una pietra sopra al passato proprio in occasione delle festivit\u00e0 e Marley gli risponde che ci prover\u00e0.\nProprio in quel momento, per\u00f2, il campanile suona le 20:00. Kevin, dopo aver salutato Marley, si precipita a casa, dove prepara una serie di trappole per difendersi dall'irruzione di Harry e Marv. Dopo un rocambolesco ed esilarante inseguimento e nonostante le numerose ferite subite, i due riescono ad acciuffare Kevin presso la casa di alcuni vicini, che loro stessi avevano svaligiato qualche giorno prima, per non permettergli di chiamare la polizia. Prima che Harry possa fare del male al ragazzino sopraggiunge Marley, di passaggio l\u00ec per caso, che attirato dal trambusto riesce a sconfiggere i due ladri a colpi di pala. Kevin chiama cos\u00ec la polizia e i due ladri vengono arrestati.\nIl giorno successivo \u00e8 Natale e, dopo essersi svegliato, Kevin scende al piano inferiore, dove constata con delusione che la sua famiglia non \u00e8 ancora rientrata. Mentre sta per risalire in camera, Kate apre la porta di casa e i due si fronteggiano in salotto, prima di riappacificarsi con un abbraccio. Poco dopo, arrivano anche Peter con gli altri figli e tutti si riconciliano. Kevin racconta a tutti che cosa ha fatto durante i giorni trascorsi da solo, tacendo per\u00f2 sull'arresto per merito suo di Harry e Marv.\nPoco dopo, mentre gli altri stanno sistemando i loro bagagli, Kevin, guardando fuori dalla finestra, vede Marley assieme al figlio e a sua moglie, che abbraccia la sua nipotina. I due si salutano e tutti gli altri si sistemano nelle loro stanze. Nel frattempo, Buzz, a cui Kevin ha messo sottosopra la camera, lo chiama infuriato dal piano superiore per avere spiegazioni e il ragazzino scappa in preda al panico.\nProduzione.\nLe riprese si sono svolte dal 14 febbraio 1990 al 16 maggio dello stesso anno.\nIl budget di produzione lievit\u00f2 considerevolmente rispetto a quello preventivato, passando dai circa 10 milioni previsti a 18 milioni di dollari. Questo caus\u00f2 notevoli problemi, al punto tale che la Warner Bros. sospese la produzione, salvo poi essere ripresa quando i diritti del film passarono alla Fox.\nPer il ruolo del ladro Marv, Chris Columbus pens\u00f2 immediatamente di scritturare Daniel Stern. L'attore rifiut\u00f2 all'inizio, perch\u00e9 la produzione sarebbe durata quasi due mesi e il cachet non era quello richiesto. Venne sostituito da Daniel Roebuck, che non trovava la giusta chimica con Joe Pesci. Per il ruolo di protagonista Chris Columbus vision\u00f2 un totale di duecento bambini prima di scegliere Macaulay Culkin su suggerimento di John Hughes, che lo aveva diretto in \"Io e zio Buck\". Sempre su consiglio di Hughes, il ruolo del \"musicista\" Gus Polinski venne affidato a John Candy, grande amico del produttore. Candy ricevette appena 414 dollari come compenso, dal momento che recit\u00f2 per fare un \"favore all'amico Hughes\". In cambio l'attore canadese ebbe piena libert\u00e0 di recitazione, improvvisando gran parte dei propri dialoghi: in particolare, nella scena dell'incontro con Catherine O'Hara, Candy improvvis\u00f2 tutto il discorso sulla \"Polka\", compreso il ritornello \"Polka-polka-polka-polkaaaa.\"\nSebbene, secondo il film, l'abitazione della famiglia McCallister e gli ambienti circostanti si trovino a Chicago, in realt\u00e0 buona parte della pellicola fu girata a Winnetka, un villaggio situato a circa 26\u00a0km a nord di Chicago; a Chicago fu girata solo la scena della corsa nell'Aeroporto Internazionale O'Hare.\nLa farmacia dove Kevin prende uno spazzolino da denti \u00e8 oggi una panetteria sita al 940 Green Bay Road di Winnetka; la successiva scena, ovvero il passaggio di Kevin sulla sopraelevata, \u00e8 stata girata lungo la \"Green Bay Trail\", vicino Gage Street, sempre a Winnetka.\nLa casa della famiglia Murphy, dove i ladri lasciano i rubinetti aperti allagandola, \u00e8 la stessa oggi situata in 656 Lincoln Avenue, ha una superficie di circa 400 mq ed \u00e8 stata venduta nel 2012 per circa 2,4 milioni di dollari.\nIl supermarket dove Kevin fa la spesa \u00e8 l'odierno \"The Grand Food Center\", sito in 606 Green Bay Road.\nLa scena dell'incontro fra Kevin e l'animatore vestito da Babbo Natale venne girata presso \"Chestnut Court\".\nFuori da Winnetka si possono ricordare alcune location come: le scene interne ed esterne alla chiesa, rispettivamente alla \"Grace Episcopal Church\" di Oak Park e la \"Trinity United Methodist Church\" di Wilmette; un'altra casa del vicinato, scena di festeggiamenti, \u00e8 situata in 306 Laurel Avenue ad Highland Park.\nRiprese.\nLe riprese degli interni non vennero fatte al 671 di Lincoln Avenue, a Winnetka. L'intera casa McCallister venne ricostruita nella gigantesca palestra della ormai abbandonata New Trier High School. Il film presenta un numero elevatissimo di stunts, la maggior parte dei quali venne eseguito senza l'utilizzo di imbracature e mezzi di sicurezza, il che li rese particolarmente rischiosi per le controfigure. Alcuni stuns, inoltre, non potevano essere eseguiti dalle controfigure e vennero fatte personalmente da Daniel Stern e Joe Pesci: i due attori arrivarono a trattenersi dal dire imprecazioni e parolacce, dato che il film era destinato alle famiglie.\nLa tarantola usata nel film \u00e8 vera: nella scena in cui Culkin la pone sul viso di Daniel Stern, l'attore simul\u00f2 l'urlo (che venne poi aggiunto in post-produzione) per evitare di spaventare il ragno. La scena in cui Marv e Harry, al bordo del proprio furgone, stanno per investire Kevin, \u00e8 stata girata all'inverso.\nIl film nel film.\nPer anni si \u00e8 creduto che la famosa scena del gangster-movie che Kevin guarda, spaventato, alla TV fosse tratta dal film \"Scarface - Lo sfregiato\" di Howard Hawks. In realt\u00e0 tale sequenza venne girata appositamente per il film.\nAccoglienza.\nCritica.\nSu Rotten Tomatoes ha un indice di approvazione del 65% sulla base di 54 recensioni, con una valutazione media di 5,65/10. Il consenso critico del sito recita: \"La premessa irregolare ma spesso divertente del film, allungata in modo irragionevole, \u00e8 sostenuta dalla simpatica performance di Macaulay Culkin e dalle forti star di supporto\". Su Metacritic ha un punteggio medio ponderato di 63 su 100, basato su nove critici, indicando \"recensioni generalmente favorevoli\".\nLa rivista \"Variety\" ha elogiato il film per il suo cast. Jeanne Cooper del \"Washington Post\" ha elogiato il film per il suo approccio comico. Sebbene Caryn James del \"New York Times\" si sia lamentato del fatto che la prima met\u00e0 del film \u00e8 \"piatta e non sorprendente come suggerisce la sua piccola premessa\", ha elogiato la seconda met\u00e0 per il suo umorismo farsesco. Ha anche elogiato il dialogo tra Kevin e Marley, cos\u00ec come le scene finali del film.\nPeter Bradshaw di \"The Guardian\" ha assegnato al film tre su cinque e ha elogiato la \"viva presenza sullo schermo, quasi incandescente di sicurezza\" di Culkin. Tuttavia, ha criticato la sua recitazione, definendola \"un po' ampia e educata\". Ali Barclay della \"BBC\" ha scritto \"Culkin segue una linea sottile tra fastidio e tenerezza per tutto il film\". Ha anche chiamato la pelliccola \"un film che riesce a catturare alcune delle migliori qualit\u00e0 del Natale\".\n\"Mamma, ho perso l'aereo\" \u00e8 diventato gradualmente un classico di Natale. \u00c8 stato elogiato per le sue frasi citabili, la morale, le trappole, e il personaggio principale.\nBotteghino e ascolti.\nIl film ha ottenuto un clamoroso successo nelle sale cinematografiche. Negli Stati Uniti \u00e8 stato campione d'incassi assoluto della stagione invernale, detenendo ininterrottamente il primo posto del botteghino per dodici settimane consecutive, dal 16 novembre 1990 al 7 febbraio 1991. Ha successivamente mantenuto la \"top ten\" fino al periodo pasquale. Dopo nove mesi di permanenza in sala il film ha totalizzato 285.761.243 dollari nei soli Stati Uniti e altri 190.923.432 all'estero, per un totale di 476.684.675 in tutto il mondo, a fronte di un budget di produzione di appena 18 milioni. Fu il pi\u00f9 alto incasso dell'anno negli Stati Uniti, e il secondo complessivo in tutto il mondo dopo \"Ghost - Fantasma\".\nNelle sale italiane \u00e8 arrivato nella stagione 1990-1991, classificandosi al quarto posto del box-office; alla sua prima visione TV su Canale 5 l'11 ottobre 1993 alle ore 20.40, ha registrato 13.622.000 telespettatori, in assoluto l'ascolto fino ad allora pi\u00f9 alto per un film trasmesso dalle reti Mediaset. Dal suo lancio \"Home Alone\" \u00e8 diventato il film commedia \"live action\" con maggior incasso di tutti i tempi negli Stati Uniti ed \u00e8 stato cos\u00ec in tutto il mondo per venti anni fino a \"Una notte da leoni 2\", uscito nel 2011.\nDal 1991 il film \u00e8 stato riproposto in televisione pi\u00f9 volte, in particolare durante la stagione natalizia, riscuotendo anche a distanza di anni un discreto successo. Il film, la cui trama si svolge a cavallo tra il 22 e il 25 dicembre, viene considerato ormai un classico dei film natalizi.\nPromozione.\nIl poster del film, che vede in primo piano il protagonista Kevin McCallister, interpretato da Macaulay Culkin, \u00e8 stato pensato come parodia de \"L'urlo\" di Edvard Munch."}
{"id": "1156449", "revid": "22356", "url": "https://it.wikipedia.org/wiki?curid=1156449", "title": "Younginiformes", "text": ""}
{"id": "1156450", "revid": "63716", "url": "https://it.wikipedia.org/wiki?curid=1156450", "title": "Hyakunin Isshu", "text": ""}
{"id": "1156451", "revid": "15756", "url": "https://it.wikipedia.org/wiki?curid=1156451", "title": "The Quireboys", "text": "I Quireboys (in inglese \"The Quireboys\", anche noti come The London Quireboys) sono un gruppo hard rock britannico formatosi a Londra nel 1984.\nStile del gruppo.\nI Quireboys propongono un hard di impronta Sleaze.\nPi\u00f9 volte sono stati accostati ai Faces di Rod Stewart e Ron Wood (attivi nei primi anni settanta). Tale accostamento pu\u00f2 essere attribuito, almeno in parte, all'uso delle tastiere che invece in altri gruppi Sleazie Metal sono quasi assenti. Il loro stile non \u00e8 mai cambiato negli anni nonostante il cambio delle mode. Come molte band sleazie metal con l'avvento del grunge di met\u00e0 anni novanta hanno subito un calo di pubblico e un momentaneo scioglimento del gruppo.\nStoria del gruppo.\nSpike (vero nome Jonathan Gray) nasce a Newcastle upon Tyne e all'et\u00e0 di diciassette anni si trasferisce a Londra. Qui conosce Guy Bailey ed i due (Spike alla voce e Guy Bailey alla chitarra) iniziano a suonare insieme cover di Chuck Berry.\nA loro si uniscono al basso Nigel Mogg (nipote di Phil Mogg degli Ufo), alla batteria Paul Hornby e alle tastiere e pianoforte Chris Johnstone. Nascono cos\u00ec i \"Choirboys\" (letteralmente ragazzi del coro) che propongono un repertorio rock'n'roll. Ben presto per\u00f2 gli amici del gruppo ribattezzano i Choirboys in Queerboys, letteralmente choirboys e queerboys hanno lo stesso significato ma nello slang londinese queerboys \u00e8 traducibile anche con \"froci\".\nDa met\u00e0 degli anni 80 i Queerboys si esibiscono regolarmente al Marquee di Londra creandosi una ottima reputazione. Nonostante ci\u00f2 Paul Hornby lascia il gruppo per entrare nei Dogs D'amour e viene sostituito da Nick \"Cozy\" Connel.\nNel 1986 suonano come band di supporto ai Cherry Bombz.\nNel 1987 vengono chiamati a suonare al Reading Festival a condizione che cambino il nome del gruppo: nascono i Quireboys.\nVengono pubblicati due singoli \"Mayfair\" e \"There She Goes Again\" e Ginger (altro musicista natio di Newcastle) diventa la seconda chitarra del gruppo. Con il nuovo innesto i Quireboys fanno da supporto ai Guns'n'roses all'Hammersmith Odeon nel 1989.\nSharon Osburne fa firmare un contratto al gruppo con la Emi. Intanto la band sostituisce Nick Connel con Ian Wallace (ex Bob Dylan) e Ginger (che former\u00e0 i Wildhearts) con Guy Griffin. Con questi due nuovi arrivi in formazione viene inciso il primo album nel 1990 A Bit Of What You Fancy. L'album \u00e8 subito un successo e contiene alcuni dei pezzi pi\u00f9 famosi dei Quireboys: Hey You, Sex Party, Sweet Maty Ann, There She Goes Again ecc.\nI Quireboys iniziano a suonare come supporto a band come Iggy Pop, La Guns, Cramps e Rolling Stones e vengono inseriti nel cast del Monster of rocks di Donnington con Whitesnake, Aerosmith, Poison, Vixen e Thunder. Segue un tour mondiale che li porta a suonare in Europa, Americhe e Giappone. Da questo tour nasce il secondo album Recorded around the world.\nNel 1993 esce il secondo disco in studio Bitter Sweet &amp; Twisted che vede alla batteria Rudy Richman al posto di Ian Wallace. Inizia un tour di supporto ai Guns'n'roses ma il disco non ottiene il successo del precedente nonostante alcuni pezzi di ottima fatturacome King Of New York e Tramps &amp; Thieves.\nIl gruppo si scioglie causa le scarse vendite dell'ultimo disco.\nNel 1995 esce anche From Tooting to Barking dove vengono raccolte versioni acustiche e demo dei primi due album.\nNel 2000 la Snapper fa uscire l'album dal vivo Lost In Space. Visto il discreto successo del disco i Quireboys si riformano con Spike, Guy Griffin, Nigel Mogg ed i nuovi Luke Bossendorfer (chitarra), Martin Henderson (batteria) e Kevin Savigar (tastiere)\nCon questa formazione registrano nel 2001 This is Rock'n'roll e nel 2002 il disco dal vivo 100% Live\nSostituiti gli ultimi arrivati con Paul Guerin (chitarra), Pip Mailing (batteria) e Keith Weir (tastiere) i Quireboys fanno uscire Weil Oiled nel 2004, il disco di minor successo della band.\nNel 2008 escono in contemporanea The Best of, una raccolta con inediti, demo e pezzi dal vivo e Homewreckers &amp; Heartbreakers, sesto album in studio della band.\nIn quest'album lo storico bassista Nigel Mogg lascia il posto a Jimi Crutchley.\nGriffin, Weir e Guerin frattempo suonano anche nei Down'n'Outz di Joe Elliot (cantante dei Deff Leppard)\nPhil Martini, che con Griffin, Weir e Guerin aveva suonato nei Down'n'Outz, suona la batteria nel nuovo disco dei Quireboys: Halpenny Dancer. Si tratta di un disco di pezzi nuovi insieme a pezzi vecchi risuonati dalla nuova formazione.\nNel 2010 Nigel Mogg ritorna in seno al gruppo e Jason Bonham (figlio di John Bonham dei Led Zeppelin e ex Bonham e Virginia Wolf) sostituisce alla batteria Phil Martini Mentre Paul Guerin lascia il gruppo senza essere sostituito. Ora i Quireboys sono Spike, Guy Griffin, Nigel Mogg, Luke Bossendorfer, Jason Bohnam e Keith Weir; ed \u00e8 questa formazione a registrare il live (cd e DVD) Live in London.\nNel 2013 esce Beautiful Curse con una formazione a 4: Spike, Guy Griffin, Keith Weir e il ritornato Paul Guerin pi\u00f9 vari turnisti\nSempre con questa formazione Nel 2014 arriva il triplo Black Eyed Sons. Un cd presenta il nuovo album, un altro un concerto acustico in Svezia ed il trezo cd \u00e8 un DVD live a Londra.\nNel 2015 arriva St Cecilia And The Gypsy soul, disco \u00e8 quadruplo e contiene un cd con le nuove canzoni, una riedizione di Halfpenny Dancer e 2\u00a0cd dal vivo. La band torna a essere per questo album nuovamente a sei elementi: Spike, Guy Griffin, Paul Guerin, Keith Weir e i nuovi Nick Malling al basso e Dave McCluskey alla batteria.\nEsce nel 2016 Twisted love con la stessa formazione del precedente album.\nCarriere dei componenti extra Quireboys.\nI musicisti sono messi in ordine di entrata nella band\nSpike.\nNei primi anni di vita dei Quireboys Spike suona parallelamente nei Gang Bang Band con i quali incide un omonimo ep nel 1987. Fra i compagni di avventura di Spike nei Gang Bang Band troviamo nomi noti come Bernie Torme (Gillan, Atomic Rooster, Rene Berg, Desperado, Electric gypsyes, Ozzy Osbourne), Buttz (Babysitters) e Nasty Suicide (Hanoi rocks, Cherry Bombz).\nDopo lo scioglimento dei The Quireboys del 1994 Spike si unisce a Darrell Bath (Dogs D'amour, Uk Subs, Ian Hunter The Crybabys e con 2 dischi solisti all'attivo) e con lui pubblica un disco autoprodotto uscito solo su cassetta Take Out Some Insurance.\nSuccessivamente si unisce a Tyla, il cantante dei Dogs D'Amour e con lui pubblica sotto il nome Spike and Tyla's Hot Knives l'album Flagrantly Yours. Nel 2005 il disco sar\u00e0 ristampato con l'aggiunta di un cd acustico e con il titolo Flagrantly Electricially Acustically Yours.\nNel 1997 forma i God's Hotel e con questi sforna un omonimo disco. Escono nel 2008 2 dischi a suo nome \"Blue Eyed Soul\" e \"Live in London\" entrambi autoprodotti dal cantante.\nNonostante i The Quireboys si siano riformati nel 2005 pubblica un nuovo disco a suo nome It's A Treat To Be Alive.\nNel 2007 fonda i Damage Control insieme a Chris Slade (Manfred Mann's Earth Band, The Firm, Tom Jones, Ac/Dc, Asia ecc), Pete Way (Ufo, Way-Mogg, Waysted, Pete Way, ecc) e Robin George (David Byron, Waysted, Robert Plant, Robin George, Notorius ecc) con cui incide un omonimo cd, in seguito i Damage Control faranno un altro disco senza Spike.\nNel 2008 pubblica a suo nome It's Only Friends.\nInfine nel 2014 incide 100% Pure Frankie Miller, un album tributo al musicista Frankie Miller in cui in diversi brani suona la chitarra Ron Wood dei Rolling Stones.\nGuy Bailey.\nFinita l'esperienza con i The Quireboys ha suonato negli album Sweethearts Of The Rodeo di Dog Kennel Hill 100% Pure Frankie Miller di Spike e Live in London MMXIII di Tyla J. Pallas. Nel 2014 ha fondato insieme a Chris Johnson, anch'egli ex The Quireboys, i Thirsty con i quali ha inciso 3 dischi.\nNigel Mogg.\nLo storico bassista dei The Quireboys nel 1993 entra nei Nancy Boy di Donovan Leich Jr. Con questi incide 2 dischi: Promosexual (1995), Nancy Boy (1996). In seguito nel 2004 i Nacy Boy incideranno un terzo album senza Nigel Mogg: Hello.\nNel 2004 sar\u00e0 presente anche nell'album di Spike It's Treat To Be Alive (vedi sopra)\nOltre a queste avventura musicale Nigel Mog si dedicher\u00e0 alla fotografia realizzando anche varie copertine e book per cd: It's Treat To Be Alive di Spike, Thirteen Tales From Urban Bohemia dei The Dandy Warhols, If I Could Talk I'd Tell You dei The Lemonheads, The Chelsea Smiles dei The Chelsea Smiles oltre a varie dei The Quireboys.\nNel 2018 forma i The Brutalists con i quali incide 2 dischi in 2 anni.\nPaul Hornby.\nNato a Liverpool Paul Hornby rima ancora di registrare qualcosa con i The Quireboys lascia il gruppo per entrare nei Dogs D'amour ma con essi registrer\u00e0 un unico 7 pollici: How Do You Fall in Love. Trasferitosi negli Stati Uniti e ritiratosi dalla musica si \u00e8 ammalato di cancro nel 2011. Da quel momento ha tenuto un blog chiamato \"Cancer is a Cant\". Il batterista \u00e8 deceduto nel luglio 2015 all'et\u00e0 di 56 anni\nChris Johnstone.\nLasciati i The Quireboys nel 1993 Chris Johnstone ha suonato nel disco di Dog Kennel Hill del 1999: Sweethearts of the Rodeo. sparito dal mondo musicale per tutti gli anni 2000, ha poi formato con Guy Bailey i Thirsty (vedi sezione di Guy Bailey).\nNick \"Cozy\" Connel.\nHa lasciato i The Quireboys prima di incidere qualcosa, da quel momento abbandona la musica\nGinger.\nLasciati i The Quireboys prima di incidere qualche cosa ha formato i Wildherts con i quali ha sfornato 21 album (compresi dischi dal vivo e antologie), 11 album da solista (compresi dischi dal vivo e antologie), 1 disco a nome Silver Ginger 5 (insieme a membri dei Wildherts e degli Hanoi Rocks) ed \u00e8 presente in dischi di Blackeyed babies e Michael Monroe.\nGuy Griffin.\nNato a Bedford quando negli anni novanta i The Quireboys si sciolgono fonda i Glimmer di cui \u00e8 chitarra e voce, insieme a lui vi sono Luke Bossendorfer alla chitarra (in seguito nei The Quireboys) Gary Ivin al basso e Martin Henderson alla batteria. I Glimmer sforneranno un unico disco per la Atlantic nel 1999: Silver Zone.\nDopo essere tornato nei The Quireboys nel 2008 diviene il chitarrista di Rag-and-bone per l'album Novice Pioneer.\nPubblica 2 album con i Joe Elliot's Down'n'outz. My Regeneration (2010) e The Further Adventures of (2012). Oltre a lui, il gruppo \u00e8 composto da Joe Elliot (Def Leppard, Cybernauts), Paul Guerin (The Quireboys), Keith Weir (The Quireboys), Phil Martini (The Quireboys, I Am I, Tokyo Dragons) e Ronnie Garrity (Raw Power)\nNel 2012 suona la chitarra nell'album Riding The Belly dei The Deserters, qui rincontra Luke Bossendorfer alla chitarra Gary Ivin al basso, precedentemente con lui nei Glimmer. Il resto della band \u00e8 formato da Angie Bruyere alla voce e Gary Bull Dog Taylor alla batteria.\nInfine \u00e8 alla chitarra nel disco solista di Spike (vedi Spike) 100% Pure Frankie Miller.\nIan Wallace.\nNatio di Bury, Lancashire, il batterista del primo disco dei The Quireboys sia prima, sia dopo l'esperienza con il gruppo londinese ha sempre svolto attivit\u00e0 di turnista per un sacco di artisti e ha suonato, fra i tanti, in dischi di Bob Dylan, King Crimson, Alvin Lee, Jackson Browne, Steve Marriot, Ronnie Wood, Don Henley, Jon Anderson, Alexis Korner, Joe Walsh, Roy Orbison ecc. Nel febbraio del 2007 \u00e8 deceduto a Los Angeles per cancro all'esofago.\nRudy Richman.\nLasciati i Quireboys dopo aver registrato il loro secondo disco in studio ha suonato la batteria in dischi di: Lone Justice, Belinda Carlise, Gary U.S. Bonds, Maria McKee, Gregg Alexander, Kim Wilde, Bob Seger &amp; the Silver Bullet Band, Ina Deter, Nadja Petrick e The Graces.\nLuke Bossendorfer.\nOltre ad aver suonato in un disco in studio e due dal vivo dei The Quireboys ha suonato nei Glimmer di Guy Griffin, (vedi Guy Griffin), nei Bubble e nei The Deserters (vedi Guy Griffin), incidendo con questi ultimi Riding The Belly e West Of The Night\nMartin Henderson.\nMartin Henderson inizia a suonare con i Skeletal Family, un gruppo gothic rock del Keighley, West Yorkshire (Inghilterra), con i quali incide Burning Oil (1984) e Futile Combat (1985). Sciolti i Skeletal Family entra in un altro Gruppo gothic dark, i The Batfish Boys con i quali incide The Gods Hate Kansas (1985) e Head (1986), sulle note di copertina Martin Henderson appare con lo pseudonimo Marin \"Bomber\" Pink. Dopo un periodo di silenzio artistico suona nei Knock-out Drops con i quali incide un ep omonimo; bassista del gruppo \u00e8 Gary Ivin. Entra quindi nei Space dust con i quali incide First to the future (1995). Insieme a Gary Ivin entra nei Glimmer Di Guy Griffin (vedi paragrafo Guy Griffin). Nel 1998 incide l'unico disco dei Belle Academe: Shimmer (1998). Dopo un disco in studio e uno dal vivo con i The Quireboys sparisce dalla scena musicale.\nKevin Savigar.\n\u00c8 stato il tastierista di Rod Stewart per diversi album fra il 1980 e il 1995. Sia prima che dopo essere entrato ed uscito dai The Quireboys ha suonato in tantissimi album di artisti molto diversi per stile musicale, fra questi: Bob Dylan, L.a. Guns, Lita Ford, Faster Pussycat, The KGB, Belinda Carlise, Jimmy Brnes, Bang Tango, Randy Newman ecc. Inoltre ha scritto canzoni (oltre che per molti degli artisti precedentemente indicati) per Peter Frampton, John 5, Tom Jones, John Anderson, Shea Fisher ecc.\nPaul Guerin.\nHa suonato sul palco con musicisti del calibro di Michael Schenker, Tom Jones e Ricky Warwick. Ha suonato nei dischi di Spike (100% Pure Frankie Miller), Dan Bird (Fresh Out Of Georgia Live Like A Satellite), Joe Elliot's Down'n'outz (My Regeneration e The Further Adventures of), Red Dogs (Working Late) e altri\nPip Mailing.\nPrima di entrare nei The Quireboys Pip Mailing era il batterista dei The Pecadiloes con i quali ha inciso Caught On Venere, dove, sulle note di copertina, compare con il nome Pip. Finitita l'esperienza con i The Quireboys \u00e8 tornato a suonare con i The Quireboys come turnista nell'album Beautiful Curse.\nKeith Weir.\nNato a Banbridge, Co Down, Irlanda del Nord ha iniziato a suonare le tastiere a 6 anni. Nel 1993 si\u00e8 trasferito a Londra e qui ha conosciuto Paul Guerin che lo ha fatto entrare nei The Quireboys. Oltre che con il gruppo londinese ha suonato in vari album di Spike (IT's Treat To Be Alive e 100% Pure Frankie Miller), Joe Elliot's Down'n'outz (My Regeneration e The Further Adventures of), The King (Return to splendor e Gravelands), Bap Kennedy (Hillbilly Shakesper e Domestic Blues), The Deserters (Riding to Belly) e dal vivo con Def Leppard, Ian Hunter, Dan Baird's Homemade Sin eThe Pat McManus Band.\nJimi Crutchley.\nDopo aver abbandonato i The Quireboys Jimi Crutchley \u00e8 stato bassista della punk band di Birmingham Casino con i quali non ha pubblicato nulla se non un paio di singoli, nel 2013 \u00e8 entrato negli Dead Sea Skulls, altra punk band di Birmingham con i quali ha pubblicato due ep: Fortune Favours The Brave (2013) ed Eau De Kitchen (2014)\nPhil Martini.\nSuona nei Tokyo Dragons con i quali incide 2 album: Give Me The Fear (2005) e Hot Nuts (2007); pi\u00f9 volte i Tokyo Dragons faranno da band di supporto ai The Quireboys. Successivamente entra nei Joe Elliot's Down'n'outz con i quali registra: My Regeneration e The Further Adventures of (vedi Guy Griffin). Entra quindi nei The Quireboys per il disco Halfpenny Dancer. Nel 2009 incide anche con i The Union, l'album omonimo. I The Union oltre che da Phil Martini sono formati da Peter Shoulder (dei Winterville), Luke Morley (dei Thunder) e Chris Child (dei Go West, Andy Summers, ecc). Sempre con i The Union registra in parte il successivo album Siren's Song (2011) prima di uscire dal gruppo. I The Union registreranno nel 2013 The World Is Yours senza Phil Martini. Nel 2012 registra alcune canzoni con i I Am I per il loro unico disco Event Horizon.\nJason Bonham.\nFiglio di John Bonham, batterista dei Led Zeppelin a soli 19 anni fonda i Virginia Wolf con i quali pubblica Virginia Wolf (1986) e Push (1987), successivamente fonda i Bonham che pubblicano The Disregard Of Timekeeping (1989) e Mad Hatter (1992) e The Jason Bohnam Band che nel 1997 pubblicano 2 album: In the name of my father: The Zept e When You See The Sun. Diviene quindi turnista per molte band e suona su dischi di: Paul Rodgers, Black Country Communion, Ufo, Airrace, California Breed, Little Steven, Foreigner, Robert Plant, Jimmy Page, Elton John, Motherland, Ministry Offer, Deborah Bonham, Joe Bonamassa, Hans Zimmer, Sammy Hagar ecc. Da segnalare anche la sua presenza, al posto del padre, nel disco dei Led Zeppelin Celebration Day.\nNick Malling.\nOltre che in SanHa suonato nel disco dei Quireboys St Cecilia And The Gypsy soul ha suonato in 100% Pure Frankie Miller di Spike\nDave McCluskey.\nConosciuto anche come David McCluskey, \u00e8 nato in Scozia nel 1964. Ha suonato e fatto dischi con: The Bluebells (Sisters del 1984 e Second del 1992), e i Sugartown (Swimming In The Horsepool). Inoltre ha formato i The McCluskey Brothers con il fratello Ken con i quali ha pubblicato Aware of all (1986) Favourite colours (1992) Wonderful Affair (1996) Housewive choice (2000)"}
{"id": "1156453", "revid": "22356", "url": "https://it.wikipedia.org/wiki?curid=1156453", "title": "Thalattosauriformes", "text": ""}
{"id": "1156454", "revid": "22356", "url": "https://it.wikipedia.org/wiki?curid=1156454", "title": "Procolofoni", "text": ""}
{"id": "1156455", "revid": "59975", "url": "https://it.wikipedia.org/wiki?curid=1156455", "title": "The London Quireboys", "text": ""}
{"id": "1156456", "revid": "59975", "url": "https://it.wikipedia.org/wiki?curid=1156456", "title": "London Quireboys", "text": ""}
{"id": "1156457", "revid": "59975", "url": "https://it.wikipedia.org/wiki?curid=1156457", "title": "Quireboys", "text": ""}
{"id": "1156464", "revid": "287204", "url": "https://it.wikipedia.org/wiki?curid=1156464", "title": "Anton Weidinger", "text": "Attivo nel tardo Barocco, \u00e8 noto principalmente per avere sviluppato la \"tromba a chiavi\", una sorta di anello di congiunzione tra tromba barocca e tromba moderna a pistoni, e per essere stato il trombettista per cui Franz Joseph Haydn e Johann Nepomuk Hummel scrissero i loro famosi Concerti per Tromba.\nBiografia.\nIl primo insegnante di Weidinger fu Peter Neuhold, \"Oberhof und Feldtrompeter\" (Funzionario di Corte e Trombettista da Campo) a Vienna.\nWeidinger fu un allievo insolitamente dotato e termin\u00f2 la sua formazione musicale nel 1785, in meno dei due anni richiesti.\nAll'epoca, al trombettista da campo si richiedeva la capacit\u00e0 di eseguire una serie di segnali militari, ma Weidinger mostr\u00f2 attitudine anche per il registro acuto della tromba, detto di clarino.\nDopo la sua promozione, Weidinger trascorse circa sette anni come trombettista militare in due reggimenti, partecipando anche alla campagna contro i Turchi.\nNel 1792 ritorn\u00f2 a Vienna e trov\u00f2 impiego in vari teatri della citt\u00e0, fino all'agognata ammissione in qualit\u00e0 di Trombettista di Corte, avvenuta nel 1799.\nIl corpo dei Trombettisti di Corte a Vienna (\"Hoftrompetencorps\") era formato da 1 capo trombettista, 5 trombettisti, un timpanista, e aveva funzioni celebrative e di rappresentanza, come quella di accogliere i dignitari a Corte, ma anche di annunciare i pasti.\nNel 1809 Weidinger fu finalmente ammesso nell'Orchestra di Corte (\"Hofmusikkapelle\"), ove rimase sino alla morte, alternando la sua professione a quella di apprezzato solista sulla tromba a chiavi.\nLa tromba a chiavi.\nFino alla met\u00e0 del XVIII secolo la tromba era costituita da un semplice tubo di lunghezza variabile, in grado di generare solo la serie degli armonici naturali.\nNella seconda met\u00e0 del XVIII secolo si inizi\u00f2 a ricercare la possibilit\u00e0 di far emettere a questi nobili ed antichi strumenti tutti i suoni della scala cromatica.\nTale possibilit\u00e0 divenne realt\u00e0 solo dopo l'invenzione dei pistoni, avvenuta nel 1815.\nDopo il 1750 vennero comunque sviluppati alcuni sistemi di transizione, come la \"tromba da tirarsi\" (dotata di una coulisse mobile, sul principio del trombone a tiro) e la \"tromba a chiavi\".\nLa tromba a chiavi (ingl. \"keyed trumpet\"; ted. \"klappentrompete\") consisteva essenzialmente in una tromba naturale a cui venivano applicate delle chiavi, simili alle odierne chiavi applicate sui legni.\nMediante questo accorgimento si poteva ampliare la gamma dei suoni della tromba naturale nel registro principale.\nWeidinger e Haydn.\n\u00c8 certo che Weidinger, a partire dal 1793, svilupp\u00f2 una tromba dotata di 5 chiavi, basandosi su modelli precedenti.\nQuesto strumento cos\u00ec innovativo per l'epoca interess\u00f2 molti compositori, tra cui Franz Joseph Haydn, che era stato Kapellmeister presso la Corte Imperiale di Vienna per oltre 30 anni e che dopo una breve parentesi a Londra, verso il 1795 si stabil\u00ec definitivamente nella capitale austriaca, all'apice della sua gloria e della sua fama.\nLa sua amicizia con Weidinger risale a quegli anni, e nel 1796 Haydn gli dedic\u00f2 il suo famoso Concerto per tromba.\nCuriosamente Weidinger non si arrischi\u00f2 ad eseguirlo in pubblico per ben 4 anni, preferendo nel frattempo affinare la sua tecnica sulla difficile tromba a chiavi.\nFinalmente, il 22 marzo 1800, Weidinger esegu\u00ec il Concerto di Haydn per la prima volta, al Burgteather di Vienna, anche se la serata fu un fiasco in quanto il teatro era vuoto a causa della raucedine della cantante.\nWeidinger non si arrese e per anni insistette presso la Corte Imperiale affinch\u00e9 la sublime musica di Haydn potesse essere ascoltata, e grazie ai suoi sforzi oggi questo Concerto \u00e8 il pi\u00f9 conosciuto e popolare brano classico per tromba giunto sino a noi.\nWeidinger e Hummel.\nWeidinger \u00e8 stato il destinatario anche del secondo concerto per tromba pi\u00f9 famoso di sempre, composto da Hummel nel 1803 sempre per la tromba a chiavi, popolarissimo e continuamente eseguito ed inciso ancora oggi.\nLa tonalit\u00e0 originale del Concerto di Hummel \u00e8 in Mi maggiore anche se oggi si esegue quasi sempre in Mi bemolle maggiore perch\u00e9 ci fu un errore nella trascrizione.\nUn altro brano di Hummel dedicato a Weidinger (un trio per tromba a chiavi, piano e violino) \u00e8 andato perduto."}
{"id": "1156470", "revid": "2166030", "url": "https://it.wikipedia.org/wiki?curid=1156470", "title": "Ippodromo di Costantinopoli", "text": "Lippodromo di Costantinopoli si trova nell'odierna Istanbul, nel distretto di Fatih (che coincide con la citt\u00e0 murata), nella \"mahalle\" (quartiere) di Sultanahmet, accanto alla Moschea Blu.\nStoria.\nL'inizio della costruzione dell'ippodromo di Bisanzio si deve a Settimio Severo.\nL'ippodromo fu completato in forme monumentali da Costantino I contestualmente alla fondazione della \"Nuova Roma\". Divenne centro di riunioni governative e in particolare popolari come durante la Rivolta di Nika\nCon la conquista latina di Costantinopoli, durante la quarta Crociata, nel 1204, l'Ippodromo fu abbandonato e divenne una cava di materiali edili per nuovi edifici.\nDopo la caduta di Costantinopoli del 1453 anche gli Ottomani non persero mai di vista le attivit\u00e0 dell'ippodromo, che continu\u00f2 la sua doppia funzione di luogo di gara e centro di assembramenti politici, tanto che i disordini proprio qui scoppiati nel 1909 causarono la caduta di Abdul Hamid II e la promulgazione della Costituzione ottomana.\nArchitettura.\nLe dimensioni dell'ippodromo erano di circa 400 metri di lunghezza per 130 di larghezza e poteva contenere circa 100.000 persone.\nLe gradinate, inizialmente in legno, nel secolo X furono riedificate in marmo. Erano costituite da trenta o quaranta file di gradini.\nLa pista (\u03c0\u03ad\u03bb\u03bc\u03b1, \"pelma\") era divisa dalla \"spina\", intorno a cui dovevano girare i carri.\nLa \"spina\" era riccamente decorata: all'estremit\u00e0 verso le carceri c'era il cippo degli Azzurri e all'estremit\u00e0 opposta quello dei Verdi: erano costituiti da cilindri di bronzo sormontati da tre sfere.\nNel tempo si aggiunsero altri monumenti, fra cui alcune statue e poi la colonna serpentina proveniente dal santuario di Delfi. Successivamente Teodosio I vi fece trasportare e porre su di un dado in marmo, quale piedistallo decorato da fregi nei quali era lo stesso sovrano a comparire nelle vesti imperiali, l'obelisco egizio di Tutmosi III proveniente da Eliopoli (dove era stato eretto intorno al 1450 a.C.). Infine fu costruito un obelisco in muratura, rivestito di lastre di bronzo da Costantino VII Porfirogenito.\nLe carceri, poste all'estremit\u00e0 settentrionale dell'Ippodromo, erano i dodici stalli di partenza dei carri. Erano sovrastati da una torre alta 22,76 metri, decorata da una quadriga di bronzo i cui cavalli nel 1204 furono portati a Venezia e posti sopra il portale di San Marco (cosiddetti cavalli di San Marco).\nL'altra estremit\u00e0 dell'ippodromo, chiamata \"sphendon\u00e9\" ovverosia \"fionda\", era la curva pi\u00f9 pericolosa ed era anche il luogo deputato alle esecuzioni capitali.\nNell'ippodromo si affacciava il \"kathisma\", la tribuna imperiale, direttamente connessa al palazzo imperiale. Essa era fondamentale per garantire un rapporto diretto tra l'Imperatore e il popolo, cos\u00ec come avveniva in precedenza a Roma con il Circo Massimo e il Colosseo. Esso si trovava al centro della gradinata orientale, pi\u00f9 vicino alle carceri che alla \"sphendon\u00e9\".\nCorse e fazioni.\nOgni corsa consisteva in sette giri della pista. Le gare si disputavano in occasione delle festivit\u00e0. Nei giorni di gara normalmente si teneva un egual numero di corse al mattino e al pomeriggio: ad esempio quattro al mattino e quattro al pomeriggio.\nLe fazioni che si affrontavano (in greco \u03c4\u03ac\u03b3\u03bc\u03b1\u03c4\u03b1 \u03b4\u03ae\u03bc\u03c9\u03bd, \"t\u00e0gmata d\u00e8mon\") erano quattro, chiamate con il colore delle vesti e dei finimenti: Verdi, Rossi, Azzurri e Bianchi. Di fatto, per\u00f2, la rivalit\u00e0 fra i Verdi e gli Azzurri era il tema principale delle corse, mentre i Rossi e i Bianchi erano relegati in secondo piano.\nL'ippodromo fungeva da specchio dei grandi schieramenti politici della citt\u00e0: alla destra del \"basileus\" sedevano gli esponenti della fazione degli \"Azzurri\", detti \"i miserabili\", corrispondenti alla parte pi\u00f9 povera e rurale della popolazione; alla sinistra i \"Verdi\", ovvero la borghesia cittadina detti \"i contribuenti\". I Bianchi e i Rossi sedevano al centro del lato lungo occidentale, di fronte al \"Kathisma\".\nA partire dal regno di Teodosio II la rivalit\u00e0 fra Verdi e Azzurri usc\u00ec dall'ippodromo e coinvolse la religione e la politica, diventandone un elemento strutturale. Da un lato le fazioni saranno il veicolo per esprimere il malcontento popolare e dall'altro gli imperatori cesseranno di essere neutrali e favoriranno l'una o l'altra fazione.\nSpesso il destino e le fortune dell'Imperatore erano legate alle gare che si tenevano nell'ippodromo e agli scontri e alle passioni che qui infiammavano le due fazioni, talvolta sfocianti in tumulti cos\u00ec gravi da rovesciare il trono. Famoso l'esempio della rivolta di Nika, che rischi\u00f2 di porre prematuramente fine alle ambizioni di Giustiniano I.\nA partire dal regno di Maurizio i Verdi e gli Azzurri furono anche armati per la difesa dei Costantinopoli dai Barbari, ma anche contro gli usurpatori del trono.\nResti archeologici.\nI viaggiatori europei del Quattro-Cinquecento ammiravano ancora le rovine maestose dell'Ippodromo, che descrissero nei loro diari di viaggio.\nOggi dell'antico ippodromo bizantino rimangono pochi resti. In particolare, sono ancora visibili e rimasti al loro posto alcuni dei monumenti che decoravano la \"spina\": l'obelisco di Teodosio, la colonna Serpentina in bronzo e l'obelisco di Costantino Porfirogenito.\nRimangono, inoltre, le vestigia della curva a sud-est, ovvero le sottostrutture della \"Sphendon\u00e9\", e qualche porzione delle gradinate orientali e occidentali.\nInvece non rimangono resti del \"Kathisma\" e delle carceri. La posizione presunta delle carceri, vicino al limite settentrionale dell'ippodromo, \u00e8 segnalata dal 1901 da un'opera in pietra, la \"fontana dell'Imperatore Guglielmo\", donata dal sovrano tedesco Guglielmo II per riparare al dispetto provocato al sultano per avere asportato da Pergamo l'altare di Apollo (ora a Berlino) durante una visita di stato al sultano Abdul-Hamid II."}
{"id": "1156473", "revid": "155613", "url": "https://it.wikipedia.org/wiki?curid=1156473", "title": "Cisternino di citt\u00e0", "text": "Il Cisternino di citt\u00e0 \u00e8 un edificio neoclassico costruito nella prima met\u00e0 dell'Ottocento con l'intento di soddisfare il fabbisogno idrico del centro di Livorno, ma non \u00e8 mai entrato in funzione. Affaccia su via Grande, tra piazza Guerrazzi e piazza della Repubblica, mentre l'accesso principale \u00e8 posto in largo del Cisternino.\nStoria.\nLa costruzione del Cisternino di citt\u00e0 \u00e8 legata al compimento dell'Acquedotto di Colognole, iniziato sul finire del Settecento per potenziare le risorse idriche di Livorno e dei suoi sobborghi.\nNel 1809 Pasquale Poccianti assunse la direzione dei lavori dell'acquedotto e nel 1827 deline\u00f2 le opere da farsi per il completamento del medesimo: alla relazione era allegato anche il progetto per un serbatoio da costruirsi nel centro della citt\u00e0, all'interno della cinta fortificata voluta dai Medici nel XVI secolo.\nIl progetto fu approvato nel 1837 ed i lavori vennero portati a compimento solo nel 1848.\nIl serbatoio, detto appunto Cisternino di citt\u00e0 per distinguerlo dalle altre cisterne poste al di fuori del centro abitato (il Cisternone e il Cisternino di Pian di Rota), avrebbe occupato un lotto lungo la via Ferdinanda (attuale via Grande), compreso tra la Porta a Pisa e il Fosso Reale. Proprio per la presenza di queste strutture preesistenti, l'unica facciata visibile sarebbe stata solo quella rivolta verso ponente, con un'abside semicircolare aperta da una finestra di derivazione termale.\nTuttavia, intorno al 1840, la demolizione delle fortificazioni e la realizzazione della piazza dei Granduchi (attuale piazza delle Repubblica) sopra il Fosso Reale, imposero a Poccianti di riprogettare i prospetti sulla via Ferdinanda e sulla nuova piazza: pertanto, lungo il principale asse stradale cittadino, l'architetto impost\u00f2 un massiccio basamento sormontato da un leggero portico architravato d'ordine ionico, mentre, verso la piazza dei Granduchi, si limit\u00f2 ad una semplice distribuzione delle aperture, sebbene le carte dell'architetto mostrino un progetto pi\u00f9 articolato anche per questa facciata, probabilmente non realizzato per mancanza di fondi.\nIl Cisternino tuttavia non entr\u00f2 mai in funzione, forse per le complicazioni insorte con la costruzione della nuova piazza sul Fosso Reale, che con la sua volta avrebbe ostacolato il passaggio delle condotte provenienti dalla vicina Gran Conserva.\nSuccessivamente, a seguito dei bombardamenti della seconda guerra mondiale, il piccolo serbatoio di citt\u00e0 fu quasi completamente isolato dalle costruzioni circostanti con la realizzazione di una nuova ed incongrua facciata rivolta verso nord, dove fu realizzato l'ingresso principale, mentre la vasca interna fu divisa a met\u00e0 con la costruzione di un solaio intermedio per ospitare i locali della Casa della Cultura.\nDopo un lungo periodo di chiusura, in data 11 novembre 2017 l'edificio \u00e8 stato riaperto al pubblico e trasformato in uno spazio pensato per catalizzare la partecipazione della cittadinanza nei diversi ambiti di intervento comunale (cultura, le politiche giovanili ecc.).\nDescrizione.\nIl Cisternino di citt\u00e0 si presenta come un volume compatto a pianta rettangolare, con un'abside semicircolare che si innesta sulla facciata occidentale. Come detto, il fronte sulla piazza della Repubblica non presenta particolarit\u00e0 architettoniche rilevanti ed \u00e8 caratterizzato da due grandi finestre a tutto sesto che si aprono sopra un alto basamento.\nSulla via Grande, dove un tempo si trovava la citata Porta a Pisa, la facciata \u00e8 scandita da un loggiato palladiano, derivato dal portico di Ottavia, che si apre al piano superiore dell'edificio: sei eleganti colonne ioniche, affiancate da due arcate, alleggeriscono la massa muraria, che qui appare scavata in un suggestivo gioco di luci ed ombre.\nLa facciata occidentale invece rispecchia sostanzialmente il primo progetto del Poccianti, con un'abside e una finestra semicircolare; su un lato, una piccola porta conduce all'interno ed un tempo, prima della costruzione della facciata sul lato settentrionale, rappresentava l'unico ingresso alla cisterna (durante l'ultimo restauro la purezza geometrica \u00e8 stata compromessa dall'installazione di un vano tecnico alla sommit\u00e0 dell'edificio, visibile dalla piazza Guerrazzi).\nL'interno ha subito notevoli modifiche ed il soppalco installato nel secondo dopoguerra ha di fatto cancellato la volumetria della piccola vasca. La volta di copertura \u00e8 sostenuta dal susseguirsi di setti murari, a differenza delle altre cisterne, dove invece le volte poggiano su pilastri a pianta quadrata.\nArchitettura.\nCome per molte altre opere del Poccianti, anche nel Cisternino di citt\u00e0 \u00e8 possibile individuare chiari riferimenti all'opera degli architetti francesi rivoluzionari Boull\u00e9e e Ledoux, quali: i volumi contrastanti accostati tra loro; la purezza delle superfici, spogliate di gran parte delle decorazioni; infine i netti rapporti che definiscono i pieni ed i vuoti.\nInteressanti inoltre sono le similitudini con le altre opere dello stesso Poccianti: infatti, il tema del possente basamento e dell'esile loggiato superiore era gi\u00e0 stato utilizzato dall'architetto per la realizzazione del prospetto della Villa del Poggio Imperiale, presso Firenze, restaurata a partire dai primi anni dell'Ottocento."}
{"id": "1156476", "revid": "1305772", "url": "https://it.wikipedia.org/wiki?curid=1156476", "title": "Lettore", "text": ""}
{"id": "1156478", "revid": "200568", "url": "https://it.wikipedia.org/wiki?curid=1156478", "title": "Yantai", "text": "Yantai (cinese semplificato: \u70df\u53f0; Cinese tradizionale: \u7159\u81fa; Pinyin: \"Y\u0101nt\u00e1i\"; in passato Chihfu) \u00e8 una citt\u00e0-prefettura nella provincia nordest di Shandong, appartenente alla Cina. \nGeografia.\nPosizionata sul litorale orientale della baia di Bohai, confina con le citt\u00e0 di Qingdao a sudovest e di Weihai all'est.\nLa citt\u00e0, situata sulla costa sul Mar Giallo, rappresenta il pi\u00f9 importante porto peschereccio della provincia di Shandong.\nAmministrazione.\nLa sua prefettura conta 12 suddivisioni amministrative, di cui 4 distretti, 7 citt\u00e0-contee e una contea:"}
{"id": "1156488", "revid": "3115", "url": "https://it.wikipedia.org/wiki?curid=1156488", "title": "Giacomo Fauser", "text": "Biografia.\nGiacomo Fauser nacque a Novara l'11 gennaio 1892 da Felice (originario del Canton Ticino) e da Luigia Bellini (nata a Somma Lombardo).\nDopo gli studi classici, tipici dell'epoca, Giacomo Fauser s'iscrisse al Politecnico di Milano e si laure\u00f2 in Ingegneria meccanica il 23 dicembre 1918, dopo la stasi dovuta alla Grande Guerra. A quel tempo gli studi di ingegneria meccanica contemplavano anche la progettazione, costruzione e gestione di impianti chimici e questi saranno i settori nei quali si sarebbe distinto Fauser.\nInizi\u00f2 a lavorare molto giovane e fece i primi esperimenti nella fonderia di famiglia, realizzando una cella elettrolitica dell'acqua che fornisse ossigeno economico per la saldatura autogena.\nNel 1938 spos\u00f2 Gioconda Sartirana: l'unione non fu allietata dalla nascita di figli. Dopo una vita di lavoro trascorsa tra Novara e Milano, con frequenti impegni all'estero e dopo aver ottenuto importanti riconoscimenti ed onorificenze nazionali ed internazionali, giunto alla soglia degli ottant'anni Giacomo Fauser mor\u00ec improvvisamente nella sua citt\u00e0 natale il 7 dicembre 1971 e venne sepolto nella cappella di famiglia del Cimitero urbano di Novara.\nIngegnere, chimico e inventore.\nIl nome di Fauser \u00e8 legato fortemente alla societ\u00e0 Montecatini; Francesco Lanzalotta fu tra i suoi pi\u00f9 stretti collaboratori nell'avvio nel mondo di impianti industriali per la sintesi dell'ammoniaca.\nGli esordi.\nMentre era ancora studente al Politecnico, con lo scoppio della Prima Guerra Mondiale Fauser cominci\u00f2 ad interessarsi ad alcuni problemi di lavorazione che si presentavano nelle \u201cFonderie Fauser\u201d che il padre, anni addietro, aveva impiantato a Novara. Per le saldature autogene in fonderia era infatti richiesta una grande quantit\u00e0 di ossigeno e poich\u00e9, all'epoca, \u201cl'energia elettrica che in molte ore della notte e nei giorni festivi non veniva consumata doveva essere ugualmente pagata alle societ\u00e0 fornitrici\u201d, Fauser pens\u00f2 di economizzare sui costi energetici, producendo ossigeno proprio nelle fasce orarie di attivit\u00e0 ridotta o nulla delle fonderie paterne; studi\u00f2 quindi un sistema per ottenere l'ossigeno mediante la dissociazione elettrolitica dell'acqua: l'economicit\u00e0 realizzabile era notevole, in quanto sarebbero state necessarie unicamente acqua (disponibile in quantit\u00e0) ed energia elettrica (che andava in ogni caso pagata anche nelle ore di mancato utilizzo). Poich\u00e9 erano ancora pochi gli studi condotti su tale problema, Fauser dovette impostare numerose ricerche in maniera del tutto autonoma, ma riusc\u00ec infine a mettere a punto un sistema che da lui prese il nome di cella elettrolitica Fauser, in grado di produrre ossigeno della massima purezza e con un limitato consumo di energia elettrica.\nA questo punto, poich\u00e9 con tali celle elettrolitiche si otteneva, come sottoprodotto di lavorazione, anche idrogeno tecnicamente puro, Fauser pens\u00f2 di poterlo utilizzare per ottenere ammoniaca (NH3), che era fondamentale per la produzione di fertilizzanti agricoli azotati; occorreva ovviamente anche l'azoto che, al principio del secolo XX, si otteneva dal nitrato di sodio o nitrato del Cile (unico prodotto naturale a base di azoto nitrico) la cui importazione, tuttavia, oltre ad essere costosa non era priva di rischi, poich\u00e9 erano molte le incertezze legate a fonti di approvvigionamento cos\u00ec lontane dall'Europa, con i relativi problemi del trasporto transoceanico.\nIl problema della produzione di ammoniaca, prima dello scoppio della Grande Guerra, era stato risolto nel 1908 col procedimento Haber-Bosch di cui, anche dopo la guerra persa, l'industria chimica tedesca aveva conservato l'esclusiva e non ne voleva cedere il brevetto di utilizzo. Pertanto, al fine di sottrarsi al monopolio della chimica tedesca, numerosi studiosi cercarono di risolvere altrimenti il problema, ma fu Fauser che, precedendo tutti, con le sue sole forze e potendo contare unicamente sull'aiuto tecnico che poteva fornirgli l'officina paterna, nel 1920 riusc\u00ec a ricavare l'azoto dall'aria tramite combustione dell'ossigeno con l'idrogeno, con un impianto pilota da lui brevettato che aveva le notevoli caratteristiche di \u201coperare con pressioni relativamente basse (dell'ordine di 200/250 atmosfere), con un conseguente minore fabbisogno di energia elettrica ed il ridimensionamento delle apparecchiature; funzionare a temperatura ridotta (ca. 500 \u00b0C), con la conseguente diminuzione dei fenomeni d'infragilimento dell'acciaio dei reattori provocati dalla decarburazione; avere camere di raffreddamento interposte alle camere di catalisi, il che consentiva l'asportazione dell'isotermia di reazione e permetteva quindi di conservare anche a bassa pressione l'equilibrio necessario all'ammoniaca.\nFauser e la Montecatini.\nL'ottimo risultato conseguito da Fauser, attir\u00f2 su di lui l'attenzione di taluni investitori. Il 26 maggio 1921, con i buoni uffici del Senatore Ettore Conti che credeva in lui, Giacomo Fauser ebbe a Novara un incontro di lavoro con il Presidente della Societ\u00e0 Montecatini, l'ingegner Guido Donegani che, avendo intuito la portata economica dei procedimenti industriali ideati dal giovane ingegnere, non esit\u00f2 a mettergli a disposizione i capitali necessari per sviluppare le sue idee e appena cinque giorni dopo venne costituita la Societ\u00e0 Elettrochimica Novarese tra Fauser, Conti e la Montecatini (con capitale per due terzi di quest'ultima), con stabilimento a Novara, per la produzione industriale dell'ammoniaca con il procedimento che sarebbe divenuto famoso con il nome \u201cFauser-Montecatini\u201d. Giacomo Fauser mise successivamente a punto, oltre a quello per l'ammoniaca, anche i procedimenti per la produzione dell'acido nitrico (1923), del solfato ammonico (1927), del nitrato ammonico (1931) e dell'urea (1935). A partire da quegli anni, grazie ai risultati conseguiti, in azienda cominci\u00f2 a circolare il detto \u201cla Montecatini \u00e8 Fauser e Fauser \u00e8 la Montecatini\u201d.\nTra il 1924 ed il 1925 sorsero altri impianti di produzione di sempre maggiore potenza progettati da Fauser con i capitali Montecatini, dapprima a Merano, Crotone, Coghinas e Mas per poi espandersi in tutti i continenti, con eccezione della sola Australia: nel 1971, l'anno della sua morte, erano in funzione 365 stabilimenti industriali operanti con brevetti \u201cFauser-Montecatini\u201d in 18 paesi europei, 2 africani, 5 sudamericani, in Canada, Stati Uniti d\u2019America, Iran, India e Giappone: la maggior parte di questi impianti erano stati realizzati direttamente da Giacomo Fauser col supporto del suo Ufficio Tecnico dello stabilimento di Novara."}
{"id": "1156490", "revid": "399", "url": "https://it.wikipedia.org/wiki?curid=1156490", "title": "Instruction level parallelism", "text": "Il parallelismo a livello di istruzione (ILP) \u00e8 una misura delle istruzioni in un programma che possono essere eseguite in calcolo parallelo.\nLa ricerca di codice parallelo a livello di istruzioni \u00e8 una priorit\u00e0 nei moderni microprocessori che sono dotati di molte unit\u00e0 di calcolo e usualmente seguono una struttura a pipeline quindi l'individuazione e lo sfruttamento delle istruzioni eseguibili in parallelo permette di utilizzare le unit\u00e0 funzionali dei processori innalzandone le prestazioni.\nConsideriamo il seguente frammento di pseudocodice:\n 1) h = a + b\n 2) f = c + d\n 3) g = h * f\nL'istruzione 1 e l'istruzione 2 possono essere eseguite in parallelo dato che richiedono dei dati (a, b, c, d) che non sono utilizzate da altre istruzioni e quindi sono libere. Invece l'istruzione 3 per venire eseguita deve attendere il completamento delle prime due istruzioni dato che i dati h e f dipendono dall'esecuzione delle prime due istruzioni. Supponendo di avere delle unit\u00e0 di calcolo (ALU) indipendenti quindi si possono eseguire le istruzioni 1 e 2 in parallelo mentre la 3 deve attendere le altre due. Supponendo di avere unit\u00e0 che eseguono le operazioni in un ciclo di clock eseguendo le operazioni in parallelo si pu\u00f2 completare il codice in due cicli di clock mentre un'esecuzione seriale del codice richiederebbe tre cicli di clock. Con questa modifica l'ILP diventa 3/2 dato che si eseguono tre istruzioni in due cicli di clock.\nStoria.\nFin dagli albori dell'informatica i progettisti hanno cercato di eseguire alcune operazioni in parallelo al fine di ottenere un incremento delle prestazioni dei sistemi di elaborazione. Gi\u00e0 lo Z3, il primo computer digitale era in grado di eseguire alcune parti delle elaborazioni in parallelo al fine di migliorare le sue prestazioni. Le principali innovazioni legate all'ILP sono state:\nGrado di parallelismo.\nIl massimo numero di istruzioni eseguibili in parallelo viene limitato da tre problemi (in inglese definiti alee); il numero di unit\u00e0 funzionali, le dipendenze sui dati e le dipendenze sul controllo. Nello specifico:\nLivelli di parallelismo.\nPer aumentare il livello di parallelismo nei microprocessori esistono in sostanza due strategie.\nI processori moderni per ottenere le massime prestazioni tendono ad utilizzare le due tecniche in contemporanea, adottano pipeline pi\u00f9 lunghe del minimo necessario (10/15 stadi) ed eseguono pi\u00f9 istruzioni in parallelo.\nTipologie di ILP.\nL'analisi del codice alla ricerca di ILP pu\u00f2 essere suddiviso in due grandi categorie, l'ILP statico e l'ILP dinamico.\nNell'ILP statico il processore riceve le operazioni gi\u00e0 suddivise in blocchi di istruzioni indipendenti eseguibili in parallelo, il processore deve unicamente eseguire le istruzioni dato che l'analisi del codice \u00e8 gi\u00e0 stata effettuata dal compilatore che ha gi\u00e0 individuato ed evidenziato le parti eseguibili in parallelo. Questo approccio permette di realizzare processori semplici e veloci ma ha lo svantaggio che i programmi vengono compilati appositamente per un singolo tipo di processore e modifiche all'architettura interna del processore possono produrre notevoli riduzioni di prestazioni e in casi estremi anche errori di esecuzione. I processori very long instruction word seguono questa filosofia.\nInvece nell'ILP dinamico il compilatore non analizza il codice alla ricerca di istruzioni parallelizzabili dato che questo compito viene svolto dal processore che durante l'esecuzione dinamicamente decide quali istruzioni sono eseguibili in parallelo. Questo permette di non legare il codice all'architettura di un singolo processore ma ha lo svantaggio di rendere il microprocessore molto pi\u00f9 complesso e potenzialmente pi\u00f9 lento. Il processore ha pochi nanosecondi per decidere se esistono delle istruzioni parallelizzabili e per decidere come organizzarle mentre un compilatore pu\u00f2 fare un'analisi approfondita del codice avendo molto pi\u00f9 tempo del microprocessore.\nI microprocessori per computer implementano l'ILP dinamico sebbene molti possano utilizzare anche alcune tecniche di ILP statico per incrementare le prestazioni.\nILP dinamico.\nDurante l'esecuzione il processore per individuare le istruzioni parallelizzabili pu\u00f2 utilizzare molte tecniche, le principali sono:\nTutti i processori moderni utilizzano le pipeline, le pipeline quando si trovano in presenza di alee sui dati o sul flusso di controllo devono introdurre degli stalli (detti anche bolle) per permettere la risoluzione delle alee. Le alee possono essere ridotte riorganizzando le istruzioni opportunamente, per esempio nel seguente codice:\n 1) h = a + b\n 2) f = h - d\n 3) g = w + 100\nla seconda istruzione dipende dal risultato della prima istruzione mentre la terza istruzione \u00e8 indipendente dalle altre. Eseguendo le istruzioni all'interno di una pipeline a 5 stadi si avrebbe uno stallo (o due dipende da come viene implementata la pipeline) tra la prima e la seconda istruzione. Riorganizzando le istruzioni ed inviando alla pipeline la prima istruzione, poi la terza istruzione (indipendente dalle altre) e infine la seconda istruzione si ottiene un'esecuzione senza stalli. Questa modalit\u00e0 di esecuzione viene detta out-of-order dato che le istruzioni vengono eseguite e completate fuori ordine rispetto al codice sviluppato dal programmatore.\nI microprocessori includono quasi sempre una qualche tipologia di unit\u00e0 di predizione delle diramazioni, questa unit\u00e0 tiene traccia delle istruzioni di salto e se incontra delle istruzioni di salto analizzano la storia passata delle istruzioni cerca di prevedere se il salto verr\u00e0 eseguito o no. La predizione delle diramazioni permette di caricare in anticipo le istruzioni successive al salto e nel caso di corretta predizione del salto il processore non deve bloccare o svuotare la pipeline.\nAlcuni processori implementano inoltre una qualche forma di esecuzione speculativa. Supponendo che un salto condizionato dipenda da dei dati non ancora elaborati alcuni processori basandosi sulla storia passata dell'istruzione di salto i processori possono fare una previsione sul risultato del salto (speculano sul possibile risultato) e caricare le istruzioni conseguiti la previsione. Questa tipologia di esecuzione richiede molti transistor per essere implementata perch\u00e9 oltre all'unita di speculazione bisogna tener traccia delle istruzioni in esecuzioni che dipendono dalla speculazione e in caso di errata previsione queste istruzioni vanno eliminate e i loro effetti sui dati annullati.\nAlcune alee dipendono dal fatto che pi\u00f9 istruzioni utilizzano gli stessi registri o le stesse locazioni di memoria per esempio per scriverci i risultati dell'elaborazione. Per esempio:\n 1) h = a + b\n 2) h = c - d\nL'istruzione 1 e 2 sono dal punto di vista dei dati indipendenti ma non possono essere scambiate dato che entrambi scrivono i risultati in h, invertendo le istruzioni alla fine dell'elaborazione si troverebbe il valore calcolato da a+b e non c-d ottenendo un'esecuzione errata del programma. Questa non \u00e8 una vera alee dei dati dato che in realt\u00e0 le due istruzioni non sono realmente limitate dai dati ma sono limitate dai registri nei quali salvare i dati. Il microprocessori possono allora implementare la rinominazione dei registri, in sostanza introducono dei registri utilizzati per salvare dei dati temporanei in modo da poter eseguire le istruzioni in modo indipendente dato che alla fine dell'esecuzione sar\u00e0 l'unit\u00e0 di rinominazione a salvare nei registi i dati corretti. Nell'esempio sopra il codice diverrebbe: \n 1) h = a + b\n 2) k = c - d\nLa seconda istruzione salva i dati nel registro temporaneo k e quindi le due istruzioni possono essere eseguite in parallelo tanto alla fine l'unit\u00e0 di rinominazione provveder\u00e0 a memorizzare il dato contenuto in k nel registro h mantenendo la coerenza logica del programma. Lo scheduling dinamico della pipeline e la rinominazione dei registri permette di eliminare la maggior parte delle alee riducendo significativamente gli stalli nelle pipeline. L'utilizzo di queste tecniche viene governato dall'algoritmo di Tomasulo o da sue varianti pi\u00f9 moderne e efficienti.\nSpesso i programmi sono formati da gruppi di istruzioni che vengono eseguite pi\u00f9 volte in sequenza. Utilizzando le unit\u00e0 di scheduling dinamico della pipeline e di rinominazione dei registri i processori possono eseguire alcune istruzioni dei vari cicli in parallelo e possono eliminare alcuni salti condizionati, per esempio il codice:\n 1) a = 0\n 2) FOR a&lt; 2\n 3) k = k - d\n 4) a = a + 1 // fine FOR\ndopo lo srotolamento del loop ottengo:\n 1) a = 0\n 2) k = k - d\n 3) a = a + 1\n 4) k = k - d\n 5) a = a + 1\nSenza srotolamento il processore dovrebbe eseguire 8 istruzioni (1 2 3 4 2 3 4 2), delle quali tre sono salti condizionati (l'istruzione 2), dopo lo srotolamento ottengo 5 istruzioni, i salti sono stati eliminati e le istruzioni possono essere eseguite dalla pipeline senza stalli.\nILP statico.\nILP statico a differenza dell'ILP dinamico viene eseguito durante la fase di compilazione del codice, il compilatore analizza il codice rilevando le istruzioni parallelizzabili e le segnala in modo che durante l'esecuzione il processore sappia gi\u00e0 quasi istruzioni sono parallelizzabili e come vadano eseguite. L'ILP statico \u00e8 particolarmente utilizzato dai processori embedded che per questioni di costo e di consumi non possono implementare i complessi metodi di analisi richiesti dall'ILP dinamico. Comunque l'ILP statico viene utilizzato in qualche modalit\u00e0 anche dai processori ad alte prestazioni e la famiglia di processori Itanium \u00e8 basata su questa filosofia.\nILP statico come l'ILP dinamico cerca di massimizzare le prestazioni e per far questo cerca di utilizzare al massimo le pipeline minimizzando gli stalli, questo viene ottenuto riorganizzando le istruzioni in un modo simile a quanto fa l'ILP dinamico. Il compilatore per poter produrre del codice efficiente deve conoscere nel dettaglio le caratteristiche del processore; deve conoscere dettagli come la lunghezza delle pipeline, la loro organizzazione, i tempi di esecuzione, ecc. Due processori con identico set di istruzioni (ISA) ma con diversa microarchitettura eseguendo lo stesso codice con ottimizzazioni statiche possono fornire prestazioni molto diverse. Un cambio di microarchitettura pu\u00f2 richiedere una ricompilazione del codice per poter sfruttare le reale prestazioni del microprocessore, cosa non necessaria con l'ILP dinamica.\nL'ILP statico utilizza molte tecniche di analisi e di ottimizzazioni comuni a l'ILP dinamico ma non dovendo eseguire le ottimizzazioni in tempo reale le analisi possono essere molto pi\u00f9 approfondite e quindi le prestazioni migliori. Per esempio nel caso della tecnica di srotolamento dei loop il compilatore analizzando il codice pu\u00f2 riconoscere i loop e ottimizzandolo. Per esempio supponendo di avere del codice del tipo:\n 1) i = 0\n 2) FOR i &lt;1000\n 3) x[i]=x[i]+s\n 4) i = i + 1 //fine FOR\nIl compilatore riconoscendo il codice potrebbe notare che il loop viene eseguito mille volte e dato che la parte critica \u00e8 il salto condizionato (istruzione 2) potrebbe scrivere:\n 1) i = 0\n 2) FOR i &lt;1000\n 3) x[i]=x[i]+s\n 4) i = i + 1\n 5) x[i]=x[i]+s\n 6) i = i + 1 //fine FOR\nQuesto loop viene eseguito solo 500 volte dato che dentro un singolo loop sono state inserite le istruzioni che precedentemente venivano eseguite in due loop. Il procedimento pu\u00f2 essere iterato includendo altre istruzioni e quindi riducendo anche il numero di salti da eseguire, che sono delle istruzioni che dal punto di vista del programma non producono risultati utili dato che non influenzano direttamente i dati ma solo il flusso del programma. Il codice generato dallo srotolamento del loop pu\u00f2 essere migliorato eseguendo una ridenominazione dei registri e una riorganizzazione delle istruzioni che migliora le prestazioni. Per esempio il codice iniziale eseguito su un processore MIPS senza nessuna ottimizzazione richiede 10 cicli di clock per ogni loop, applicando le varie ottimizzazioni si ottiene un'esecuzione in 3.5 cicli di clock per ogni loop. Il compilatore quando applica queste tecniche deve tenere conto anche dei problemi che queste portano. Lo srotolamento del loop aumenta la dimensione del codice e quindi la possibilit\u00e0 di non trovare i dati in cache. Inoltre un eccessivo uso della ridenominazione dei registri pu\u00f2 terminare i registri temporanei costringendo il processore a utilizzare la lenta memoria di sistema per salvare i registri non usati.\nL'ILP statico ovviamente cerca di sfruttare la presenza di pi\u00f9 unit\u00e0 di calcolo, nell'esempio del loop supponendo di avere un processore con due pipeline indipendenti si potrebbe ridurre il tempo di esecuzione da 3.5 cicli di clock per loop a 2.5 cicli di clock per loop. I processori che utilizzano l'ILP statico utilizzano generalmente meglio le pipeline, dato che il compilatore pu\u00f2 analizzare il codice in profondit\u00e0 e pu\u00f2 cercare l'organizzazione migliore delle istruzioni in modo da massimizzare l'utilizzo della pipeline. Spesso questi compilatori raggruppano le istruzioni in pacchetti che una volta ricevuto dal processore vengono semplicemente inviate alle pipeline, il processore non deve controllare alee o altro dato che tutto \u00e8 stato analizzato dal compilatore e gli eventuali problemi sono gi\u00e0 stati risolti, questi processori sono detti processori very long instruction word (VLIW).\nNei processori VLIW il compilatore esegue tutte le ottimizzazioni mentre il processore non fa altro che ricevere le istruzioni ed eseguirle quindi un processore VLIW \u00e8 molto pi\u00f9 semplice di un processore con ILP dinamico di pari velocit\u00e0. Dipendendo in modo totale dal compilatore per le prestazioni i compilatori utilizzano tecniche di analisi avanzate del codice per individuare il parallelismo instrinseco. Le principali sono:\nIl compilatore cerca di prevedere il risultato dei salti (branch) tramite analisi statistiche del codice in modo da mantenere le pipeline sempre cariche. Queste tecniche ricalcano quelle applicate dai processori con ILP dinamico ma in questo caso forniscono mediamente prestazioni inferiori a quelle fornite da microprocessori con unit\u00e0 di predizione delle diramazioni allo stato dell'arte dato che il microprocessore \u00e8 in grado di adeguarsi all'esecuzione dinamica del programma mentre il compilatore pu\u00f2 solo stimare statisticamente come il programma si comporter\u00e0 durante l'esecuzione.\nQuesta tecniche cerca di individuare il parallelismo tra iterazioni successive del loop nel caso di loop con cicli non indipendenti.\nCon questa tecnica si decide di non srotolare i loop ma di aggiungervi all'interno delle istruzioni indipendenti in modo da evitare lo stallo durante l'esecuzione.\nQuesta tecnica analizza il codice alla ricerca di istruzioni indipendenti, l'esplorazione prosegue anche se il compilatore trova delle istruzioni condizionate (come salti o cicli).\nLe tecniche di analisi del codice funzionano bene quando si riesce a prevedere con un elevato margine di accuratezza il comportamento dei salti condizionati. I salti condizionati sono molto frequenti nel codice (mediamente ogni 7 -10 istruzioni si ha un salto) e possono deprimere le prestazioni delle architetture a pipeline in modo rilevante. Le tecniche di analisi statistiche funzionano bene nel caso di istruzioni di salto che si ripetono in modo regolare (per esempio nei cicli) mentre negli altri casi i salti sono difficilmente predicibili. Per limitare l'impatto di questi salti si possono utilizzare lei istruzioni predicative (o condizionate). Le istruzioni predicative convertono una dipendenza dal controllo in una dipendenza sui dati eliminando in alcuni casi dei salti condizionati difficilmente predicibili. Le istruzioni predicative sono delle normali istruzioni che per\u00f2 vengono eseguite se una certa condizione \u00e8 vera (o falsa a seconda dei casi). L'esempio pi\u00f9 semplice (e comune) \u00e8 la move condizionata. Questa istruzione copia il valore di un registro in un altro registro se la condizione associata \u00e8 vera. Per esempio il codice \n if (A == 0) H = J\nverrebbe tradotto senza istruzioni condizionate come:\n 1) Se A = 0 \u2192 salta a 2) altrimenti \u2192 3)\n 2) H = J\nCon le istruzioni condizionate invece ottengo\n 1) A = 0, allora H = J\nIl nuovo codice utilizza una sola istruzione quindi \u00e8 pi\u00f9 compatto e inoltre elimina un salto, invece di un'istruzione di salto e di una move ho solo una move condizionata che dipende unicamente dai dati, quindi ho eliminato l'istruzione di salto, che essendo singola e non legata a una qualche logica \u00e8 difficile da prevedere. Questa strategia pi\u00f9 essere estesa includendo praticamente tutte le istruzioni del processore, i processori Itaniuim per esempio possiedono istruzioni predicati che possono sostituire tutte le istruzioni classiche (il processore \u00e8 del tipo full predication). Comunque la maggior parte dei processori si limita alle move predicative dato che negli altri casi l'utilizzo di istruzioni predicative aumenta la dimensione del processore senza necessariamente incrementare le prestazioni dello stesso. Comunque le move predicative sono talmente utili che anche molti processori che implementano sofisticate tecniche di ILP dinamico utilizzano anche le move condizionate per migliorare le prestazioni.\nUn ulteriore metodo per migliorare le prestazioni \u00e8 il caricamento speculativo, il compilatore analizzando il codice potrebbe individuare delle istruzioni o dei dati che probabilmente verranno richiesti e quindi porre delle load speculative. Queste load caricano i dati o le istruzioni prima della loro effettiva richiesta eliminando o comunque limitando i tempi di caricamento dalla memoria. Ovviamente possono sorgere dei problemi se i dati caricati fossero modificati prima del loro reale utilizzo. In caso di scrittura il processore controlla se le celle scritte sono state caricate in modo speculativo e in tal caso le elimina in modo da evitare incoerenze di esecuzione."}
{"id": "1156493", "revid": "404449", "url": "https://it.wikipedia.org/wiki?curid=1156493", "title": "Chiesa dei Bigi", "text": "La chiesa dei Bigi (o \"di Santa Chiara\", gi\u00e0 \"dell'Annunziata\") \u00e8 una chiesa sconsacrata del centro storico di Grosseto.\nL'edificio \u00e8 annesso al convento delle Clarisse, di cui costituiva l'edificio di culto; si affaccia su piazza Baccarini all'imbocco di strada Vinzaglio e, con il suo fianco laterale sinistro, delimita parzialmente la piazza che si apre davanti alla vicina chiesa di San Francesco. Sconsacrata all'inizio del XX secolo, \u00e8 utilizzata per attivit\u00e0 e iniziative culturali.\nStoria.\nL'edificio religioso, consacrato nel 1634, venne costruito come cappella dedicata al culto delle monache clarisse, stabilitesi nell'adiacente convento dal 1585, circa cinquant'anni prima. La prima initolazione dell'oratorio era alla Santissima Annunziata, in memoria dell'omonimo monastero demolito nel 1577 dai Medici per permettere l'edificazione delle mura di Grosseto.\nIl 20 aprile 1692 la chiesa fu nuovamente consacrata con la dedicazione a santa Chiara da parte del vescovo Cesare Ugolini. Nel secolo successivo, il convento venne chiuso in seguito alle soppressioni granducali delle congregazioni religiose nel 1787 e, mentre l'edificio conventuale pass\u00f2 in gestione all'ospedale della Misericordia, la chiesa venne assegnata alla Compagnia dei Santi Ludovico e Gherardo nel 1796, e inizi\u00f2 a essere conosciuta come \"chiesa dei Bigi\" dal colore grigio cenere degli abiti dei congregati.\nLa compagnia dei Bigi si sciolse agli inizi del XX secolo per mancanza di soci e l'edificio rimase in gestione al preposto del duomo di Grosseto. Nel 1977 il vescovo Primo Gasbarri predispose dei lavori di restauro che permisero una prima riapertura dell'edificio come sede della scuola diocesana di teologia. Nuove opere di restauro avvennero tra il 2002 e il 2006, con la riqualificazione completa dell'oratorio, che da allora \u00e8 utilizzato dal Comune di Grosseto per mostre e iniziative di carattere culturale. Dal 2019 ospita una parte del Museo Collezione Gianfranco Luzzetti.\nDescrizione.\nLa chiesa dei Bigi si trova sulla sinistra rispetto ai locali del convento delle Clarisse, distinguibile per il campanile a vela che si eleva dalla parte centrale del tetto a capanna che copre la facciata principale in laterizio. Il portone d'ingresso \u00e8 sovrastato da un timpano triangolare che richiama elementi stilistici rinascimentali, pur dominando, nell'insieme, l'impronta barocca.\nAl centro della facciata, tra il timpano e il campanile a vela sommitale, si apre una piccola finestra quadrata. Ai lati della facciata, sono collocati alcuni blocchi di travertino, di dimensioni irregolari, che poggiano l'uno sull'altro, interromponsi nella parte alta dove il rivestimento torna ad essere in laterizio.\nL'interno, ad aula unica, \u00e8 caratterizzato dalla presenza di tre altari barocchi del XVII secolo. L'altare maggiore presenta decorazioni a stucco opera dell'artista luganese Domenico Notari, attivo a Siena dal 1669 al 1700, e probabilmente giunto a Grosseto su chiamata dal vescovo Cesare Ugolini."}
{"id": "1156501", "revid": "32698", "url": "https://it.wikipedia.org/wiki?curid=1156501", "title": "Potenza esteriore", "text": ""}
{"id": "1156508", "revid": "773636", "url": "https://it.wikipedia.org/wiki?curid=1156508", "title": "Chiesa di Santa Maria a Vicchiomaggio", "text": "La chiesa di Santa Maria a Vicchiomaggio \u00e8 un luogo di culto cattolico situato nel comune di Greve in Chianti, vicino al Castello di Vicchiomaggio, sulla riva destra del torrente Greve.\nStoria e descrizione.\nLa chiesa ha avuto alcune ristrutturazioni nel corso degli anni; nella piccola finestra della sua abside essa presenta una lieve dicromia. L'interno della chiesa ha una sola navata.\nNel Museo di San Francesco si trova una campana in bronzo appartenente a questa chiesa. La campana reca un'iscrizione in caratteri gotici per la Vergine e la data incisa \u00e8 quella del 1312. Sull'occhiello della presa \u00e8 visibile un giglio, che dimostra la produzione fiorentina dell'opera."}
{"id": "1156515", "revid": "153178", "url": "https://it.wikipedia.org/wiki?curid=1156515", "title": "Lettore (liturgia)", "text": "Il lettore \u00e8 la persona che in alcune chiese cristiane, come la Chiesa cattolica, la Chiesa anglicana e quella ortodossa, \u00e8 incaricata di proclamare la parola di Dio e altri testi nelle celebrazioni liturgiche. Ai lettori spesso vengono affidati anche altri compiti in campo pastorale. Per l'importanza dell'ufficio del lettore, le Chiese hanno previsto un rito liturgico con cui viene conferito il \"lettorato\".\nSignificato e storia del ministero del lettore.\nIl lettorato \u00e8 un ministero che evidenzia il rapporto esistente tra la parola di Dio e la liturgia. Secondo la teologia cristiana, la liturgia \u00e8 il \"luogo\" privilegiato in cui la parola di Dio risuona oggi, nella Chiesa. Attraverso la proclamazione della parola di Dio nella liturgia, infatti, il Cristo risorto si fa realmente presente tra i fedeli e dona loro il suo Spirito per la glorificazione di Dio Padre e la loro santificazione. I fedeli in tal modo esercitano quel \"culto spirituale\" che \u00e8 proprio dei veri adoratori del Padre (cfr. \"Gv\" 4,24).\nSi pu\u00f2 dire che mediante la proclamazione pubblica della Parola, avviene nella Chiesa una vera \"epifania\" (= manifestazione) del Signore, che si rende presente tra i fedeli convocati dalla medesima Parola (= il Verbo incarnato) per professare e crescere nella fede e celebrare il mistero pasquale. In forza della presenza reale e operante del Signore risorto, la proclamazione della Parola, nella liturgia, diventa un evento salvifico, cio\u00e8 un evento che rende attuale la salvezza per chi vi partecipa. In altri termini, quando colui che legge fa risuonare tra i fratelli la parola di Dio, non racconta una storia del passato, ma annuncia un \"mistero\" (= evento di salvezza) che si realizza per quanti l'ascoltano con attenzione e l'accolgono con fede.\nLa prima attestazione del termine e delle funzioni del lettore appare soltanto nel II secolo con Giustino (ca 150), il quale afferma che alla domenica, essendo i cristiani riuniti per celebrare il memoriale del Signore, vale a dire l'Eucaristia, \"si fa la lettura delle memorie degli apostoli e degli scritti dei profeti sin che il tempo lo permette. Quando il lettore (\"o anagin\u00f3skon\" = colui che legge) ha terminato, colui che presiede tiene un discorso per ammonire ed esortare all'imitazione di questi buoni esempi\" (\"1 Apologia,\" 67). Non sappiamo se esistesse gi\u00e0 allora un lettorato istituito, come apparir\u00e0 tra la fine del II e l'inizio del III secolo in Tertulliano e in Ippolito Romano. Per quest'ultimo Autore il lettorato \u00e8 un ministero distinto dall'ordinazione, in quanto afferma: \"Il lettore \u00e8 \"costituito\" dal fatto che il vescovo gli consegna il libro, poich\u00e9 egli non riceve l'imposizione delle mani (\"Traditio apostolica\", XII), quest'ultima infatti caratterizza le ordinazioni.\nUn'ordinazione vera e propria sembra invece essere praticata a Cartagine verso la met\u00e0 del III secolo, ai tempi del vescovo Cipriano \"(Ep.\" 29). Cost\u00ec esistevano due categorie di lettori: i \"lectores doctorum audientium\", che coadiuvavano i presbiteri nella preparazione dei catecumeni; e i \"lectores\" propriamente detti, che erano istituiti dal vescovo con il parere di tutta la comunit\u00e0, facevano parte del clero e ricevevano il sostentamento della Chiesa. Alcuni lettori venivano istituiti con l\u2019intenzione di un futuro passaggio all'ordine del presbiterato.\nNello stesso tempo, a Roma, papa Cornelio, in una lettera del 351 indirizzata a Fabio, vescovo di Antiochia, elencando i gradi della gerarchia, nomina anche i lettori \"(Ep. ad Fabium\" riportata da Eusebio di Cesarea in \"Hist. eccl.\" VI, 33). Una specifica ordinazione dei lettori \u00e8 riferita anche dai libri liturgici del tempo di Gregorio Magno (secoli VII-VIII). Un rito specifico per l'ordinazione dei lettori compare nell\"'Ordo romanus\" \"35\", che \u00e8 dell'XI secolo. Esso afferma che, se un padre di famiglia destina uno dei suoi figli al lettorato, comincia a dargli l'istruzione sufficiente, poi lo propone al papa per l'ordinazione. Il Sommo Pontefice fissa un giorno perch\u00e9 il candidato faccia la lettura in pubblico nelle vigilie notturne, perch\u00e9 si possano valutare le sue capacit\u00e0. Se il giudizio \u00e8 positivo, il papa benedice il fanciullo e con un apposito rito, al quale partecipa la comunit\u00e0, lo costituisce lettore (cit. da A. G. Martimort in \"La Chiesa in preghiera\", Descl\u00e9e, 1963, p. 638).\nPer il compimento del loro ufficio i lettori avevano una conoscenza approfondita della Bibbia, anche mnemonica, erano custodi dei libri sacri e degli archivi in cui erano conservati; spesso erano gli scrittori del vescovo e insegnavano ai catecumeni. Troviamo il loro pi\u00f9 alto elogio nell\"'Ambrosiaster\": \u00abI lettori possono essere (considerati) pastori, perch\u00e9 nutrono il popolo che ascolta\u00bb (cit. da A. Quacquarelli, \"Retorica e liturgia antenicena,\" Roma, 1960, pp. 52-57).\nOsserva don Giacomo Sgroi:\nIl lettorato nella Chiesa cattolica.\nNella Chiesa cattolica il compito di proclamare la parola di Dio nelle assemblee liturgiche \u00e8 affidato a persone adulte che hanno ricevuto il ministero del lettorato (\"lettore istituito\", al quale sono conferiti anche altri compiti) e, in mancanza di lettori istituiti, a uomini e donne che non hanno ricevuto tale ministero (\"lettori di fatto\"). Fino al 1972 il lettorato era il secondo degli ordini sacri minori, essendo conferito dopo l'ostiariato; con la lettera apostolica \"Ministeria quaedam\" di Paolo VI, datata 15 agosto 1972, il lettorato \u00e8 diventato il primo ministero laicale, bench\u00e9 ancora riservato ai soli maschi adulti, e passaggio da compiere per poter accedere successivamente all'accolitato, al diaconato e al presbiterato.\nCon la lettera apostolica \"Spiritus Domini\" del 10 gennaio 2021, papa Francesco ha esteso, per la prima volta, il ministero del lettorato anche alle donne.\nIstituzione del ministero di lettore.\nLa Chiesa cattolica prevede il conferimento del lettorato a coloro che proclamano le letture nell'assemblea liturgica, in particolare nella Messa e nella Liturgia delle ore. A costoro viene affidata anche la preparazione dei fedeli alla comprensione della parola di Dio. Si tratta quindi di un ministero con compiti di catechista, di educazione alla vita sacramentale e di evangelizzazione. Presupposto fondamentale \u00e8 la conoscenza, la mediazione e la testimonianza della parola di Dio. In mancanza di accoliti, i lettori possono svolgere il compito di ministro straordinario della Comunione e impartire alcune benedizioni che non richiedono l'ordinazione.\nIl rito con cui viene conferito il lettorato \u00e8 un sacramentale; esso viene conferito dal vescovo per i diocesani (dal superiore maggiore per i membri degli istituti religiosi clericali) mediante una formula di benedizione, preferibilmente durante la Messa. Segno esplicativo del ministero \u00e8 la consegna del libro della Sacra Scrittura.\nCompiti del lettore nella Liturgia.\nIl lettore istituito svolge il proprio compito nelle celebrazioni comunitarie indossando il camice, mentre l'uso di una veste liturgica non \u00e8 obbligatorio per i lettori di fatto.\nNella Liturgia delle ore \u00e8 compito del lettore proclamare le letture e le preci.\nNel rito romano i compiti del lettore nella Messa sono indicati nell'attuale \"Ordinamento Generale del Messale Romano\", come segue.\n\"Riti iniziali\"\n\"Liturgia della Parola\"\nNel rito ambrosiano i compiti del lettore sono analoghi a quelli del rito romano e precisati ai numeri 151-155 di \"Principi e norme per l'uso del Messale ambrosiano\", con la particolarit\u00e0 che, prima di proclamare la prima e la seconda lettura della Messa ma non il salmo responsoriale, si rivolge al sacerdote chiedendo la benedizione con la formula \"Benedicimi, padre\". Inoltre, nella Messa solenne, celebrata dall'arcivescovo di Milano nella Chiesa metropolitana, un lettore proclama la prima lettura indossando il piviale, sopra il camice, mentre la seconda lettura \u00e8 riservata ad un diacono (n. 358 di \"Principi e norme per l'uso del Messale ambrosiano\".\nIl lettorato nella Chiesa anglicana.\nAlcune chiese della comunione anglicana hanno mantenuto o ripristinato gli ordini minori tradizionali latini, tra cui il lettorato, che viene conferito indifferentemente a uomini e donne.\nIl lettorato nella Chiesa ortodossa.\nIl lettorato \u00e8 il primo e pi\u00f9 conosciuto dei due ordini minori conferiti dalla Chiesa ortodossa (l'altro \u00e8 il suddiaconato).\nIl lettore viene ordinato durante la Liturgia dal vescovo, il quale pone addosso al futuro lettore un felonio, vero o in miniatura, e recita la \"chirotesia\". Dopo di ci\u00f2, viene chiesto al neo-lettore di leggere un brano a caso delle sante Scritture, e viene ammesso a servire la Liturgia.\nAl lettore compete indossare la talare sia fuori che dentro la chiesa. Il paramento liturgico che gli \u00e8 proprio \u00e8 lo \"stichario\", ma non \u00e8 necessario che lo indossi, soprattutto se \u00e8 nel coro.\nSuoi compiti liturgici sono:\nIl lettore pu\u00f2 anche essere un catechista o fare parte del coro."}
{"id": "1156516", "revid": "125757950", "url": "https://it.wikipedia.org/wiki?curid=1156516", "title": "Lettorato (universit\u00e0)", "text": " \nIl lettorato \u00e8 un'attivit\u00e0 che impegna personale docente o meno, dedicato all'insegnamento di particolari lezioni in un'universit\u00e0 o in un college. Le figure preposte a tale insegnamento sono chiamate lettori o lettrici. Le mansioni e gli ambiti di intervento dei lettori variano a seconda dei Paesi in cui si trova l'istituzione presso la quale sono impiegati.\nNel mondo.\nItalia.\nIn ambito universitario italiano, un lettore affianca il professore nell'insegnamento della lingua straniera. \u00c8 previsto da diversi istituti di istruzione che includano nel loro piano di studio l'apprendimento di una o pi\u00f9 lingue moderne. L'attivit\u00e0 del lettore \u00e8 spesso articolata in impostazioni fonetiche, discussioni ragionate e ampliamenti lessicali, s\u00ec da orientare efficacemente la formazione linguistica degli studenti. Il lettorato nell'universit\u00e0 in Italia italiane \u00e8 il corso teorico e pratico di lingua estera tenuto da un insegnante, solitamente di madrelingua straniera, chiamato lettore. Vengono inoltre mandati in istituzioni estere lettori di madrelingua italiana ad insegnare l'italiano.\nIl termine lettore indica le mansioni, gli obblighi, i diritti di questo particolare insegnante e si fonde con la sua figura accademica e giuridica, indicando spesso la durata temporale dell'incarico. I lettorati di lingua straniera sono presenti in tutte le universit\u00e0 italiane, dove circa il 90% dell'insegnamento linguistico \u00e8 affidato ai ricercatori di madrelingua.\nA partire dal 1\u00ba gennaio 1994, \u00e8 stata introdotta per le universit\u00e0 italiane la figura del collaboratore ed esperto linguistico (CEL) con mansioni paragonabili a quelle dei lettori. Da quel momento la categoria del lettori \u00e8 quindi stata considerata \"ad esaurimento\".\nPosizioni analoghe a quelle ricoperte dai lettori all'estero sono presenti anche negli atenei italiani e abilitano chi le ricopre ad insegnare qualsiasi materia, affiancando il docente di ruolo. Con le riforme dell'Istruzione introdotte tra la fine del XX secolo e l'inizio del XXI, le condizioni di lavoro di queste categorie sono peggiorate e, a tutto il 2015, era a rischio l'esistenza di alcune di queste categorie.\nLa riforma Gelmini \u00e8 caratterizzata da robusti tagli sulle spese legate all'insegnamento e alla ricerca ed \u00e8 stata duramente criticata da studenti e soprattutto dai ricercatori, che hanno viste aumentate le ore di insegnamento a fronte di un impoverimento della ricerca. Si \u00e8 infatti registrato un aumento del precariato sia tra assegnisti e ricercatori, con molti meno contratti a tempo indeterminato, che tra i docenti, molti dei quali sostituiti in cattedra da ricercatori precari. La riforma ha portato al dimezzamento del numero di ricercatori nel giro di 5 anni. La maggior parte delle nuove assunzioni sono state fatte tra la categoria dei \"ricercatori B\", con il contratto di soli tre anni.\nRegno Unito.\nNel Regno Unito il ruolo di lettore \u00e8 assegnato a un \"Lecturer A\", a un \"Lecturer B\", a un \"Senior Lecturer\" o a un \"Reader\", che \u00e8 il livello pi\u00f9 alto di lettore. Tali figure, che sono un gradino pi\u00f9 basso nella scala gerarchica rispetto a un professore universitario, possono impartire lezioni in qualunque materia. Il lavoro di lettore nel Regno Unito dovrebbe in teoria essere assegnato con contratto a tempo indeterminato, ma nella pratica il periodo iniziale viene considerato di prova. Le modalit\u00e0 di assunzione variano a seconda dell'istituto.\nUna posizione di insegnante assistente in Regno Unito \u00e8 quella di \"Teaching Fellow\", che ha comunque un valore minore rispetto a quello di lettore. Viene assegnata a individui che si sono distinti nel campo dello studio e dell'insegnamento. Tra le loro responsabilit\u00e0 vi sono quella di contribuire alla formazione del personale pi\u00f9 giovane, al miglioramento delle pratiche di insegnamento, allo sviluppo dei materiali di studio, di dare l'esempio su come insegnare e come studiare.\nStati Uniti d America.\nI lettori negli istituti statunitensi hanno mansioni che variano da ateneo a ateneo. A titolo esemplificativo vengono di seguito riportate le diverse tipologie di lettori impiegati nell'Universit\u00e0 di Boston.\nNegli atenei e College degli Stati Uniti, vi sono altre posizioni analoghe a quelle dei \"Lecturer\" e \"Reader\" britannici."}
{"id": "1156526", "revid": "125619391", "url": "https://it.wikipedia.org/wiki?curid=1156526", "title": "Mikoyan-Gurevich Ye-150", "text": "Il Mikoyan Gurevich Ye-150 (\u041c\u0438\u043a\u043e\u044f\u043d, \u0413\u0443\u0440\u0435\u0432\u0438\u0447 \u0415-150 in caratteri cirillici), ed i suoi derivati, Ye-151, Ye-152A, Ye-152, furono prototipi sperimentali di un caccia intercettore a lungo raggio sovietico, progettati dall'ufficio tecnico di Mikoyan e Gurevich.\nStoria.\nSviluppo.\nDurante i primi anni di vita del MiG-21, l'ufficio tecnico di Mikoyan e Gurevich lavor\u00f2 ad una serie di progetti per un grosso intercettore ad alte prestazioni che non assomigliava ad altro che ad un MiG-21 in scala maggiore. Lo Ye-150 (E-150 in cirillico), questo il nome del progetto, ed il suo successore lo Ye-152, dovevano ben poco al MiG-21: il loro disegno, come quello del piccolo e famoso caccia sovietico, era dovuto all'Istituto centrale di aeroidrodinamica, lo TsAGI. Anche lo Sukhoi Su-9 aveva la stessa configurazione: una presa d'aria a spina centrale sul muso ed un'ala a delta.\nIl MiG-21 era inteso quale caccia intercettore per la difesa dell'Unione Sovietica dell'oves: con un raggio d'azione assai limitato non poteva operare nelle enormi aree del nord est asiatico. Era perci\u00f2 necessario un'altra tipologia di intercettore per evitare che intrusi entrassero dalla porta sul retro nello spazio aereo sovietico.\nQuesta minaccia era piuttosto concreta: gi\u00e0 dal 1956 gli statunitensi avevano sorvolato occasionalmente il territorio sovietico con i loro Lockheed U-2, volando a quote tanto elevate che nessun aereo rosso poteva raggiungerli. Come soluzione temporanea si prov\u00f2 ad aggiungere razzi ai tradizionali caccia a getto chepper\u00f2 diventavano incontrollabili una volta in quota. A peggiorare le cose gli USA stavano mettendo in servizio i loro Convair B-58 Hustler da Mach 2 e progettavano il North American XB-70 Valkyrie da Mach 3, (che non and\u00f2 mai oltre lo stadio di prototipo.\nCi\u00f2 di cui l'Unione Sovietica aveva bisogno era di un intercettore con maggiore autonomia e maggiore tangenza pratica. Verso la fine degli anni cinquanta l'OKB di Mikoyan e Gurevich inizi\u00f2 lo sviluppo di un progetto orientato a soddisfare questi requisiti e lo Ye-150, uscito di fabbrica nel dicembre del 1958, e volato un anno ed otto mesi dopo, l'8 agosto del 1960 con Aleksandr Fedotov ai comandi. In quel periodo l'U-2 non era pi\u00f9 un problema, dato che giusto il 1\u00ba maggio del 1960 un ricognitore USA fu abbattuto da un missile SAM, portando gli Stati Uniti a non sorvolare pi\u00f9 il territorio sovietico. D'altra parte i bombardieri statunitensi restavano una minaccia.\nCome accennato pi\u00f9 sopra, lo Ye-150 era molto simile ad un MiG-21 gigante, un lungo tubo con ali a delta e lo stesso arrangiamento del carrello, ogni gamba con un singolo pneumatico. A differenza del fratello minore, aveva per\u00f2 un aerofreno davanti al ruotino anteriore e l'ala aveva una freccia di 60\u00b0 del bordo d'attacco.\nInoltre, lo Ye-150 aveva una grossa ed affusolata spina centrale che ospitava il radar Uragan-5B da intercettazione che era abbinato ad un missile aria-aria agganciato sotto ciascuna semiala. La spina terminava anteriormente in un lungo tubo di Pitot, per questo la macchina era soprannominata \"Yedinorog\", cio\u00e8 unicorno. Il grosso prototipo pesava quasi due volte un MiG-21F-13.\nLo Ye-150 era spinto da un turbogetto Tumanskij R-15-300 da 66,7\u00a0kN a secco e 99,5\u00a0kN con postcombustione. La fusoliera era un lungo tubo con un anello di raffreddamento del postbruciatore allo scarico. I collaudi dell'intercettore andarono avanti sino al 1962, facendo ottenere all'aeroplano notevoli prestazioni, con una velocit\u00e0 massima di Mach 2,65 a 19.100 metri di quota ed un altrettanto notevole velocit\u00e0 di salita. Il problema era che il Tumanskij R-15-300 era assolutamente poco affidabile, una diretta conseguenza delle sue generose prestazioni, inoltre i suoi difetti si rivelarono difficili da correggere: fu questo il motivo principale del ritardo intercorso tra l'uscita di fabbrica ed il primo volo.\nL'0KB cominci\u00f2 a lavorare anche su un prototipo armato, lo Ye-151, dotato di un cannone orientabile a doppia canna TKB-495 da 30\u00a0mm, con asse di rotazione non coincidente con l'asse della struttura. A causa di ci\u00f2, la torsione poteva destabilizzare l'assetto di volo e quindi la precisione di tiro. Il cannone venne quindi spostato verso l'abitacolo sul secondo prototipo, pi\u00f9 vicino al centro aerodinamico dell'aereo. Lo Ye-151 presentava anche una presa d'aria pi\u00f9 lunga che garantiva un miglior funzionamento del motore.\nA dispetto dei problemi legati al propulsore, lo Ye-150 sembrava davvero promettente e cos\u00ec lo sviluppo tecnico del progetto fu portato avanti in parallelo ai collaudi. Il lavoro si concretizz\u00f2 in un nuovo modello, lo Ye-152, con lo stesso motore del precedente, e con un singolo Ye-152A con il Tumanskij R-11F-300 del MiG-21.\nLo Ye-152 adottava una nuova ala, che aumentava la superficie alare, con una freccia di 53\u00b0 ed un pilone subalare per ospitare il grosso missile Raduga R-9 (AA-4 Awl) a guida radar. Il cono centrale della presa d'aria ora aveva una forma pi\u00f9 semplice. Inoltre fu aumentata l'area della deriva ed aggiunta una pinna ventrale in coda.\nLo Ye-152A aveva una fusoliera simile a quella dello Ye-152, ma conservava l'ala dello Ye-150. Inoltre montava due pinne ventrali affiancate sulla coda, ed aveva una deriva pi\u00f9 grossa del modello vecchio.\nLo Ye-152A fu completato per primo e Georgiy Mosolov comp\u00ec il primo volo il 23 novembre del 1960. Era una macchina impressionante, capace di 2.500\u00a0km/h a 20.000 metri di quota. Esegu\u00ec un passaggio alla parata aerea di Tushino in occasione della \"Giornata delle Forze Aeree Sovietiche\" del luglio 1961, quando gli osservatori occidentali credettero di avere davanti agli occhi quello che avrebbe dovuto essere il MiG-23. Gli venne assegnato il nome in codice di Flipper. Lo Ye-152A rest\u00f2 in servizio come prototipo sperimentale sino al 1965, quando and\u00f2 perduto in un incidente che cost\u00f2 la vita del pilota collaudatore A. Kravtsov.\nIl primo Ye-152 inizi\u00f2 i collaudi in volo il 21 aprile del 1961, sempre con Mosolov ai comandi. Le prestazioni erano aumentate, con una velocit\u00e0 massima di 2.650\u00a0km/h a 16.200 metri, anche con due simulacri di missili R-9 agganciati sulle ali. Poteva raggiungere 22.650 metri di quota. Uno dei prototipi, appositamente modificato e chiamato Ye-166, venne usato per siglare vari primati di velocit\u00e0:\nIl secondo prototipo dello Ye-152 comp\u00ec il suo primo volo il 21 settembre 1961. Mentre il primo prototipo montava il radar Uragan-5B, il secondo adottava un nuovo e migliorato modello, il sistema RP-5 Smerch (Tornado). Questo richiese un nuovo tipo di cono o spina centrale della presa d'aria.\nSfortunatamente i turbogetti R-15-300 continuavano a dare problemi di affidabilit\u00e0. Il lavoro fatto dall'ufficio di Tumanskij portarono ad una nuova versione, l'R-15B-300, installata su un secondo prototipo dello Ye-152. Questo secondo prototipo adottava una \"spina dorsale\" ingrandita, come quella dei nuovi modelli del MiG-21, ed un cupolino che si sagomava a filo di questa. Furono eliminate le prese di ventilazione attorno all'ugello di scarico essendo divenute inutili.\nI missili R-9 furono abbandonati in favore dei Bisnovat R-80 (AA-5 Ash), montati sulle estremit\u00e0 alari. Ci fu anche un tentativo di adottare delle alette canard, ma dato che l'esperienza sullo Ye-6T si rivel\u00f2 negativa, si decise di abbandonare il tentativo anche con lo Ye-152. Questo secondo Ye-152 fu battezzato dapprima Ye-152P (\"perekvatchik\", intercettore), poi Ye-152M (\"modifikatsirovannij\", modificato).\nI problemi al motore non vennero risolti e questo signific\u00f2 un vicolo cieco per lo Ye-152M. Anche il gruppo di Sukhoi aveva lavorato attorno ad una macchina con un simile arrangiamento che adottava lo stesso propulsore, il Sukhoi T-37, ed il programma venne fermato prima di arrivare ad un prototipo.\nLo Ye-152M rimase in servizio per le sperimentazioni fino al 1967, quando fu mostrato, a terra, al salone aeronautico di Domodedovo, con il nome di Ye-166 a dispetto del fatto che fu uno Ye-152 a segnare i primati mondiali di velocit\u00e0. Il modello venne quindi spostato al Museo centrale delle aeronautiche militari di Monino, Mosca, dove rimane ancor oggi. Gli altri prototipi vennero probabilmente demoliti.\nIl programma Ye-150/152, sebbene conclusosi con un nulla di fatto, diede ai sovietici una valida esperienza nel disegno di aeroplani ad alta velocit\u00e0. Esperienza che venne utilizzata per arrivare all'intercettore MiG-25 Foxbat, il quale adottava lo stesso radar Smerch e gli stessi motori Tumanskij R-15B-300, che vennero resi sufficientemente affidabili da raggiungere il servizio operativo."}
{"id": "1156530", "revid": "122512438", "url": "https://it.wikipedia.org/wiki?curid=1156530", "title": "Borgo Santi Apostoli", "text": " \nBorgo Santi Apostoli \u00e8 un'antica strada di Firenze che prende il nome dalla chiesa di Santi Apostoli.\nLa via si trovava fuori dalle mura di epoca romana, ma vi venne inclusa in epoca carolingia. Il lato nord della strada presenta ancora uno stile compatto, tipico di edifici un tempo addossati a un'unica cortina muraria.\nLa via \u00e8 ricca di architetture storiche, in gran parti risalenti al Trecento, come i numerosi \"palagi\", che in quell'epoca sostituirono le case torri per le ricche famiglie dei mercanti fiorentini.\nLa parte pi\u00f9 vicina a via Por Santa Maria ha risentito delle mine dell'agosto del 1944 che distrussero gran parte della zona, per questo vi si trovano edifici moderni. Fu una superstite quasi \"miracolata\" la Torre dei Baldovinetti, che per la sua posizione arretrata e la compattezza della muratura con strettissime finestre sub\u00ec danni ma non croll\u00f2. Il vicino Palagio Buondelmonti invece dovette essere in gran parte ricostruito. Proprio ai Buondelmonti alludeva Dante Alighieri quando cit\u00f2 il \"Borgo\" fiorentino, nel canto dedicato alle famiglie antiche di Firenze in Paradiso con il trisavolo Cacciaguida (Paradiso, XVI, 134-135). \nIl palazzo medievale pi\u00f9 importante della strada si trova al numero 8 ed \u00e8 il Palazzo Acciaiuoli, che ingloba anche l'antica Torre dei Buondelmonti, appartenuto a Niccol\u00f2 Acciaiuoli ed in seguito da lui assegnato ai monaci della Certosa di Firenze, da lui fondata, i quali apposero il loro stemma sulla facciata, ancora presente, con la croce del Calvario tra due leoni rampanti e la scritta \"Certosa\". Anche al numero 10 si trova una casa Acciaiuoli, mentre al 14 si incontra il primo dei palazzi di una famiglia molto presente su questa strada, gli Altoviti.\nIl Palazzo Borgherini-Rosselli del Turco \u00e8 invece un importante palazzo dell'inizio del Cinquecento, costruito quasi certamente da Baccio d'Agnolo. Davanti al palazzo si trova l'accesso al piccolo giardino del palazzo, costruito esternamente poich\u00e9 non vi era spazio sufficiente per ricavarlo accorpato al palazzo.\nIl palazzo Borgherini si appoggia infatti sul retro sulla chiesa di Santi Apostoli, al punto da avere una grata che collega la cappella privata nel palazzo con la navata della chiesa. Poco pi\u00f9 avanti si apre la piazza del Limbo, dove la chiesa ha la facciata, e dove si trova sul lato di Borgo Santi Apostoli l'edificio delle vecchie treme pubbliche, costruite nel 1826, come testimonia un'iscrizione scolpita.\nIl principale Palazzo degli Altoviti si trova al numero 18, ed appartenne alla stessa famiglia la casa al 25, che ha un busto di Cosimo II de' Medici sulla facciata e risale quindi al periodo dopo la riappacificazione tra le due famiglie.\nAl 22 si trova il Palazzetto Buontalenti, al 27 la Casa delle Monache di Santa Maria della Disciplina ed al 29, infine il Palazzo Salutati."}
{"id": "1156533", "revid": "287204", "url": "https://it.wikipedia.org/wiki?curid=1156533", "title": "X.21", "text": "Lo standard X.21 definisce un protocollo libero (free) d'interfaccia seriale sincrona. Le prime specifiche CCITT risalgono al 1978.\nL'interfaccia \u00e8 attualmente definita dalle raccomandazioni ITU.\nEsempi di utilizzo.\nRisulta particolarmente sicuro data la tipologia dei controlli (doppio controllo) di corretta trasmissione, effettuati.\n\u00c8 molto utilizzato negli impianti di processo industriali caratterizzati da un \"grosso\" flusso di dati e da un elevato livello di affidabilit\u00e0."}
{"id": "1156534", "revid": "287204", "url": "https://it.wikipedia.org/wiki?curid=1156534", "title": "Pietro Frediani", "text": "Frediani \u00e8 il \u201cpoeta pastore\u201d ricordato da Alessandro D'Ancona, che, autodidatta, leggeva i versi di Dante, Tasso e Ariosto mentre lasciava pascolare le sue pecore. Dotato di una versificazione fluente e di una piena padronanza della lingua poetica \u201calta\u201d (senza abbandonare una potente arguzia \u201ctoscana\u201d), fu molto apprezzato dai suoi contemporanei; scrisse numerose poesie e una cinquantina di maggi drammatici: cos\u00ec riferisce Fabrizio Franceschini, ricavando tale notazione, probabilmente, dalle note di Leopoldo Baroni e prima ancora, da quelle di Narciso Feliciano Pelosini. Certamente esagerando, Leopoldo Barboni nel suo articolo su Frediani, elenca i titoli di diciassette maggi e ne tralascia la menzione di \u201ccent'altri\u201d. Secondo i curatori del volume a lui dedicato nel 1997 dal suo paese natale, Frediani avrebbe composto 57 maggi. Comunque \u00e8 risaputo che i manoscritti di Frediani sono andati perduti: o meglio, sono andati con Leopoldo Barboni, quando pochi anni dopo la morte di Frediani, fece incetta delle sue carte per scrivere il gi\u00e0 ricordato articolo sul poeta: come ci racconta lo stesso Barboni, giunto che fu a Buti, il suo accompagnatore, \u201cpresa, come veniva veniva, una brancata di gente, la spinse fuori del caff\u00e8 e disse: \u2018Via, ragazzi; chi ha i manoscritti del Frediani vada a prenderli e li porti qui; ma di corsa' [...] Un quarto d'ora dopo, s\u00ec e no, i possessori dei manoscritti del Frediani ritornano e mi seppelliscono addirittura sotto un diluvio di fogli volanti, di quinternini, di ritagli di carta, tutta roba ingiallita dal tempo e dalle mani, e impuzzata cos\u00ec da levare il respiro per quarantott'ore. Non mi sarei mai aspettato tanto! Erano madrigali, maggi, sonetti, enigmi, odi, epistole, elegie, epitalami, inni, frammenti\u201d. Da allora, tutta quella carta ingiallita \u00e8 scomparsa e restano, del Frediani, le sole poesie che lui pubblic\u00f2 in vita e quelle che ritrov\u00f2 inaspettatamente Baroni \u201cdopo il saccheggio operato dal Barboni e da altri\u201d; qualche maggio a suo nome e qualche copia fattane dalla met\u00e0 dell'Ottocento in poi da Angi\u00f2lo Bernardini, Frediano Frediani, Ranieri Pioli, Giuseppe Paoli e Firmo Tognarini.\nNei primi Anni 2000 un quantitativo di 86 poesie manoscritte inedite scritte su altrettanti foglietti sciolti e attribuibili (anche secondo il prof. Fabrizio Franceschini che le ha visionate usandone qualche verso per un suo libro) a Pietro Frediani, \u00e8 stato acquistato sul web, dove si offrivano come manoscritti anonimi, da Gianni Greco, che vi ha riconosciuto lo stile e la qualit\u00e0 del Frediani. Questi componimenti poetici, di grande interesse storico e letterario, sono tuttora inediti."}
{"id": "1156540", "revid": "174863", "url": "https://it.wikipedia.org/wiki?curid=1156540", "title": "Veronica lake", "text": ""}
{"id": "1156545", "revid": "599013", "url": "https://it.wikipedia.org/wiki?curid=1156545", "title": "Arturo Ferrario", "text": "Professionista tra il 1913 e il 1927.\nCarriera.\nSi distinse nelle corse in linea e come gregario. Corse per la Stucchi, la Bianchi, la Legnano e la Wolsit. Nel 1919 vinse la prima tappa e la classifica finale del Giro dell'Umbria. Nel 1924 vinse due tappe al Giro d'Italia, battendo Giuseppe Enrici a Bologna e Federico Gay a Verona."}
{"id": "1156548", "revid": "287204", "url": "https://it.wikipedia.org/wiki?curid=1156548", "title": "Aotidae", "text": "Gli Aotidi (Aotidae) sono una famiglia di scimmie del Nuovo Mondo dalle caratteristiche piuttosto primitive.\nGli appartenenti a questa famiglia sono diffusi esclusivamente in America centro-meridionale, grossomodo nell'area compresa fra Panama e l'Argentina settentrionale.\nIl nome deriva dal latino \"senza orecchie\": in realt\u00e0 questi animali possiedono un orecchio esterno, ma \u00e8 assai minuto e spesso difficile da distinguere poich\u00e9 nascosto nel pelo.\nLe specie viventi presentano dimensioni piuttosto contenute ed enormi occhi che ne rivelano le abitudini da animale notturno: il colore del mantello (che nelle specie montane \u00e8 pi\u00f9 folto) varia dal bruno al grigio-giallastro, con i peli che presentano le punte nere. Spesso \u00e8 presente una banda nera che corre lungo la spina dorsale e parte dalla faccia, che presenta una mascherina di colore chiaro bordata di nero.\nTassonomia.\nAlla famiglia vengono ascritte le varie specie di scimmia notturna del genere \"Aotus\", sulle quali c'\u00e8 ancora molta confusione in quanto alcuni studiosi sono per un'ulteriore suddivisione in specie, mentre altri non ritengono le differenze fra le neo-elette specie tali da giustificarne un'effettiva elevazione a questo rango, e sarebbero pi\u00f9 propensi a tornare alla vecchia classificazione, con due od al massimo tre specie.\nAlcuni autori classificano in questa famiglia anche l'estinto \"Tremacebus\", un primate preistorico che altri autori preferirebbero considerare imparentato con gli uistit\u00ec e come tale un cebide."}
{"id": "1156557", "revid": "33277", "url": "https://it.wikipedia.org/wiki?curid=1156557", "title": "Antonio Rosmini Serbati", "text": ""}
{"id": "1156558", "revid": "125360986", "url": "https://it.wikipedia.org/wiki?curid=1156558", "title": "Eccellenza Molise", "text": "Il campionato di Eccellenza Molisana (Il Comitato Regionale \u00e8 stato istituito nel 1992. Prima di allora le formazioni molisane giocavano sparse nei campionati di Abruzzo e Campania) prevede la partecipazione di 16 squadre.\nChi ottiene il maggior numero di punti si aggiudica il titolo di campione Regionale e la promozione in D. Le squadre che vanno dalla seconda alla quinta posizione si affrontano nei play-off (andata e ritorno, con finale unica su campo neutro), e la vincente si aggiudica il passaggio alla fase Nazionale, che prevede degli spareggi Interregionali per un posto in Serie D.\nLe squadre che vanno dalla dodicesima alla quindicesima posizione si affrontano nei play-out (andata e ritorno) per decidere la squadra che deve retrocedere in Promozione. L'ultima classificata retrocede automaticamente in Promozione.\nPi\u00f9 volte ha accolto le squadre di Puglia e Campania (nel 2017-18 la foggiana Frentania, e le casertane Alliphae, Tre Pini Matese e Vulcania).\nPer quattro volte una squadra non molisana ha vinto il torneo: il San Giorgio Collathia di Chieuti (FG) nel 2000-01, la Giovent\u00f9 Dauna di Castelnuovo della Daunia (FG) nel 2015-16, il Comprensorio Vairano di Vairano Patenora (CE) nel 2019-20 e l'Aurora Alto Casertano di Capriati a Volturno (CE) nel 2020-21. Quest'ultimo club, nella sua precedente incarnazione col nome Capriatese, ha ottenuto la promozione in Serie D anche tramite la Coppa Italia Dilettanti.\nPartecipazioni.\nIn 30 stagioni di Eccellenza Molisana hanno partecipato le 83 seguenti squadre (in grassetto le squadre che sono in organico nel 2021-2022):\nAlbo d'oro.\nSul podio.\nRaccolta delle squadre giunte nelle prime tre posizioni nella storia del campionato di Eccellenza molisana."}
{"id": "1156559", "revid": "48479", "url": "https://it.wikipedia.org/wiki?curid=1156559", "title": "Tutatis", "text": ""}
{"id": "1156560", "revid": "118188447", "url": "https://it.wikipedia.org/wiki?curid=1156560", "title": "Daniela Pizzagalli", "text": "Biografia.\nHa condotto per circa dieci anni una rubrica culturale presso la radio diocesana milanese. Come scrittrice si \u00e8 dedicata sempre alla storia lombarda, con una predilezione per il racconto biografico delle grandi protagoniste del Medioevo e del Rinascimento italiano.\nFra le sue biografie, due vertono su Bianca Maria Visconti: \"Tra due dinastie\" (1988), con cui \u00e8 stata finalista al premio \"Donna Citt\u00e0 di Roma opera prima\", e \"La Signora di Milano\" (2000); seguono quelle incentrate sempre su personaggi femminili: Clara Maffei, Cecilia Gallerani, Isabella d'Este, Cristina di Svezia, Sofonisba Anguissola, Veronica Gambara, Carla Serena.\nPizzigalli inizia una trilogia dedicata alla storia della dinastia milanese dei Visconti: pubblica il primo volume nel 2019; il secondo volume esce nel 2021."}
{"id": "1156565", "revid": "9282", "url": "https://it.wikipedia.org/wiki?curid=1156565", "title": "Arti &amp; mestieri", "text": ""}
{"id": "1156573", "revid": "1318658", "url": "https://it.wikipedia.org/wiki?curid=1156573", "title": "\u00c9douard Glissant", "text": "Biografia.\nTitolare di un dottorato in Lettere, pubblica le sue prime opere dopo gli studi in etnografia al Mus\u00e9e de l'Homme di Parigi, in storia e in filosofia alla Sorbona.\nAll'inizio aderisce alle tesi della Negritudine, in seguito elabora il concetto di antillanit\u00e0 e di creolizzazione. Poi, vicino alle tesi di Frantz Fanon, fonda, in compagnia di Paul Niger, nel 1959, il \"Front antillo-guyanais\" d'obbedienza indipendentista, poi autonomista. Questo gli vale il divieto di soggiornare sulla sua isola natale, dal 1959 al 1965, per separatismo.\nAlcune delle sue opere, come ad esempio il \"Discours Antillais\", restano molto influenzate da questo impegno politico.\nRitorna in Martinica nel 1965 e vi fonda l'Istituto Martinicano di Studi ed anche \"Acoma\", periodico di scienze umane.\nNotato per il suo lavoro, diventa dal 1982 al 1988, direttore de \"Le Courrier de l'UNESCO\". Gli ultimi anni ha vissuto a New York dove, dal 1995, \u00e8 stato \"Distinguished Professor\" in Letteratura Francese presso la City University of New York.\nLe sue riflessioni sull'identit\u00e0 antillese hanno ispirato una generazione di giovani scrittori, tra i quali spiccano per interesse Patrick Chamoiseau, Ernest P\u00e9pin, Audrey Pulvar o ancora Rapha\u00ebl Confiant.\nQuesta \"antillanit\u00e0\" si fonderebbe sulla nozione d'identit\u00e0 multipla, o d'identit\u00e0 rizoma, aperta sul mondo e sulla relazione fra le culture. Di fronte all'atteggiamento binario dei discorsi della Negritudine (di cui sono esempi Aim\u00e9 C\u00e9saire in Martinica, L\u00e9on Gontran Damas in Guyana e Guy Tirolien In Guadalupa) e dell'assimilazione, Glissant propone una terza via possibile.\nScrittore militante, egli cerca di definire un approccio poetico e identitario per la sopravvivenza dei popoli coinvolti nel processo di globalizzazione, tutto ci\u00f2 grazie al concetto di \"mondialit\u00e0\".\nLa sua influenza sulla politica martinicana resta forte, particolarmente negli ambienti indipendentisti o ecologisti.\nNel gennaio 2006, \u00c9douard Glissant si \u00e8 visto affidare dall'ex presidente francese Jacques Chirac la presidenza di una missione per la creazione di un Centro nazionale consacrato alla tratta degli schiavi e allo schiavismo.\n\u00c8 scomparso nel 2011 all'et\u00e0 di 82 anni.\nBibliografia.\nRaccolte di poesie.\nRaccolte di poesie tradotte in italiano"}
{"id": "1156577", "revid": "124739103", "url": "https://it.wikipedia.org/wiki?curid=1156577", "title": "Chiesa di San Pietro (Grosseto)", "text": "La chiesa di San Pietro \u00e8 il pi\u00f9 antico edificio religioso della citt\u00e0 di Grosseto.\nUbicazione.\nLa chiesa si trova lungo corso Carducci, la principale via del centro storico cittadino, nei pressi del crocevia che conduce verso le vicine chiese dei Bigi e di San Francesco.\nStoria.\nLa chiesa di San Pietro fu edificata in epoca altomedievale come chiesa stazionale plebana lungo il tratto della via Aurelia. L'antica via consolare romana attraversava, infatti, il centro cittadino, seguendo l'attuale percorso di corso Carducci, che congiunge piazza Dante a Porta Nuova. La posizione della chiesa era all'estremit\u00e0 settentrionale del centro storico medievale e si trovava sullo stesso asse, alla cui estremit\u00e0 opposta meridionale sorgeva la perduta chiesa di San Giorgio. Inoltre, la distanza tra queste due chiese lungo la direttrice nord-sud era identica a quella che intercorreva tra la chiesa di San Michele e la chiesa di Santa Lucia, entrambe scomparse, lungo l'asse ovest-est.\nRicordata nella bolla di papa Clemente III del 1188, pare risalire originariamente all'VIII secolo, anche se ha subito sostanziosi ampliamenti tra il IX e il XII secolo e l'aspetto attuale \u00e8 dovuto in parte ad alcuni restauri seicenteschi e settecenteschi, mentre il campanile \u00e8 stato innalzato nel 1625, al posto di una preesistente torre campanaria o a completamento di un'opera rimasta incompiuta nel tempo.\nAlcuni restauri della facciata furono effettuati nel 1911 ad opera di Lorenzo Porciatti, mentre nel 1952 si segnalano alcuni grossolani interventi nell'interno poi eliminati durante l'ultimo ciclo di restauri realizzati tra il 2004 e il 2005 ad opera dell'architetto Alberto Vero.\nDescrizione.\nLa chiesa di San Pietro si caratterizza per l'abside in stile romanico dalla caratteristica forma semicircolare; le pareti esterne si presentano in pietra, ove sono ben visibili alcuni blocchi in travertino che spezzano a tratti il rivestimento primario. Il campanile seicentesco in laterizio si innalza a destra dell'area absidale, poggiando su un basamento in pietra di probabile epoca medievale; alla sommit\u00e0 della torre campanaria si eleva una piccola cupola.\nIl fianchi laterali dell'edificio religioso sono occultati da una serie di palazzi e fabbricati che hanno quasi completamente inglobato l'antica chiesa.\nLa facciata presenta il portale preceduto da una coppia di scalini e affiancato da due lesene, culminanti entrambe con un capitello sommitale.\nSopra il portale, la facciata si presenta interamente intonacata e, nella parte centrale, si apre una bifora, spartita da una colonnina centrale provvista di pregevole capitello; in alto, un'ulteriore piccola apertura circolare precede l'arco a tutto sesto.\nLa parte sommitale della facciata \u00e8 coronata da una serie di piccoli archi ciechi, che poggiano su mensole leggermente sporgenti verso l'esterno.\nDi fianco alle lesene che delimitano il portale, sono presenti sulla facciata quattro bassorilievi (due per ogni lato), databili tra il periodo bizantino e l'epoca altomedievale. Un bassorilievo raffigura elementi vegetali (un fregio a palmette), su un altro \u00e8 scolpita una figura umana (presumibilmente san Leonardo), mentre gli altri due si caratterizzano per una serie di animali (un cane in corsa ed un'aquila).\nL'interno della chiesa si presenta a navata unica, con gli originari elementi stilistici romanici oramai perduti, a seguito di vari interventi di ristrutturazione che si sono susseguiti nel corso dei secoli."}
{"id": "1156578", "revid": "599013", "url": "https://it.wikipedia.org/wiki?curid=1156578", "title": "Missionari di San Giuseppe del Messico", "text": "I Missionari di San Giuseppe del Messico (in latino \"Societas Missionariorum a S. Joseph\") sono un istituto religioso maschile di diritto pontificio: i membri di questa congregazione clericale, detti Giuseppini, pospongono al loro nome le sigle M.J. o S.S.I.\nStoria.\nLa congregazione venne fondata a Citt\u00e0 del Messico il 19 settembre 1872 dal sacerdote di origine spagnola Jos\u00e9 Mar\u00eda Villaseca, della Congregazione della Missione, per l'apostolato tra i non cristiani dell'America Latina e l'istruzione: Pelagio Antonio de Labastida y D\u00e1valos, arcivescovo di Citt\u00e0 del Messico, approv\u00f2 le prime regole dei giuseppini il 6 dicembre 1876.\nL'istituto ottenne il pontificio decreto di lode il 20 agosto 1897 e venne approvato definitivamente dalla Santa Sede il 27 aprile 1903 (le sue costituzioni il 14 settembre 1911).\nAttivit\u00e0 e diffusione.\nI Missionari di San Giuseppe si dedicano alle missioni, sia popolari nelle zone rurali dell'America Centrale che \"ad gentes\" (anche in Africa), e all'educazione della giovent\u00f9.\nOltre che in Messico, sono presenti negli Stati Uniti d'America, a Porto Rico, in Nicaragua, in Guatemala, in El Salvador, in Costa Rica, in Venezuela, in Cile, in Italia e in Angola. La sede generalizia \u00e8 a Citt\u00e0 del Messico.\nAlla fine del 2005, la congregazione contava 48 case e 174 religiosi, dei quali 123 sacerdoti."}
{"id": "1156583", "revid": "219798", "url": "https://it.wikipedia.org/wiki?curid=1156583", "title": "Anfibi in Italia", "text": "La fauna italiana comprende 46 specie di Anfibi viventi allo stato selvatico, escludendo quelle avvistate eccezionalmente oppure non ancora acclimatate. La seguente lista elenca queste specie in ordine alfabetico per nome comune ed in base alla relativa posizione all'interno della classificazione scientifica."}
{"id": "1156585", "revid": "285333", "url": "https://it.wikipedia.org/wiki?curid=1156585", "title": "Disney Legends", "text": "Il Disney Legends \u00e8 un premio riservato a chi ha usato il proprio talento per contribuire alla The Walt Disney Company. Il premio \u00e8 consegnato annualmente nel corso d'una apposita cerimonia.\nI destinatari sono scelti da un comitato composto da dirigenti di lunga data, storici ed altre autorit\u00e0.\nIl trofeo.\nIl trofeo \u00e8 un manufatto in bronzo: rappresenta il braccio di Topolino impugnante una bacchetta magica con una stella sulla punta. \u00c8 stato inventato dall'artista Andrea Favilli."}
{"id": "1156586", "revid": "43530", "url": "https://it.wikipedia.org/wiki?curid=1156586", "title": "Disney Legend", "text": ""}
{"id": "1156587", "revid": "155613", "url": "https://it.wikipedia.org/wiki?curid=1156587", "title": "Cisternino di Pian di Rota", "text": "Il Cisternino di Pian di Rota si trova a Livorno, in localit\u00e0 Pian di Rota, nella campagna a pochi chilometri dal centro della citt\u00e0. Fino agli ultimi anni dell'Ottocento era collegato alla rete idrica e costituiva un serbatoio per l'accumulo e la depurazione delle acque. Si tratta di un importante esempio di architettura neoclassica in Italia.\nStoria.\nIl Cisternino fu costruito, in stile neoclassico e su progetto dell'architetto Pasquale Poccianti, a partire dal 1841.\nIl suo progetto risaliva per\u00f2 al 1827, quando l'architetto bibbienese ne alleg\u00f2 il disegno ad una relazione per il completamento dell'acquedotto di Colognole.\nInizialmente Poccianti aveva previsto una cisterna preceduta da un avancorpo fortemente aggettante e caratterizzato da tre arcate cieche; tuttavia, in fase di costruzione, al portico chiuso fu sostituito un pronao con colonne d'ordine tuscanico sormontate da un frontone.\nI lavori si conclusero nell'aprile del 1852, quando l'acqua sorgiva proveniente da Colognole fu condotta all'interno dell'edificio, per proseguire verso Livorno.\nSul finire del medesimo secolo fu soppresso il \"purgatorio\" ed in seguito l'intero complesso fu distaccato dalla rete e riconvertito ad uso magazzino.\nUn recente restauro, compiuto in due fasi tra il 2003 ed il dicembre 2008, ha permesso di riportare l'opera agli antichi splendori dopo anni di degrado, eliminando inoltre le superfetazioni che si erano realizzate nel corso del tempo all'interno dell'edificio, dove, ad esempio, era stata costruita una scala per l'accesso diretto alla vasca. In un primo momento era stato ipotizzato di ripristinare l'antica cisterna come serbatoio idrico per la nuova urbanizzazione di Porta a Terra, ma l'idea non ha avuto seguito; il fabbricato potr\u00e0 quindi essere utilizzo come sala di esposizione del centro di documentazione sull'Acquedotto di Colognole, anche se, ad oggi, tale proposito non ha ancora trovato concretizzazione.\nDescrizione.\nIl serbatoio di Pian di Rota presenta una pianta fortemente dilatata, con l'intersezione di diversi corpi di fabbrica:\nRispetto al Cisternone muta quindi l'orientamento dell'edificio, con una prevalenza, nel Cisternino, dell'asse trasversale su quello longitudinale. La facciata \u00e8 aperta da quattro colonne d'ordine tuscanico che sorreggono una semplice trabeazione ed il frontone; numerose finestre a lunetta e a feritoia percorrono tutto il perimetro del fabbricato, spoglio di qualsiasi altra decorazione di rilievo.\nL'interno un tempo era suddiviso in due vasche, una facente parte del serbatoio vero e proprio, mentre l'altra era adibita alla depurazione, mediante strati di carbone e ghiaia. La copertura \u00e8 costituita da una teoria di volte a vela sostenuta da 28 pilastri tuscanici.\nArchitettura.\nIl Cisternino di Pian di Rota \u00e8 definito, cos\u00ec come le altre opere dell'Acquedotto Lorenese, dal semplice incastro di volumetrie pure, richiamando quindi le architetture rivoluzionarie di fine Settecento. Se da un lato l'impostazione della facciata principale, con il portico tuscanico, sembra volgere verso temi neopalladiani, dall'altro, l'assenza di un apparato decorativo e le proporzioni severe accostano l'edificio alla corrente strettamente neoclassica.\nNon meno evidenti sono tuttavia le derivazioni dai modelli dell'architettura romana, dove al portico architravato si sommano le finestre termali semicircolari. Infine un particolare interessante \u00e8 rappresentato dalle strette aperture a feritoia che si estendono per tutto l'avancorpo e che rappresentano un omaggio all'architettura toscana del Quattrocento."}
{"id": "1156588", "revid": "801704", "url": "https://it.wikipedia.org/wiki?curid=1156588", "title": "Sessanta stridenti", "text": "I Sessanta stridenti (in inglese \"Shrieking Sixties\") sono venti che si possono incontrare oltre i 60\u00b0 di latitudine sud, vicino all'Antartide e strettamente legati alle condizioni meteorologiche della zona."}
{"id": "1156589", "revid": "125156057", "url": "https://it.wikipedia.org/wiki?curid=1156589", "title": "Bruno Arpaia", "text": "Biografia.\nNativo di Ottaviano, Bruno Arpaia si laurea in Scienze politiche presso l'Universit\u00e0 di Napoli, con specializzazione in Storia americana. Intraprende poi la carriera giornalistica al Mattino di Napoli, prima di trasferirsi a Milano nel 1989. L'anno successivo pubblica il suo primo romanzo, \"I forestieri\", Premio Bagutta - Opera Prima nel 1991. Affianca alla professione di giornalista, presso la sede milanese di Repubblica, l'attivit\u00e0 letteraria, pubblicando nel 1994 \"Il futuro in punta di piedi\". Lascer\u00e0 la redazione del quotidiano nel 1998, per dedicarsi alla scrittura e al giornalismo free-lance.\nNel 1997 esce \"Tempo perso\", ambientato durante la rivoluzione delle Asturie del 1934. Nel romanzo compare per la prima volta la figura del giovane rivoluzionario Laureano, la cui vicenda si intreccer\u00e0 con quella del filosofo Walter Benjamin nel successivo \"L'Angelo della storia\", edito da Guanda. \u00c8 questo il romanzo che vale ad Arpaia il Premio Campiello 2001. Si tratta del racconto di un destino beffardo, quello di Walter Benjamin, in fuga dalla Germania nazista: sullo sfondo, la sorte di un continente che precipita rapidamente verso il baratro del conflitto mondiale. Il complesso rapporto tra il destino individuale e quello collettivo spicca fra i temi cari allo scrittore, insieme alla costante riflessione sul tempo.\nDel 2003 \u00e8 \"Raccontare, Resistere - Conversazione con Bruno Arpaia\", lunga intervista allo scrittore cileno Luis Sep\u00falveda, nel corso della quale i due autori si confrontano su numerosi argomenti che li accomunano: la letteratura, la passione politica, l'impegno in favore dell'ambiente, il giornalismo. Il libro ha vinto il Premio Procida-Isola di Arturo-Elsa Morante per la saggistica. Nel 2006 Arpaia pubblica \"Il passato davanti a noi\", rievocazione degli anni settanta, della maturazione politica di una generazione, tra la lotta operaia e le grandi battaglie per i diritti civili, fino alla stagione del terrorismo italiano e della repressione. Il libro \u00e8 vincitore al Premio Napoli e al Premio letterario Giovanni Comisso.\nNel marzo del 2007, sempre per Guanda, esce il pamphlet \"Per una sinistra reazionaria\". Nel 2013 escono \"La cultura si mangia!\" (con Pietro Greco) e \"L'avventura di scrivere romanzi\" (con Javier Cercas), nonch\u00e9 la seconda edizione di \"Raccontare, resistere\" (con Luis Sepulveda). Nel 2011 pubblica il romanzo \"L'energia del vuoto\" (Guanda), con il quale si addentra nel mondo dei fisici delle particelle, raccontando l'avventura della scienza in forma di thriller politico. Del 2014 \u00e8 \"Prima della battaglia\", un noir \"sui generis\" ambientato tra Napoli e il Messico che ha per protagonista il commissario Alberto Malinconico. L'ultimo suo romanzo, del 2016, s'intitola \"Qualcosa, l\u00e0 fuori\" (Guanda) e racconta l'avventura di una migrazione di massa in un'Europa sconvolta dai cambiamenti climatici.\nConoscitore della letteratura spagnola e latinoamericana, Arpaia affianca alle attivit\u00e0 di romanziere e saggista quella di traduttore. Ha curato i Meridiani Mondadori dedicati a Gabriel Garc\u00eda M\u00e1rquez e a Mario Vargas Llosa. Collaboratore de \"La Repubblica\", per la Mondadori ha tradotto e curato i romanzi di Carlos Ruiz Zaf\u00f3n."}
{"id": "1156604", "revid": "52076", "url": "https://it.wikipedia.org/wiki?curid=1156604", "title": "Accalia", "text": ""}
{"id": "1156608", "revid": "196390", "url": "https://it.wikipedia.org/wiki?curid=1156608", "title": "Museo Diocesano di Brescia", "text": ""}
{"id": "1156609", "revid": "767487", "url": "https://it.wikipedia.org/wiki?curid=1156609", "title": "La traviata a Paris", "text": "La traviata a Paris \u00e8 un film-opera de \"La traviata\" di Giuseppe Verdi girato in diretta televisiva e in mondovisione, per la regia di Giuseppe Patroni Griffi, ideato e prodotto da Andrea Andermann nel 2000.\nIl maestro Zubin Mehta dirige l'Orchestra sinfonica nazionale della RAI.\nUna \"Traviata\" che si svolge in diretta, con un cronista televisivo che tra i fatti del giorno avvenuti in Francia il 3 giugno 2000, si collega in diretta sul luogo dell'azione ma al tempo un secolo esatto prima, nella Parigi del 3 giugno 1900 (l'ambientazione dell'opera \u00e8 quindi postdatata rispetto all'originale, pensato per gli anni '50 del XIX secolo).\nDa l\u00ec parte la storia nota della \"Traviata\" verdiana, in cui i fatti accadono e sono raccontati in quattro diversi luoghi di Parigi e dintorni, in quattro diversi momenti della giornata: l'Ambasciata italiana a Parigi \u00e8 la casa di Violetta nel primo atto, il \"villaggio bretone\" di Maria Antonietta a Versailles il ritiro di campagna del primo quadro del secondo atto, il Petit Palais la casa di Flora nel secondo quadro del secondo atto e un appartamentino sull'\u00cele Saint-Louis la modesta dimora di Violetta nel terzo atto."}
{"id": "1156616", "revid": "2104233", "url": "https://it.wikipedia.org/wiki?curid=1156616", "title": "Diffusione degli standard televisivi nel mondo", "text": "La seguente tabella mostra quali standard televisivi sono adottati attualmente nei vari stati e territori del mondo."}
{"id": "1156656", "revid": "36426", "url": "https://it.wikipedia.org/wiki?curid=1156656", "title": "Villa Demidoff di Novoli", "text": ""}
{"id": "1156658", "revid": "20090", "url": "https://it.wikipedia.org/wiki?curid=1156658", "title": "Repubblica socialista cecoslovacca", "text": ""}
{"id": "1156659", "revid": "124437195", "url": "https://it.wikipedia.org/wiki?curid=1156659", "title": "Primera Divisi\u00f3n 2005-2006 (Spagna)", "text": "La Primera Divisi\u00f3n 2005-2006 \u00e8 stata la 75\u00aa edizione della massima serie del campionato spagnolo di calcio, disputato tra il 27 agosto 2005 e il 20 maggio 2006 e concluso con la vittoria del , al suo diciottesimo titolo, il secondo consecutivo.\nCapocannoniere del torneo \u00e8 stato Samuel Eto'o (Barcellona) con 26 reti.\nClassifica finale.\nLegenda:\nRegolamento:"}
{"id": "1156660", "revid": "717966", "url": "https://it.wikipedia.org/wiki?curid=1156660", "title": "Testamento dei Dodici Patriarchi", "text": "L'opera I Testamenti dei Dodici Patriarchi \u00e8 un apocrifo dell'Antico Testamento, scritto in greco forse verso la fine del II secolo a.C. e di origine giudaica, ma comprendente successive rielaborazioni cristiane oppure uno scritto cristiano che utilizza antecedenti fonti ebraiche. Lo scritto ha un carattere prevalente di psicologia morale ed esorta al timore di Dio e all'amore verso il prossimo.\nContenuto.\nIl libro riporta i discorsi di esortazione e di addio che i dodici figli di Giacobbe avrebbero pronunciato sul letto di morte. Ognuno di essi ricorda la propria esperienza di vita, segnata da vizi e virt\u00f9 e dallo sforzo di superare i propri limiti ed esorta i propri figli e loro discendenti a seguire i suoi insegnamenti. Il testo utilizza notizie bibliche o della tradizione giudaica per caratterizzare i vizi e le virt\u00f9 attribuiti ad ogni patriarca. Ogni testamento contiene anche una profezia finale sul destino dei discendenti di quella trib\u00f9, il cui contenuto ed autorevolezza sono spesso attribuiti al patriarca Enoc.\nNel titolo associato ad ognuno dei dodici capitoli sono tradizionalmente citati i vizi o le virt\u00f9 discussi dal patriarca. In particolare i temi associati ad ogni patriarca sono:\nDato che vi compaiono affermazioni interpretabili come profezie cristologiche, la critica moderna ha supposto che il testo sia stato modificato da cristiani, se non addirittura interamente composto all'inizio dell'epoca cristiana. Anche tra i Rotoli del Mar Morto, nel frammento 4Q541, \u00e8 stato ritrovato un testo corrispondente a passi cristologici del Testamento di Levi.\nManoscritti e storia del testo.\nSono arrivati sino a noi 13 manoscritti greci e 45 di una versione armena abbreviata. L'opera \u00e8 nota in occidente sin dal XIII secolo quando Roberto Grossatesta ne produsse la prima traduzione latina. Le discussioni sull'origine ebraica dell'opera si basano sia sull'analisi testuale sia sulla scoperta a Qumran di numerosi frammenti che potrebbero appartenere a un originale aramaico o a scritti aramaici di contenuto analogo.\nSecondo Robert Henry Charles, che stamp\u00f2 la prima edizione critica e traduzione in inglese nel 1908, l'antichit\u00e0 del testo potrebbe risultare anche dalla presenza nel Nuovo Testamento (e soprattutto nelle epistole paoline) di citazioni implicite tratte dai \"Testamenti dei Dodici Patriarchi\". Alternativamente si tratterebbe di modifiche del testo da parte di copisti cristiani. In particolare:"}
{"id": "1156674", "revid": "110157", "url": "https://it.wikipedia.org/wiki?curid=1156674", "title": "Play Gaelic", "text": "Play Gaelic \u00e8 il primo album della band scozzese Runrig, pubblicato nel 1978."}
{"id": "1156676", "revid": "74173", "url": "https://it.wikipedia.org/wiki?curid=1156676", "title": "Repubblica Popolare Ungherese", "text": ""}
{"id": "1156689", "revid": "339392", "url": "https://it.wikipedia.org/wiki?curid=1156689", "title": "Ennepe-Ruhr", "text": ""}
{"id": "1156692", "revid": "339392", "url": "https://it.wikipedia.org/wiki?curid=1156692", "title": "Rhein-Erft", "text": ""}
{"id": "1156695", "revid": "599013", "url": "https://it.wikipedia.org/wiki?curid=1156695", "title": "Jaqueline de Carvalho", "text": "Gioca nel ruolo di schiacciatrice nel Barueri.\nCarriera.\nLa carriera di Jaqueline de Carvalho inizia nel 1997 nel Recife, giocando contemporaneamente a pallavolo e a pallacanestro, a cui rinuncia in seguito. Nel 1999 viene convocata per il campionato mondiale Under-18, dove si classifica al secondo posto. Sempre nello stesso anno inizia la carriera da professionista ingaggiata dal BCN. Nel 2001 vince il campionato mondiale Under-20, venendo anche eletta Most Valuable Player. Nel 2002 viene selezionata per il campionato mondiale in nazionale maggiore, ma \u00e8 costretta a saltare l'evento a causa di una trombosi alla mano, a cui seguono diversi infortuni che rallentano la sua carriera.\nNel 2004, dopo aver vinto due edizioni della Superliga brasiliana senza poter dare il proprio contributo, viene ingaggiata dal Rio de Janeiro; impiegata inizialmente come riserva, nel corso della stagione ritrova il ritmo partita e riesce a conquistare un posto da titolare. Nell'estate del 2005 riesce ad esordire in nazionale, vincendo la medaglia d'oro al World Grand Prix, al campionato sudamericano e alla Grand Champions Cup. Nella seconda stagione col club di Rio de Janeiro si aggiudica la sua terza Superliga. Nell'estate del 2006 vince nuovamente il World Grand Prix ed \u00e8 finalista al campionato mondiale, dove viene premiata come miglior ricevitrice.\nNella stagione 2006-07 viene ingaggiata nella Serie A1 italiana dalla Giannino Pieralisi di Jesi, con cui disputa la finale di campionato. Al termine della stagione risulta positiva ad un controllo anti-doping a causa di una crema contro la cellulite, saltando cos\u00ec parte delle competizioni con la nazionale, ma tornando per la Coppa del Mondo, in cui vince la medaglia d'argento. La stagione successiva gioca in Spagna nel CAV Murcia con cui vince Supercoppa spagnola, Coppa della Regina e campionato. Nell'estate del 2008 vince nuovamente la medaglia d'oro al World Grand Prix, la medaglia d'oro alla Final Four Cup e, soprattutto, la medaglia d'oro ai Giochi della XXIX Olimpiade. Nella stagione 2008-09 torna in Italia, ingaggiata dalla Robursport Pesaro, con cui vince Supercoppa italiana, Coppa Italia e campionato.\nLa stagione successiva va a giocare con l'Osasco, con cui vince una Superliga e due edizioni consecutive del campionato sudamericano per club. Nell'estate del 2010 vince la medaglia d'argento al World Grand Prix, dove viene premiata come miglior attaccante, e al campionato mondiale. Dopo un break di pochi mesi, dovuto ad una gravidanza ed il successivo aborto spontaneo, torna in campo e vince nuovamente il campionato sudamericano per club. A fine settembre rientra anche in nazionale, aggiudicandosi il campionato sudamericano. Poche settimane dopo vince la medaglia d'oro ai XVI Giochi panamericani senza poter scendere in campo per quasi tutta la competizione: durante il primo incontro della fase a gironi, contro la Repubblica Dominicana, in un'azione di gioco batte violentemente la nuca contro la testa della compagna di squadra Fabi, rimediando una piccola frattura cervicale, che la costringe ad indossare un collare per le successive otto settimane e saltare l'imminente Coppa del Mondo. Vince la medaglia d'argento al World Grand Prix 2012 e la medaglia d'oro ai Giochi della XXX Olimpiade di Londra e al World Gran Prix 2014 e la medaglia di bronzo al campionato mondiale 2014.\nNella stagione 2014-15 viene ingaggiata a torneo iniziato dalla formazione del Minas; con la nazionale nel 2015 vince la medaglia d'argento ai XVII Giochi panamericani. Nella stagione seguente veste la maglia del Sesi; con la nazionale si aggiudica per la settima volta la medaglia d'oro al World Grand Prix.\nDopo essere tornata a giocare nel Minas per il campionato 2016-17, firma per il neopromosso Barueri nel campionato seguente.\nVita privata.\n\u00c8 sposata col pallavolista Murilo Endres, fratello minore del pallavolista Gustavo Endres. A maggio del 2011 scopre di essere incinta, tuttavia perde il bambino che aspettava da Murilo. Nel luglio 2013 la coppia annuncia di essere nuovamente in attesa. Il 20 dicembre Jacqueline d\u00e0 alla luce un maschio, Paulo Arthur Carvalho Endres."}
{"id": "1156708", "revid": "32428", "url": "https://it.wikipedia.org/wiki?curid=1156708", "title": "Associazione Pro Loco Longarone", "text": ""}
{"id": "1156709", "revid": "2001543", "url": "https://it.wikipedia.org/wiki?curid=1156709", "title": "Diritto di citazione", "text": "Il diritto di citazione (o diritto di corta citazione) \u00e8 una forma di libera utilizzazione di opere dell'ingegno tutelate da diritto d'autore. Infatti, sebbene l'autore detenga i diritti d'autore sulle proprie creazioni, in un certo numero di circostanze non pu\u00f2 opporsi alla pubblicazione di estratti, riassunti, citazioni, proprio per non ledere l'altrui diritto di citarla. Il diritto di citazione assume connotazioni diverse a seconda delle legislazioni nazionali.\nLa Convenzione di Berna.\nL'articolo 10 della Convenzione di Berna, ratificata o presa ad esempio dalla maggioranza degli ordinamenti internazionali, prevede il diritto di citazione con le seguenti regole:\n\u00ab1) Sono lecite le citazioni tratte da un'opera gi\u00e0 resa lecitamente accessibile al pubblico, nonch\u00e9 le citazioni di articoli di giornali e riviste periodiche nella forma di rassegne di stampe, a condizione che dette citazioni siano fatte conformemente ai buoni usi e nella misura giustificata dallo scopo.\n2) Restano fermi gli effetti della legislazione dei Paesi dell'Unione e degli accordi particolari tra essi stipulati o stipulandi, per quanto concerne la facolt\u00e0 d'utilizzare lecitamente opere letterarie o artistiche a titolo illustrativo nell'insegnamento, mediante pubblicazioni, emissioni radiodiffuse o registrazioni sonore o visive, purch\u00e9 una tale utilizzazione sia fatta conformemente ai buoni usi e nella misura giustificata dallo scopo.\n3) Le citazioni e utilizzazioni contemplate negli alinea precedenti dovranno menzionare la fonte e, se vi compare, il nome dell'autore.\u00bb\nLe singole discipline.\nStati Uniti.\nNegli Stati Uniti \u00e8 il titolo 17 dello \"United States Code\" a regolare la propriet\u00e0 intellettuale.\nIl \"fair use\", istituto di pi\u00f9 largo campo applicativo, norma generalmente anche ci\u00f2 che nei paesi continentali europei \u00e8 chiamato diritto di citazione.\nItalia.\nL'art. 70, Legge 22 aprile 1941 n. 633 (recante norme sulla \"Protezione del diritto d'autore e di altri diritti connessi al suo esercizio\") dispone che \u00abIl riassunto, la citazione o la riproduzione di brani o di parti di opera e la loro comunicazione al pubblico sono liberi se effettuati per uso di critica o di discussione, nei limiti giustificati da tali fini e purch\u00e9 non costituiscano concorrenza all'utilizzazione economica dell'opera; se effettuati a fini di insegnamento o di ricerca scientifica l'utilizzo deve inoltre avvenire per finalit\u00e0 illustrative e per fini non commerciali.\u00bb.\nTutte le manifestazioni creative sono tutelate e con il decreto legislativo n. 68 del 9 aprile 2003 \u00e8 stata introdotta l'espressione di comunicazione al pubblico, per cui il diritto \u00e8 esercitabile su ogni mezzo di comunicazione di massa, incluso il Web.\nCon la nuova formulazione c'\u00e8 una pi\u00f9 netta distinzione tra le ipotesi in cui \u201cil riassunto, la citazione o la riproduzione di brani o di parti di opera\" viene effettuata per uso di critica o di discussione e quando avviene per finalit\u00e0 didattiche o scientifiche.\nL'orientamento giurisprudenziale formatosi in Italia sul vecchio testo dell'art. 70 \u00e8 stato in genere di restringerne la portata.\nIn seguito a successive modifiche legislative, \u00e8 stata fornita tuttavia una diversa interpretazione della normativa attualmente vigente, in particolare con la risposta ad un'interrogazione parlamentare presentata dal senatore Mauro Bulgarelli il 5 febbraio 2007, tramite la quale chiedeva al Governo di valutare l'opportunit\u00e0 di estendere anche in Italia il concetto del \"fair use\". La risposta del governo \u00e8 stata di ritenere non necessaria una modifica legislativa perch\u00e9 gi\u00e0 il testo dell'art. 70 della legge sul diritto d'autore con l'introduzione dell'espressione di comunicazione al pubblico pu\u00f2 essere interpretato in senso conforme al concetto di \"fair use\" statunitense. Ritenendo quindi gi\u00e0 applicati i quattro elementi che caratterizzano il \"fair use\": \nSempre a parere del governo, la normativa italiana in materia del diritto d'autore risulta gi\u00e0 conforme non solo a quella degli altri paesi dell'Europa continentale ma anche a quello dei Paesi nei quali vige il copyright anglosassone.\nIl diritto di citazione non \u00e8 quindi esercitabile in presenza di fini commerciali o nel caso possa risultare concorrenziale all'opera originaria.\nA rafforzare il diritto di corta citazione \u00e8 nuovamente intervenuto il legislatore, che all'articolo 70 della legge sul diritto d'autore ha aggiunto il controverso comma 1-bis, secondo il quale \u00ab\u00e8 consentita la libera pubblicazione attraverso la rete internet, a titolo gratuito, di immagini e musiche a bassa risoluzione o degradate, per uso didattico o scientifico e solo nel caso in cui tale utilizzo non sia a scopo di lucro [...]\u00bb. La norma, tuttavia, non ha ancora ricevuto attuazione, non essendo stato emanato il previsto decreto ministeriale e i requisiti di bassa risoluzione sono gi\u00e0 necessari per la fruzione via Web.\nAltre restrizioni alla riproduzione libera vigono nella giurisprudenza italiana, come, per esempio, quelle proprie all'assenza di libert\u00e0 di panorama.\nFrancia.\nIn Francia la materia \u00e8 regolata dal \"Code de la propri\u00e9t\u00e9 intellectuelle\".\nUnione europea.\nL'Unione europea ha emanato la direttiva 2001/29/CE del 22 maggio 2001 che i singoli Paesi hanno applicato alla propria legislazione.\nIl parlamento europeo nell'approvare la direttiva IPRED2, in tema di armonizzazione delle norme penali in tema di diritto d'autore, ha approvato anche l'emendamento 16, secondo il quale \"gli Stati membri provvedono a che l'uso equo di un'opera protetta, inclusa la riproduzione in copie o su supporto audio o con qualsiasi altro mezzo, a fini di critica, recensione, informazione, insegnamento (compresa la produzione di copie multiple per l'uso in classe), studio o ricerca, non sia qualificato come reato\".\nNel vincolare gli stati membri ad escludere la responsabilit\u00e0 penale, l'emendamento si accompagnava alla seguente motivazione: la libert\u00e0 di stampa deve essere protetta da misure penali. \"Professionisti quali i giornalisti, gli scienziati e gli insegnanti non sono criminali, cos\u00ec come i giornali, gli istituti di ricerca e le scuole non sono organizzazioni criminali. Questa misura non pregiudica tuttavia la protezione dei diritti, in quanto \u00e8 possibile il risarcimento per danni civili\".\nCitazioni di opere letterarie.\nLa regolamentazione giuridica delle opere letterarie ha una lunga tradizione.\nIl carattere breve della citazione \u00e8 lasciato all'interprete (giudice) ed \u00e8 perci\u00f2 fonte di discussione. Nell'esperienza francese, quando si sono posti limiti quantitativi, sono stati proposti come criterio i 1.500 caratteri.\nLe antologie non sono giuridicamente collezioni di citazioni ma delle opere derivate che hanno un loro particolare regime di autorizzazione, regolato in Italia dal secondo comma dell'articolo 70. Le misure della lunghezza dei brani sono fissati dall'art 22 del regolamento e l'equo compenso \u00e8 fissato secondo le modalit\u00e0 stabilite nell'ultimo comma di detto articolo."}
{"id": "1156724", "revid": "4711", "url": "https://it.wikipedia.org/wiki?curid=1156724", "title": "CD Numancia", "text": ""}
{"id": "1156725", "revid": "4711", "url": "https://it.wikipedia.org/wiki?curid=1156725", "title": "UD Levante", "text": ""}
{"id": "1156726", "revid": "287204", "url": "https://it.wikipedia.org/wiki?curid=1156726", "title": "Primera Divisi\u00f3n 2004-2005 (Spagna)", "text": "La Primera Divisi\u00f3n 2004-2005 \u00e8 stata la 74\u00aa edizione della massima serie del campionato spagnolo di calcio, disputato tra il 28 agosto 2004 e il 29 maggio 2005 e concluso con la vittoria del , al suo diciassettesimo titolo.\nCapocannonieri del torneo sono stati Diego Forl\u00e1n () e Samuel Eto'o (Barcellona) con 25 reti ciascuno.\nClassifica finale.\nLegenda:\nRegolamento:"}
{"id": "1156730", "revid": "114655909", "url": "https://it.wikipedia.org/wiki?curid=1156730", "title": "Henry Samueli", "text": "Si \u00e8 laureato in Ingegneria elettronica nel 1980.\nNel 1991 ha fondato la Broadcom corporation mentre era professore alla UCLA, insieme a Henry Nicholas (un suo allievo). Nel 1998 le cose cominciarono ad andare particolarmente bene alla Broadcom corporation, per questo Samueli decise di concentrarsi a tempo pieno a questa attivit\u00e0 e ha abbandonato l'insegnamento (conservando per\u00f2 la cattedra) nella facolt\u00e0 (il suo nome figura ancora nel corpo docenti).\nNel 2007 Forbes ha valutato il suo patrimonio in 2,3 miliardi di dollari, attribuendoli il titolo di 458\u00ba uomo pi\u00f9 ricco del mondo.\n\u00c8 sposato con Susan Samueli e hanno 3 figli, insieme alla moglie ha creato la Samueli Foundation, con questa fondazione hanno donato 30 milioni di dollari all'universit\u00e0 di UCLA e 200 alla UC Irvine."}
{"id": "1156731", "revid": "287204", "url": "https://it.wikipedia.org/wiki?curid=1156731", "title": "Primera Divisi\u00f3n 2003-2004 (Spagna)", "text": "La Primera Divisi\u00f3n 2003-2004 \u00e8 stata la 73\u00aa edizione della massima serie del campionato spagnolo di calcio, disputato tra il 30 agosto 2003 e il 23 maggio 2004 e concluso con la vittoria del , al suo sesto titolo.\nCapocannoniere del torneo \u00e8 stato Ronaldo () con 24 reti.\nClassifica finale.\nLegenda:\nRegolamento:\nNote:\nStatistiche.\nSquadre.\nPrimati stagionali.\nSquadre"}
{"id": "1156732", "revid": "33689", "url": "https://it.wikipedia.org/wiki?curid=1156732", "title": "Sagra dei misteri", "text": ""}
{"id": "1156735", "revid": "124437121", "url": "https://it.wikipedia.org/wiki?curid=1156735", "title": "Primera Divisi\u00f3n 2002-2003 (Spagna)", "text": "La Primera Divisi\u00f3n 2002-2003 \u00e8 stata la 72\u00aa edizione della massima serie del campionato spagnolo di calcio, disputato tra il 31 agosto 2002 e il 22 giugno 2003 e concluso con la vittoria del , al suo ventinovesimo titolo.\nCapocannoniere del torneo \u00e8 stato Roy Makaay () con 29 reti.\nStagione.\nAvvenimenti.\nL'avvio del campionato fu caratterizzato da una lotta al vertice fra il , a punteggio pieno nelle prime tre gare, i campioni uscenti del e la ; i baschi si staccarono presto dal gruppo, inizialmente inseguiti dal Valencia e dal e in seguito dal e dal , secondo al giro di boa con cinque punti di svantaggio sulla \"Erreala\".\nNelle prime fasi del girone di ritorno le \"merengues\" si avvicinarono progressivamente alla vetta, completando la rimonta alla ventiquattresima. Il successivo tentativo di fuga venne vanificato alla trentesima, quando il Deportivo e la Real Sociedad operarono l'aggancio; nella giornata seguente i baschi si ritrovarono soli in testa alla classifica che, alla penultima giornata, vennero definitivamente sorpassati dalle \"merengues\".\nL'ultimo posto utile per la qualificazione in Champions League venne raggiunto all'ultima giornata dal Celta Vigo, che vinse la concorrenza del Valencia; i \"Xotos\" dovettero accontentarsi della qualificazione in Coppa UEFA, assieme a un che, superando all'ultimo turno l', salv\u00f2 una stagione negativa.\nI verdetti in zona retrocessione furono decisi con due turni di anticipo e videro declassate , e .\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nSquadre"}
{"id": "1156738", "revid": "287204", "url": "https://it.wikipedia.org/wiki?curid=1156738", "title": "Primera Divisi\u00f3n 2001-2002 (Spagna)", "text": "La Primera Divisi\u00f3n 2001-2002 \u00e8 stata la 71\u00aa edizione della massima serie del campionato spagnolo di calcio, disputato tra il 25 agosto 2001 e il 11 maggio 2002 e concluso con la vittoria del , al suo quinto titolo.\nCapocannoniere del torneo \u00e8 stato Diego Trist\u00e1n () con 21 reti.\nClassifica finale.\nLegenda:\nRegolamento:"}
{"id": "1156741", "revid": "228587", "url": "https://it.wikipedia.org/wiki?curid=1156741", "title": "Port Royal", "text": ""}
{"id": "1156742", "revid": "254059", "url": "https://it.wikipedia.org/wiki?curid=1156742", "title": "Giovanni Battista Tassara", "text": "Biografia.\nNato da una famiglia di pescatori, ebbe i rudimenti dell'arte della scultura e la sua prima formazione politica nello studio dello scultore progressista Giovanni Battista Cevasco.\nPartecip\u00f2 giovanissimo al moto insurrezionale del giugno 1857 e alla spedizione dei Mille, che segn\u00f2 indelebilmente e con coerenza il suo orizzonte politico e morale.\nTrasferitosi nel febbraio del 1862 a Firenze, fu l\u00ec iniziato in Massoneria il 30 giugno 1865 nella loggia \"Concordia\", pur non volendo mettersi al seguito di alcun maestro egli prefer\u00ec sempre un rapporto di amicizia e un confronto con i migliori artisti della scena toscana del momento, primo fra tutti Giovanni Dupr\u00e8.\nA questo primo e lungo periodo fiorentino, durante il quale spos\u00f2 la pittrice e scrittrice Serafina Botto (Genova, 1833\u20131889), risalgono numerose opere, ancora in attesa di recupero critico. Modell\u00f2 in quegli anni i ritratti di Nino Bixio, Massimo D'Azeglio e Mario Rapisardi.\nNel 1876 ottenne l'incarico di realizzare la monumentale tomba di Vincenzo Bellini per il duomo di Catania, che venne inaugurato due anni dopo.\nDopo la prestigiosa partecipazione ai lavori per la decorazione plastica della facciata di Santa Maria del Fiore, Tassara speriment\u00f2 il fallimentare esito di una sua fabbrica di maioliche artistiche.\nLa difficilissima situazione in cui versava spinse gli amici e i compagni d'un tempo ad intercedere per lui presso gli ambienti politici della capitale: e fu cos\u00ec che ottenne nel 1889 l'incarico di dirigere la Scuola d'arte applicata all'industria di Macerata, appena fondata.\nAll'inizio degli anni 1890 arriv\u00f2 l'ultimo incarico: la realizzazione in bronzo di due grandi bassorilievi per il monumento-ossario progettato dall'architetto Ernesto Basile per il colle di Pianto Romano (presso Calatafimi), a ricordo della vittoriosa battaglia.\nTale prestigiosa opportunit\u00e0 diede nuovo vigore al vecchio garibaldino, che aveva conservato intatta e vivida la fede politica di un tempo e l'attualizzava nell'adesione convinta agli ideali del socialismo.\nPer far fronte adeguatamente all'impegno e per seguire da vicino il faticoso rapporto con l'amministrazione statale e gli ambienti politici della capitale, sent\u00ec la necessit\u00e0 di trasferirsi a Roma, abbandonando con leggerezza il posto sicuro nella scuola maceratese per un soggiorno romano che presto si rivel\u00f2 denso di ostacoli, a causa dell'ostilit\u00e0 da parte del governo guidato da Francesco Crispi.\nPer questi lavori ottenne un compenso complessivo di 21.000 lire, rimanendo in debito col fonditore di 3000 lire. Ancora una volta stremato finanziariamente, Tassara fece ritorno a Macerata, dove nel frattempo, per\u00f2, la direzione della scuola era stata assegnata al siciliano Salvatore Giarrizzo.\nCondusse anni di vita stentata, senza tuttavia demordere dalla militanza socialista e dall'impegno artistico, prestando attenzione anche a giovani promettenti e privi di adeguati mezzi di sussistenza, come nel caso di Giuseppe De Angelis.\nNel 1910 il comune di Genova gli diede l'incarico di custodire il cimitero monumentale di Staglieno.\nAllo scoppio della prima guerra mondiale, si arruol\u00f2 volontario e svolse assistenza infermieristica nell'ospedale militare di Genova, dove morir\u00e0 il 15 ottobre 1916."}
{"id": "1156744", "revid": "287204", "url": "https://it.wikipedia.org/wiki?curid=1156744", "title": "Primera Divisi\u00f3n 2000-2001 (Spagna)", "text": "La Primera Divisi\u00f3n 2000-2001 \u00e8 stata la 70\u00aa edizione della massima serie del campionato spagnolo di calcio, disputato tra il 9 settembre 2000 e il 17 giugno 2001 e concluso con la vittoria del , al suo ventottesimo titolo.\nCapocannoniere del torneo \u00e8 stato Ra\u00fal (Real Madrid) con 24 reti.\nClassifica finale.\nLegenda:\nRegolamento:"}
{"id": "1156748", "revid": "1305772", "url": "https://it.wikipedia.org/wiki?curid=1156748", "title": "Bran", "text": ""}
{"id": "1156750", "revid": "47767", "url": "https://it.wikipedia.org/wiki?curid=1156750", "title": "Alexstrasza", "text": ""}
{"id": "1156751", "revid": "287204", "url": "https://it.wikipedia.org/wiki?curid=1156751", "title": "Anastasio Somoza Garcia", "text": ""}
{"id": "1156752", "revid": "37401", "url": "https://it.wikipedia.org/wiki?curid=1156752", "title": "Primera Divisi\u00f3n 1999-2000 (Spagna)", "text": "La Primera Divisi\u00f3n 1999-2000 \u00e8 stata la 69\u00aa edizione della massima serie del campionato spagnolo di calcio, disputato tra il 21 agosto 1999 e il 20 maggio 2000 e concluso con la vittoria del , al suo primo titolo.\nCapocannoniere del torneo \u00e8 stato Salvador Ballesta () con 27 reti.\nStagione.\nNovit\u00e0.\nDa quest'anno non si disputarono pi\u00f9 gli spareggi interdivisionali per la retrocessione. Fu adottata la retrocessione diretta in Segunda Divisi\u00f3n delle ultime tre squadre classificate.\nAvvenimenti.\nPur disputando un campionato dal rendimento discontinuo, il ottenne il suo primo titolo nazionale, che interruppe un periodo di duopolio di e .\nLa prima squadra a prendere il comando solitario della classifica fu il neopromosso , che vinse le prime quattro gare ed ingaggi\u00f2 un duello con i campioni in carica del Barcellona. Mentre il stava riprendendosi da un avvio difficoltoso (quattro sconfitte consecutive nelle prime quattro partite) e il Real Madrid si dibatteva nelle posizioni medio-basse della classifica, nel duello per la vetta si erano inseriti il e il Deportivo La Coru\u00f1a: nelle gare a cavallo tra novembre e dicembre i galiziani si staccarono progressivamente dal gruppo risultando primi dopo aver sconfitto, il 5 dicembre, un Rayo in calo. Nell'arco di due giornate il Deportivo fece il vuoto, ottenendo un vantaggio di sei punti sulla seconda che le permise di affrontare senza problemi un calo sopraggiunto nel periodo tra Natale e Capodanno.\nConcluso il girone di andata con tre punti di vantaggio sul Real Zaragoza e sul Barcellona, il Deportiase saldamente in vetta alla classifica nonostante il rendimento altalenante: dopo la netta vittoria contro il Real Madrid del 6 febbraio i gaglieghi ricominciarono a guadagnare, seppure in maniera discontinua, vantaggio sul gruppo delle inseguitrici che includeva a inizio marzo Barcellona, Real Zaragoza, il redivivo Real Madrid e la sorpresa Alav\u00e9s. Bench\u00e9 sconfitto dai blaugrana nello scontro diretto del 18 marzo, il Depor amministr\u00f2 il vantaggio residuo fino al 19 maggio quando, sconfiggendo l', ottenne il suo primo titolo nazionale.\nIn zona Champions League il Valencia, gi\u00e0 qualificato per la finale della medesima manifestazione contro il Real Madrid, sconfisse all'ultima giornata il Real Zaragoza assicurandosi comunque la qualificazione all'edizione dell'anno successivo. Agli aragonesi rimase quindi la qualificazione in Coppa UEFA, ottenuta anche dall' per effetto della vittoria del Real Madrid in Champions League, dall'Espanyol vincitore della Coppa del Re e dal Rayo grazie alla posizione ottenuta nella UEFA Fair Play ranking. A fondo classifica giacquero nomi importanti: assieme al costantemente fermo sul fondo della classifica per gran parte del torneo, retrocessero anche i rivali cittadini del e soprattutto l', disponente di una rosa di buon livello ma condizionato da problemi giudiziari. A beneficiare di tale situazione fu in particolare il , che con un turno di anticipo ottenne la salvezza nella sua stagione d'esordio in massima divisione.\nClassifica finale.\nLegenda:\nRegolamento:"}
{"id": "1156754", "revid": "798140", "url": "https://it.wikipedia.org/wiki?curid=1156754", "title": "Merletto", "text": "Il merletto o pizzo o trina \u00e8 una particolare lavorazione di filati per ottenere un tessuto leggero, prezioso e ornato. L'operazione non viene effettuata su tessuto, ma \u00e8 essa stessa la costruzione di un intreccio nel vuoto. Questo tipo di lavorazione richiede l'uso di supporti idonei ad assicurare, e successivamente ornare, i fili che vengono lanciati nelle direzioni richieste dal disegno progettato. I supporti sono: il tombolo, appositi cartoni o il telaio da ricamo, gli strumenti: fuselli, ago, uncinetto, navettine, modano o direttamente le dita come per il macram\u00e8.\nLa denominazione \"dentelles\" non \u00e8 che la traduzione della parola italiana \"merletto\", in lingua francese. \nIl Pizzo o merletto risale a tempi molto antichi. Da alcune fonti si pensa sia nato a Venezia nel 1400. Una tecnica di intreccio irregolare che richiede una grande abilit\u00e0 di esecuzione e che fino a met\u00e0 del 1500 veniva realizzato esclusivamente a mano. Il cosiddetto \u201cpunto in aire\u201d o \u201cpunto Venezia\u201d che nella sua evoluzione pi\u00f9 fine e sottile divenne \u201cpunto Burano\u201d, dal nome della piccola isola della laguna dove ancora oggi si esegue questa preziosissima lavorazione. In seguito arrivarono altre tecniche come quella a fuselli o a tombolo, con l\u2019uso di un cuscinetto puntaspilli e delle spolette che creano il ricamo intrecciando i fili. All\u2019inizio il pizzo veniva realizzato in bordi e usato esclusivamente per la decorazione degli altari e il vestiario religioso; poi si estese agli ornamenti per la biancheria dei corredi e solo molto dopo per arricchire gli abiti dei nobili. Man mano che queste decorazioni entravano nella moda, fiorirono molte industrie artigianali in vari centri d\u2019Europa, che diedero il nome ai caratteristici pizzi prodotti in quelle localit\u00e0. Cos\u00ec abbiamo: il pizzo Bruxelles (tipico della tradizione delle Fiandre) caratterizzato da fantasie floreali; il pizzo Valencienne, anticamente realizzato a tombolo, leggero e con sfondo geometrico; il pizzo Honiton, uno dei primi a processo industriale, con cui venne realizzato l\u2019abito della regina Vittoria; per poi passare al pi\u00f9 famoso, e utilizzato ancora oggi, Pizzo Chantilly dall\u2019omonima citt\u00e0 francese. \nLavorazione a mano.\nIl merletto realizzato \"a mano\", a seconda degli strumenti utilizzato per la lavorazione, pu\u00f2 essere:\nA mano libera.\nLa realizzazione del merletto \u00e8 diffusa in tutta Italia. I pizzi hanno finito per assumere caratteristiche particolari a seconda delle zone di produzione e si differenziano generalmente nella qualit\u00e0 e nella grossezza del filo usato, nel tipo di disegno eseguito, nella variet\u00e0 dei punti utilizzati; il nome \u00e8 perci\u00f2 spesso accostato a denominazioni di localit\u00e0 (per esempio, sono famosi il puncetto della Valsesia o il pizzo a punto Venezia, o il tombolo di Cant\u00f9), il Merletto di Burano che viene lavorato con filo sottilissimo e utilizza una gamma di punti adatta a creare elegantissime e lievi trasparenze (punto in aria) su fondi di retini variamente compatti.\nIl disegno del merletto varia a seconda della tecnica utilizzata e delle tradizioni locali, perci\u00f2 pu\u00f2 essere pi\u00f9 o meno geometrico e pi\u00f9 o meno realistico. In alcuni casi, come nella realizzazione del puncetto, non \u00e8 usato nessuno schema, ma la merlettaia segue il proprio estro e il ricordo dei tradizionali motivi geometrici tramandati nei secoli.\nGenericamente, pi\u00f9 il filato \u00e8 sottile pi\u00f9 il merletto risulta delicato e prezioso. Sono usati generalmente fili di cotone, ma anche fili di seta, d'oro e d'argento, con l'inserimento di perline e paillettes, per alcune lavorazioni pi\u00f9 pregiate o la realizzazione di accessori ornamentali su cui incastonare preziosi.\nLavorazione a macchina.\nA seconda dei telai utilizzati per la loro realizzazione, i pizzi si dividono inoltre in due grandi famiglie, i pizzi Leavers, i pi\u00f9 pregiati, e i pizzi Jacquard, i pi\u00f9 comuni.\nPizzi Leavers.\nLa denominazione \"Leavers\" nasce dal nome del telaio su cui questi pizzi vengono realizzati. Si tratta di antichi telai nati in Inghilterra nella prima met\u00e0 del XIX secolo e successivamente approdati in Francia, a Calais, dove tuttora si trova la maggiore concentrazione produttiva di pizzi pregiati. Attualmente Calais detiene il primato mondiale di produzione dei pizzi Leavers e conta la presenza di circa 1.000 telai sui 1.200 presenti in tutto il mondo. Un patrimonio estremamente prezioso, soprattutto se si considera che, a causa dei procedimenti molto complessi e costosi che richiedono, dall'inizio del secolo i telai Leavers non vengono pi\u00f9 costruiti. Caratterizzati da un elaboratissimo funzionamento a intrecci di trama e ordito, la capacit\u00e0 dei telai Leavers di lavorare con un numero molto elevato di fili fa s\u00ec che i pizzi che ne nascono si distinguano per l'alta definizione del disegno e una particolare finezza.\nPeraltro la differenza tecnica maggiore che esiste tra il pizzo Leavers e gli altri (appartenenti tutti alla categoria Raschel, ovvero Jacquardtronic e Textronic o Super textronic) \u00e8 il fatto che i telai Leavers sono privi di aghi e l'immaglatura \u00e8 eseguita tramite l'intreccio del filo di \"bobina\" e il filo ordito di fondo, mentre per gli altri pizzi di cui sopra, la formazione del tessuto avviente con maglia ad ago, producendo un articolo pi\u00f9 \"piatto\" e meno tridimensionale.\nCaratteristiche tecniche:\nPizzi Jacquard.\nLa denominazione \"Jacquard\" deriva dal nome dato alla famiglia di telai nata in Germania dopo la seconda guerra mondiale. Il pizzo semplice e piuttosto grossolano prodotto dal primo telaio di questa serie, il telaio Raschel, fu migliorato via via con i telai successivi, dallo Jacquard, allo Jacquardtronic, al Textronic per finire con l'ultimo nato, il Super Textronic. Caratteristica comune a tutta questa famiglia di telai \u00e8 il punto tricot da cui il pizzo nasce, un punto molto pi\u00f9 semplice e veloce dell'intreccio di trama e ordito dei telai Leavers, ma da cui risulta un pizzo meno sottile, con un motivo meno definito, un fondo piuttosto uniforme e l'aspetto \"piatto\" privo di spessore. Negli ultimi anni ai telai jacquard sono state apportate numerose migliorie, tra cui l'imitazione, nel Textronic, del \"punto lungo\" caratteristico dei pizzi Leavers, la cui preziosit\u00e0, tuttavia, resta tuttora ineguagliata.\nCaratteristiche tecniche:\nJacquardtronic.\nRispetto all'impostazione jacquard questa tecnica consente di ottenere notevoli migliorie dovute al maggior numero di \u201cbarre\u201d utilizzate dal telaio che danno la possibilit\u00e0 di creare motivi pi\u00f9 ricchi e di particolare effetto. Questi telai permettono anche la lavorazione rebrod\u00e9 con motivi a rilievo molto spiccati particolarmente visibili nei pizzi bicolori.\nTextronic e supertexronic.\nEntrambe le lavorazioni vengono realizzate con la stessa tecnica ma con telai simili (non uguali al 100%), con una notevole ricchezza dei disegni e un marcato effetto di rilievo ma i pizzi textronic si presentano pi\u00f9 pieni e dalla mano pi\u00f9 corposa mente i supertextronic, sempre mantenendo la caratteristica principale del rilievo sono pi\u00f9 ricchi di giochi sul fondo e hanno la mano pi\u00f9 cascante.\nL'effetto di rilievo \u00e8 ottenuto con le barre anteriori del telaio, che simulano i fili flottanti nei motivi del Leavers."}
{"id": "1156755", "revid": "22356", "url": "https://it.wikipedia.org/wiki?curid=1156755", "title": "Era mesozoica", "text": ""}
{"id": "1156757", "revid": "22356", "url": "https://it.wikipedia.org/wiki?curid=1156757", "title": "Era Cenozoica", "text": ""}
{"id": "1156758", "revid": "47767", "url": "https://it.wikipedia.org/wiki?curid=1156758", "title": "Antonidas", "text": ""}
{"id": "1156761", "revid": "838137", "url": "https://it.wikipedia.org/wiki?curid=1156761", "title": "Rugby a 15 nel 1922", "text": "Attivit\u00e0 Internazionale.\nI Tour.\nConquistano la serie contro New South Wales grazie a due vittorie e un pareggio.\nBarbarians.\nIl club ad inviti dei Barbarians disputa i seguenti incontri:"}
{"id": "1156766", "revid": "110157", "url": "https://it.wikipedia.org/wiki?curid=1156766", "title": "Starogard Gda\u0144ski", "text": "Starogard Gda\u0144ski (in casciubo \"Starogarda\"; in tedesco \"Preu\u00dfisch Stargard\") \u00e8 una citt\u00e0 del voivodato della Pomerania, con 49.191 abitanti (2011).\nGeografia fisica.\nLa citt\u00e0 \u00e8 sita in Polonia nordoccidentale, a 50 chilometri dalla Tripla Citt\u00e0 (\"Tr\u00f3jmiasto\" di Danzica, Gdynia e Sopot) sul litorale della baia di Danzica."}
{"id": "1156769", "revid": "287204", "url": "https://it.wikipedia.org/wiki?curid=1156769", "title": "Arthas Menethil", "text": "Arthas Menethil \u00e8 uno dei pi\u00f9 importanti personaggi immaginari dell'universo di \"Warcraft\" creato da Blizzard Entertainment.\nIl suo personaggio venne introdotto nel videogioco ' e ripreso in \"The Frozen Throne\", in entrambi i casi come personaggio portante. \u00c8 il protagonista del romanzo \"Arthas - L'ascesa del Re dei Lich\" di Christie Golden, e appare anche, con un ruolo minore, in \"Of Blood and Honor\" di Chris Metzen e \"Day of the Dragon\" di Richard A. Knaak, oltre che nel manga '; \u00e8 inoltre un personaggio giocabile in \"Heroes of the Storm\". Nelle vesti di Re dei Lich, appare in gran parte del materiale della serie, in particolar modo in \"Wrath of the Lich King\".\nStoria.\nGiovent\u00f9.\nArthas era il secondo figlio di re Terenas Menethil II di Lordaeron e di sua moglie Lianne, nato quattro anni prima dell'apertura del Portale Oscuro; aveva una sorella maggiore, Calia. Da ragazzo strinse amicizia con Varian Wrynn, il principe di Roccavento esule dal suo regno razziato dall'Orda. Venne addestrato al combattimento da Muradin Barbabronzea, e studi\u00f2 come paladino sotto Uther l'Araldo della Luce. Venne accettato nell'ordine della Mano d'Argento all'et\u00e0 di 19 anni, con una cerimonia che si svolse nella Cattedrale della Luce di Roccavento.\nDa ragazzo, Arthas possedeva un cavallo, chiamato Invincibile, a cui era molto affezionato. La bestia purtroppo mor\u00ec scivolando in un ripido pendio durante una cavalcata, a causa del ghiaccio: dopo ci\u00f2, Arthas promise che avrebbe protetto chi ne aveva bisogno a qualunque costo.\nGi\u00e0 da ragazzo, Arthas incontr\u00f2 Jaina Marefiero, la giovane figlia dell'ammiraglio Marefiero di Kul Tiras, che studiava come incantatrice a Dalaran, e col tempo tra i due nacque una relazione. La cosa attir\u00f2 su Arthas l'antipatia del principe Kael'thas Solealto, anch'egli invaghito della giovane. La relazione divenne pressoch\u00e9 ufficiale e si cominci\u00f2 a parlare anche di matrimonio ma Arthas, non sentendosi pronto, la interruppe bruscamente, cos\u00ec che entrambi potessero concentrarsi sui loro compiti.\nArthas divenne un buon combattente e paladino. Re Terenas lo invi\u00f2 ad aiutare Uther nel contrastare gli orchi del clan Roccianera, che stavano attaccando il villaggio di Strahnbrad, missione che port\u00f2 a termine con successo.\nLa diffusione della piaga della non morte.\nDue settimane dopo la vittoria sul clan orchesco, Arthas, accompagnato da Jaina, venne inviato ad indagare sulla diffusione di una strana piaga nel nord di Lordaeron: li vi scoprirono che la piaga era di origine magica, e veniva sparsa tramite del grano infetto da un fantomatico \"Culto dei Dannati\", guidato dal negromante Kel'Thuzad. Arthas e Jaina rintracciarono la provenienza del grano fino ad Andorhal (nelle odierne Terre Infette Occidentali), che era gi\u00e0 stata colpita dalla piaga, e assistettero inorriditi alla trasformazione in non morto di chiunque avesse mangiato il grano; l\u00ec uccisero anche Kel'Thuzad, che prima di morire svel\u00f2 loro che era il nathrezim Mal'Ganis a guidare tutta l'operazione, a Stratholme. I due si diressero l\u00ec, ma vennero bloccati da un'orda di non morti a Valsalda. Raggiunti appena in tempo dalle forze di Uther, che sbaragliarono i non morti, Arthas e gli altri ripresero la strada per Strathome. Lungo la via il principe venne visitato dal guardiano Medivh, che gli consigli\u00f2 di lasciare le sue terre e salpare verso Kalimdor, ma Arthas rifiut\u00f2, affermando che fosse suo compito restare per difendere la sua patria.\nRaggiunta Stratholme, scopr\u00ec che anch'essa era gi\u00e0 stata contaminata, e che ben presto tutti i suoi abitanti si sarebbero mutati in non morti. Arthas decise di sterminarli prima che ci\u00f2 potesse avvenire, scelta che gli cost\u00f2 l'appoggio sia di Uther (che Arthas accus\u00f2 di tradimento) sia di Jaina, che rifiutarono di levare le armi contro civili innocenti. Durante l'epurazione della citt\u00e0 Arthas incontr\u00f2 Mal'Ganis faccia a faccia, il quale per\u00f2 sfugg\u00ec alla battaglia, sfidandolo a raggiungerlo nel continente di Nordania.\nA Nordania.\nArthas si rec\u00f2 cos\u00ec a Nordania senza perdere tempo, ormai ossessionato dal suo compito di sconfiggere Mal'Ganis. L\u00ec salv\u00f2 dai non morti alcuni nani guidati da Muradin Barbabronzea, unendo quindi con loro le forze; Muradin gli parl\u00f2 di una spada magica, Gelidanima, che Arthas decise di cercare, pensando che l'avrebbe aiutato contro Mal'Ganis.\nTuttavia, re Terenas, su consiglio di Uther, invi\u00f2 al figlio un emissario con l'ordine di fare immediatamente ritorno a Lordaeron; per evitare di dover rientrare, Arthas assold\u00f2 alcuni mercenari e incendio le sue stesse navi, dopodich\u00e9 diede colpa dell'accaduto ai mercenari stessi, facendoli trucidare dai suoi soldati, nonostante le proteste di Muradin.\nArthas e Muradin ripresero la ricerca di Gelidanima e, trovatala, scoprirono che era maledetta: Arthas decise di impugnarla lo stesso, affermando di \"poter sopportare qualsiasi maledizione e di poter pagare qualunque prezzo per salvare il suo popolo e la sua patria\". Afferrata la spada, il blocco di ghiaccio che la conteneva esplose, apparentemente uccidendo Muradin.\nImmediatamente, tramite la spada, il principe cominci\u00f2 a sentire la voce del Re dei Lich: Gelidanima era infatti una parte dell'armatura del Re dei Lich, posta l\u00ec proprio per attirare Arthas. Raggiunta la base di Mal'Ganis, Arthas stermin\u00f2 i suoi servitori non morti e anche, con sommo stupore di quest'ultimo, il nathrezim stesso: tolto di mezzo Mal'Ganis, il piano del Re dei Lich per sottrarsi a Kil'jaeden era iniziato. Ormai Arthas era un suo servo, il primo dei cavalieri della morte al servizio del Flagello; poco dopo la morte di Mal'Ganis, Arthas uccise e trasform\u00f2 in non morti i suoi stessi uomini.\nLa distruzione dei regni di Lordaeron.\nTornato a Lordaeron, Arthas venne accolto come l'eroe che aveva sconfitto per sempre i non morti e gli untori della Piaga: il regno venne per\u00f2 gettato nella disperazione quanto il principe uccise suo padre, re Terenas, prendendone il posto, e facendo calare le armate del Flagello dei non morti su Lordaeron.\nNon molto tempo dopo, Arthas venne convocato dal nathrezim Tichondrius, ricevendo l'ordine di ricostituire il Culto dei Dannati e di riportare in vita Kel'Thuzad. Per ottemperare a questo scopo, il principe aveva bisogno innanzitutto di un'urna magica per contenere le ceneri del negromante defunto, urna contenente le ceneri del padre e protetta dai paladini della Mano d'Argento. Sterminati i paladini, compreso il suo vecchio mentore Uther, e gettate al vento le ceneri di Terenas, Arthas diresse le sue armate verso Quel'Thalas, sede del magico Pozzo Solare, che avrebbe dovuto usare per far resuscitare Kel'Thuzad.\nNonostante la difesa accanita degli alti elfi, guidati dalla loro caporanger Sylvanas Ventolesto, le truppe di Arthas riuscirono ad entrare a Lunargenta e raggiungere l'Isola di Quel'Danas, dove Kel'Thuzad venne riportato in vita in forma di lich, corrompendo irrimediabilmente il Pozzo Solare; durante il sacco del regno elfico viene sterminata gran parte della popolazione, compresi Sylvanas (che venne riportata in vita come banshee) e re Anasterian Solealto.\nTramite un portale magico, uno dei signori della Legione Infuocata, l'eredar Archimonde, ordin\u00f2 a Kel'Thuzad di recuperare il libro degli incantesimi di Medivh, custodito a Dalaran. Assediata la citt\u00e0-stato, le truppe di Arthas riuscirono a farsi strada fra le sue difese magiche, uccidendo gran parte dei suoi arcimaghi, tra cui il maestro di Jaina, Antonidas, e recuperando il tomo. Grazie ad esso, Kel'Thuzad riusc\u00ec ad evocare Archimonde ad Azeroth, il quale come prima cosa rase al suolo Dalaran: l'arrivo dell'eredar, inoltre, tolse importanza ad Arthas e Kel'Thuzad, che rimasero nell'ombra mentre l'attenzione della Legione si spostava sul suo scopo primario, Nordrassil.\nSu ordine del Re dei Lich, Arthas segu\u00ec di nascosto la Legione a Kalimdor, dove convinse l'elfo della notte Illidan Grantempesta ad assorbire il potere del Teschio di Gul'dan: grazie ad esso, l'elfo riusc\u00ec ad uccidere Tichondrius, liberando cos\u00ec involontariamente il Re dei Lich da un altro dei suoi controllori.\nRitorno a Nordania.\nTornato a Lordaeron, Arthas scaccia i Signori del terrore Detheroc, Balnazzar e Varimathras, e diventa il nuovo re di quelle terre e padrone del Flagello. Tuttavia, durante i massacri nei villaggi degli umani e dei paladini sfuggiti alla prima epurazione, Arthas sente i suoi poteri affievolirsi, e gli appare il Re dei Lich, che lo informa di star perdendo il suo potere, lo avverte di un grande pericolo a Nordania e gli ordina di ritornate in quelle distese ghiacciate. I Signori del terrore sentono che il re Arthas sta perdendo i suoi poteri e ne approfittano per rubargli gran parte dei suoi non morti e per tendergli un'imboscata e ribellarsi, ma Arthas riesce a fuggire da Lordaeron, e, in seguito, grazie al salvataggio di Kel'Thuzad, anche da una nuova imboscata ordita da Sylvanas Ventolesto, la quale comincia a riacquistare la sua volont\u00e0 a causa dell'allentamento del controllo mentale che il Re dei Lich aveva su di lei, causato dalla perdita dei poteri del Re stesso. Prima di imbarcarsi Arthas affida il suo regno al lich Kel'Thuzad, l'unico rimastogli fedele.\nApprodato a Nordania, trova una base degli elfi del sangue guidati da Kael'thas Solealto e riesce a sconfiggerli grazie anche all'arrivo del suo nuovo alleato Anub'arak, inviatogli in soccorso dal Re dei Lich. Con lui decide di passare per l'antico regno sotterraneo di Azjol-Nerub, una scorciatoia che gli permetter\u00e0 di arrivare in tempo per salvare il Re dei Lich. Qui sconfigge i nani ancora vivi di Muradin Barbabronzea, e altre numerose creature che cercano di bloccargli la strada, tra cui i Nerubiani nemici di Anub'arak. Infine arriva a Corona di Ghiaccio, giusto in tempo per sconfiggere le armate di Illidan.\nDopo la vittoria ferisce gravemente in duello Illidan, entra nel trono ghiacciato e prendendo l'elmo di Ner'zhul si fonde con lui, diventando il nuovo, potentissimo Re dei Lich.\nDopo la fusione.\nDopo la fusione, Arthas dorme per molti anni; nei suoi sogni consuma lo spirito di Ner'zhul e bandisce Matthias Lehner, lo spirito di un bambino, il cui nome \u00e8 l'anagramma di \"Arthas Menethil\"; Matthias rappresenta tutto ci\u00f2 che restava dell'Arthas di un tempo, capace di compassione e di amore.\nRisvegliatosi, Arthas si toglie il suo stesso cuore, convinto che ogni cosa che aveva di mortale lo rendesse pi\u00f9 debole. Ora in grado di muoversi, viaggia fino al punto in cui era morta la prima consorte del drago Malygos, Sindragosa, e qui la resuscita come uno dei pi\u00f9 potenti draghi dei ghiacci non morti al suo servizio.\nTempo dopo scaglia una nuova Piaga su Kalimdor e sui Regni Orientali, e quando viene curata spedisce orde di abomini e draghi dei ghiacci ad attaccare Orgrimmar e Roccavento. In seguito a ci\u00f2, sia l'Alleanza che l'Orda salpano per Nordania con l'intento di dar battaglia al Flagello.\nTutti questi attacchi il Re dei Lich li pens\u00f2 per attirare potenti eroi a Nordania, dove intendeva corromperli ed usarli contro la loro stessa gente, in maniera simile al percorso che lui stesso aveva fatto.\nLa morte.\nTempo dopo, sia Jaina che Sylvanas guidarono un gruppo di eroi (rispettivamente dell'Alleanza e dell'Orda) per sconfiggere il Re dei Lich; Jaina guid\u00f2 il suo gruppo anche nell'intento di avere le prove che l'uomo che aveva amato non era del tutto scomparso, prove che in un primo momento non riesce a recuperare. Entrambe le spedizioni fallirono.\nIn seguito, un altro gruppo di campioni venne guidato da Tirion Fordring. Incapacitato Tirion, Arthas uccise in un sol colpo tutti i campioni, preparandosi poi a resuscitarli al suo servizio. Venne per\u00f2 fermato da Tirion, liberatosi, che riusc\u00ec con la spada Brandicenere a spezzare Gelidanima, liberando le anime in essa rinchiuse, tra cui anche quella di re Terenas. Ci\u00f2 indebol\u00ec molto Arthas, e i campioni, riportati in vita da Terenas, riuscirono infine a ferirlo a morte, liberando anche il suo spirito dalla morsa della lama. Arthas mor\u00ec qualche istante dopo, tra le braccia dello spirito di suo padre, mentre il ruolo del Re dei Lich, che non poteva essere distrutto, venne preso da Bolvar Domadraghi.\nGli avventurieri rinvengono inoltre una serie di oggetti appartenuti ad Arthas, fra cui un medaglione di Jaina, un distintivo della Mano Argentata ed altre cose, segno che lo spirito di Arthas non era andato completamente perduto.\nLa verit\u00e0 nascosta.\nArthas tuttavia non trov\u00f2 mai veramente pace\u02d0 ci\u00f2 che rimaneva di lui si ritrov\u00f2 confinato nei frammenti di Gelidanima insieme allo spirito di Ner'zhul che cerc\u00f2 di corromperlo facendogli brandire un'altra volta la lama. Un Cavaliere della Spada d'Ebano, giunto a Corona di Ghiaccio per forgiare con i frammenti della spada runica le spade Brandigelo e Mietigelo, una volta forgiate venne risucchiato all'interno delle spade dove trov\u00f2 Arthas e Ner'zhul. Istigato da Ner'zhul sul fatto che era un nemico, Arthas attacc\u00f2 il cavaliere ma venne sconfitto, mandando a monte il misterioso piano del suo aguzzino.\nAspetto.\nArthas era un uomo dai capelli d'oro come il grano e con gli occhi azzurri; indossava una possente armatura dorata con un mantello blu; quando divenne paladino della Mano d'Argento ottenne il martello dei paladini. Quando divenne Cavaliere della Morte la pelle divent\u00f2 mortalmente pallida, cos\u00ec come i capelli (in \"Arthas - L'ascesa del Re dei Lich\" vengono descritti \"bianchi come le ossa\"), mentre l'armatura venne sostituita con una grigia-scura ornata con teschi; al posto del martello ebbe Gelidanima. Quando divenne il Re dei Lich indoss\u00f2 l'Elmo del Dominio.\nPersonalit\u00e0.\nArthas era un uomo d'azione, coraggioso, impulsivo e diretto, rappresentava un vero e proprio leader ispiratore per i suoi uomini. Sempre brillante nelle conversazioni con gli altri personaggi, Arthas ha anche un forte senso di lealt\u00e0 verso i suoi soldati ed il suo regno.\nD'altra parte, Arthas \u00e8 stato vendicativo e di tanto in tanto ha perso il controllo. Ha agito spesso senza l'approvazione degli altri, ma sempre con buone intenzioni. Fu proprio il senso di lealt\u00e0 e l'amore per la propria gente a trasformarlo in ci\u00f2 che \u00e8 adesso: infatti prese la spada runica Gelidanima, accettando di offrire qualsiasi cosa e pagare qualunque prezzo per vedere salvo il suo popolo; ironicamente il prezzo sarebbe stato diventare colui che l'avrebbe distrutto. Dopo la morte di suo padre, Arthas afferm\u00f2 di non provare rimorso, vergogna o piet\u00e0: segno che la sua anima era stata rubata dalla spada. Qui nacque un nuovo Arthas, una sua versione spietata e cinica con un amaro senso dell'umorismo.\nEppure la spada non riusc\u00ec a rubare completamente la sua anima: una piccola parte lott\u00f2 fino alla fine. Come confermato da Uther nelle Sale dei Riflessi, che \"una piccola parte di Arthas sia rimasta nella mente del Re dei Lich\" e sembra essere tutto ci\u00f2 che lo ha trattenuto dall'annientare tutti i viventi. In seguito il Re dei Lich distrusse questa debole e blanda presenza all'interno della sua mente."}
{"id": "1156779", "revid": "1876278", "url": "https://it.wikipedia.org/wiki?curid=1156779", "title": "Frigido (fiume)", "text": "Il Frigido \u00e8 un fiume della Toscana lungo 17\u00a0km che scorre in provincia di Massa Carrara.\nCorso del fiume.\nNasce a Forno, nel territorio comunale di Massa, alle spalle del fabbricato della vecchia filanda. Particolare \u00e8 il suo coefficiente di deflusso, pari a 2; ci\u00f2 significa che riversa annualmente in mare un volume d'acqua doppio rispetto alle precipitazioni che cadono nel suo bacino idrografico. Tale stranezza deriva dal fatto che il bacino idrogeologico \u00e8 pi\u00f9 ampio di quello idrografico, cos\u00ec da alimentare la sorgente anche con acque sottratte agli adiacenti e ad essa opposti bacini dell'Aulella e del Serchio. Ci\u00f2 si spiega con la composizione della catena montuosa apuana, costituita da rocce molto permeabili per fessurazione e carsismo (marmi, grezzoni, calcari selciferi, calcare cavernoso, calcare massiccio), la quale si comporta come un enorme serbatoio acquifero che assorbe le abbondanti precipitazioni.\nIl fiume aumenta la sua portata con le acque di due canaloni, chiamati rispettivamente \"Regolo\" e \"Fondone\" provenienti uno dal Monte Sagro e l'altro dal Monte Rasori (Alpi Apuane); scorrendo poi in un'impervia valle contornata dalle cime delle Apuane, riceve da sinistra gli affluenti \"Renara\" e \"Fosso di Antona\", da destra il canale del Cartaro, bagnando poi il centro di Canevara, per poi giungere in breve nella parte Nord-Ovest della citt\u00e0 di Massa. Dopo un percorso di circa 17 chilometri sfocia nel Mar Ligure presso Marina di Massa. \nL'impatto ambientale delle cave di marmo apuane sul corso d'acqua \u00e8 oggetto di una dura battaglia da parte del movimento No Cav. \nRegime.\nIl regime idraulico del Frigido, seppur torrentizio, pu\u00f2 beneficiare di una certa alimentazione carsica, tipica delle Apuane, mostrando una certa copiosit\u00e0 di portate, nonostante la sua scarsa estensione di bacino idrografico (appena 61\u00a0km\u00b2).\nIn realt\u00e0, proprio per la natura carsica del fiume, il bacino di alimentazione del fiume \u00e8 assai pi\u00f9 ampio di quello idrografico, potendo cos\u00ec usufruire anche di una parte degli apporti dal bacino del fiume Serchio.\nIn estate il fiume mostra cos\u00ec una minima assoluta di 0,3\u00a0m\u00b3/s a fronte di una media annua abbastanza elevata di circa 6,5\u00a0m\u00b3/s.\nIl fiume risente per\u00f2, in caso di piogge particolarmente violente, della sua natura torrentizia in quanto pu\u00f2 causare in caso di forti precipitazioni piene disastrose anche superiori ai 700\u00a0m\u00b3/s.\nEventi storici.\nDal 1890 al 1935 la vallata del fiume Frigido fu interessata dal passaggio della tranvia di Massa, una linea a scartamento metrico con trazione a vapore che movimentava le merci ed i passeggeri, dalla localit\u00e0 Forni fino all'abitato di Marina di Massa, passando per il centro cittadino. Da quest'ultimo aveva origine una breve diramazione di collegamento con la stazione ferroviaria. Un ponte sul Frigido, unica infrastruttura in sede propria della tranvia, era presente poco a nord rispetto all'attuale tracciato dell'autostrada A12.\nIl 13 giugno del 1944 avvenne la \"Strage di Forno\", allorch\u00e9 il paese venne rastrellato dalle truppe nazi-fasciste. Sessanta civili vennero avviati sulle sponde del Frigido, in localit\u00e0 Sant'Anna, dove vennero poi fucilati; altrettanti furono i deportati in Germania.\nIl 10 settembre dello stesso anno ebbe luogo la strage detta \"del Frigido\" per mano delle SS; le vittime furono 170 persone tra le quali don Giorgio Bigongiari."}
{"id": "1156783", "revid": "121631751", "url": "https://it.wikipedia.org/wiki?curid=1156783", "title": "Carl von Ossietzky", "text": "Biografia.\nNacque in una famiglia di origine polacca, rimanendo orfano di padre nel 1891, all'et\u00e0 di 2 anni. Nel 1898 la madre si rispos\u00f2 con Gustav Walther, attivista socialdemocratico, che influenz\u00f2 decisivamente la crescita del giovane Carl. Nel 1906 abbandon\u00f2 gli studi per dedicarsi alla grande passione della sua vita, il giornalismo. Inizi\u00f2 a collaborare con testate di chiara ispirazione socialista, come il \"Das Freie Volk\" (\"La gente libera\").\nIl pacifismo.\nIl suo impegno alla ricerca della pace nel contesto del periodo precedente la prima guerra mondiale, lo port\u00f2 all'attenzione delle autorit\u00e0 che lo processarono per oltraggio al potere.\nIl 22 maggio 1914 Ossietzky spos\u00f2 Maud Woods, ricca nobildonna inglese, che intervenne economicamente per il rilascio del marito.\nNel giugno del 1916 venne chiamato alle armi, chiamata a cui dovette rispondere per non infrangere la legge. Dopo la fine della guerra rientr\u00f2 ad Amburgo; la volont\u00e0 di affermare la sua causa lo indusse ad impegnarsi con sempre maggiore energia allo sviluppo di un ideale pacifista nella sua terra. Divenne il segretario generale della \"Societ\u00e0 tedesca della pace\", fondando un mensile, il \"Mitteilungsblatt\", approfondimento delle tematiche pacifiste del movimento.\nNell'aprile del 1919 ader\u00ec alla Massoneria, nella Loggia di Amburgo \"Menschentum\" (\"Umanit\u00e0\"). Dal 1927 Ossietzky divenne coeditore del settimanale berlinese \"Die Weltb\u00fchne\", assieme a Kurt Tucholsky.\nL'incarcerazione.\nCon l'ascesa dei consensi del partito nazionalsocialista, Ossietzky si rese conto del mutamento politico del suo paese, ma prosegu\u00ec nella strenua difesa del dialogo. Nel marzo del 1929 una sua inchiesta dimostr\u00f2 il progressivo riarmo della nazione, la rifondazione della Luftwaffe e l'addestramento di piloti in Unione Sovietica, in violazione del Trattato di Versailles del 1919.\nPer questa indagine venne processato nel 1931, e condannato per spionaggio e alto tradimento a 8 mesi di prigione.\nNel gennaio 1933, il Partito nazista di Adolf Hitler sal\u00ec al potere in Germania. Il 28 febbraio successivo, Carl von Ossietzky fu nuovamente arrestato questa volta dalla Gestapo e trasferito prima alla prigione di Berlino, poi nel campo di concentramento di Sonnenburg ed infine in quello di Papenburg-Esterwegen.\nIl Premio Nobel.\nRicevuto il Premio Nobel per la pace nel 1935, il regime nazista rifiut\u00f2 di liberare il prigioniero, ammalatosi intanto di tubercolosi. Il premio non pot\u00e9 essere consegnato, poich\u00e9 il governo tedesco decise, a partire dal conferimento del Nobel per la pace a Ossietzky, di rifiutare qualsiasi premio indirizzato a personalit\u00e0 della nazione. Trasferito in un ospedale civile nel maggio del 1936, Ossietzky mor\u00ec nel 1938, nel letto d'ospedale, mentre era ancora sotto custodia della polizia tedesca.\nAltro.\nNel 1990 la figlia di Ossietzky, Rosalinda von Ossietzky-Palm, chiese il riesame del processo intentato al padre, ma la Corte suprema riconferm\u00f2 il verdetto del 1931."}
{"id": "1156785", "revid": "57342", "url": "https://it.wikipedia.org/wiki?curid=1156785", "title": "Carl Von Ossietzky", "text": ""}
{"id": "1156792", "revid": "1543377", "url": "https://it.wikipedia.org/wiki?curid=1156792", "title": "Dendronotacea", "text": "Dendronotacea \u00e8 un sottordine di molluschi nudibranchi.\nDescrizione.\nHanno rinofori retrattili. Fegato a due lobi, il destro pi\u00f9 piccolo."}
{"id": "1156793", "revid": "1543377", "url": "https://it.wikipedia.org/wiki?curid=1156793", "title": "Aeolidacea", "text": "Gli Aeolidacea sono un sottordine di molluschi nudibranchi.\nDescrizione.\nGli \"Aeolidacea\" hanno dei vistosi cerata sul corpo per la respirazione."}
{"id": "1156796", "revid": "1573940", "url": "https://it.wikipedia.org/wiki?curid=1156796", "title": "Arminacea", "text": "Arminacea \u00e8 un sottordine di molluschi nudibranchi.\nDescrizione.\nRinofori semplici, generalmente non retrattili. Fegato a due lobi, il destro pi\u00f9 piccolo dell'altro."}
{"id": "1156798", "revid": "16758", "url": "https://it.wikipedia.org/wiki?curid=1156798", "title": "Serie A (hockey)", "text": ""}
{"id": "1156799", "revid": "767487", "url": "https://it.wikipedia.org/wiki?curid=1156799", "title": "Aplocheilidae", "text": "La famiglia Aplocheilidae comprende 15 specie di pesci d'acqua dolce, appartenenti all'ordine \"Cyprinodontiformes\".\nDistribuzione e habitat.\nLe specie apparttenenti a questa famiglia sono diffuse in Africa, nell'Asia meridionale, in centro-sud America. \nAbitano paludi, stagni, pozze e bacini lenti.\nDescrizione.\nSeppur diversi tra i generi, gli aplocheilidi presentano un corpo allungato, con testa arrotondata, dorso e ventre poco pronunciati. La pinna dorsale e quella anale sono posizionati verso la parte terminale del corpo, la coda \u00e8 spesso ampia. Ci\u00f2 che colpisce maggiormente osservando questi pesci \u00e8 la livrea molto vivace e sgargiante, specialmente nei maschi.\nRiproduzione.\nLa stragrande maggioranza delle specie di aplocheilidi \u00e8 ovipara (si riproduce deponendo uova fecondate esternamente dal maschio), tuttavia 2 specie si riproducono con fecondazione interna, una delle quali presenta anche maschi provvisti di gonopodio. La specie \"Rivulus marmoratus\" \u00e8 ermafrodita.\nAcquariofilia.\nMolti Aplocheilidi sono ricercati dagli allevatori sia per la vivacit\u00e0 della colorazione che per la particolare riproduzione e durata della vita: molte specie infatti hanno una durata annuale o stagionale. Per questo sono considerate specie riservate agli esperti."}
{"id": "1156800", "revid": "7967", "url": "https://it.wikipedia.org/wiki?curid=1156800", "title": "Stan Vance", "text": ""}
{"id": "1156802", "revid": "729019", "url": "https://it.wikipedia.org/wiki?curid=1156802", "title": "Stazione di Berlino Amburgo", "text": "La stazione di Berlino Amburgo (in tedesco \"Berlin Hamburger Bahnhof\") \u00e8 una ex stazione ferroviaria di Berlino, attualmente trasformata in museo. Si trova nel quartiere di Moabit.\n\u00c8 oggi l'unica conservata delle vecchie stazioni di testa berlinesi. \u00c8 allo stesso tempo una delle stazioni ferroviarie pi\u00f9 antiche della Germania.\nStoria.\nLa stazione fu costruita nel 1846-47, per volere del direttore delle ferrovie Georg Ernst Friedrich Neuhaus, come capolinea della ferrovia Berlino-Amburgo.\nFu chiusa all'esercizio passeggeri gi\u00e0 nel 1884, sostituita dall'adiacente \"Lehrter Bahnhof\".\nNel 1906 fu inaugurato al suo interno un museo ferroviario.\nDurante la seconda guerra mondiale l'edificio fu fortemente danneggiato. Nel dopoguerra l'area, situata nella parte occidentale di Berlino, ma di propriet\u00e0 dell'amministrazione ferroviaria orientale (\"Deutsche Reichsbahn\"), fu chiusa al pubblico.\nSolo nel 1984, con la vendita delle aree ferroviarie all'amministrazione di Berlino Ovest, fu possibile restaurare la ex stazione e riaprire il museo ferroviario.\nMuseo del presente.\nNel 1987 il Senato di Berlino Ovest decise di collocare all'interno dell'edificio un museo per l'arte contemporanea. Allo stesso tempo la \"Stiftung Preu\u00dfischer Kulturbesitz\" (\"Fondazione per l'eredit\u00e0 culturale prussiana\") offr\u00ec la propria collaborazione per sovrintendere ai lavori.\nNel 1989 il Senato band\u00ec un concorso per i lavori di sistemazione dell'edificio, concorso vinto dall'architetto Josef Paul Kleihues. Nel 1996 il nuovo museo, battezzato \"Museum f\u00fcr Gegenwart\", fu cos\u00ec inaugurato.\nIl museo, oltre a raccogliere opere di arte contemporanea, ospita anche il \"Joseph-Beuys-Medien-Archiv\". L'installazione di luci al neon posta sulla facciata \u00e8 stata realizzata da Dan Flavin.\nCollezione.\nLa collezione allestita all'interno del museo comprende la collezione di Erich Marx e lavori di Anselm Kiefer, Joseph Beuys, Andy Warhol e Roy Lichtenstein, oltre ad altri innumerevoli artisti contemporanei. Oltre ad opere pittoriche, sono conservati presso il museo film, disegni, video e installazioni multimediali.\nDella collezione fanno parte anche numerose opere donate dalla \"Neue Nationalgalerie\" e dal 2004 ospita anche l'importante \"collezione Flick\"."}
{"id": "1156819", "revid": "729019", "url": "https://it.wikipedia.org/wiki?curid=1156819", "title": "Tour della Nazionale di rugby a 15 della Nuova Zelanda 1922", "text": "Nel 1922 gli All Blacks sono impegnati in un tour che tocca alcune citt\u00e0 della Nuova Zelanda e del Nuovo Galles del Sud.\nDa segnalare che il primo confronto tra la selezione nazionale e quella dei Maori.\nIl match con i Maori.\nAl termine dei due rispettivi tour i Maori affrontano gli All Blacks"}
{"id": "1156826", "revid": "1543377", "url": "https://it.wikipedia.org/wiki?curid=1156826", "title": "East Side Gallery", "text": "La East Side Gallery (letteralmente \u00abgalleria del lato orientale\u00bb) \u00e8 un memoriale internazionale alla libert\u00e0 ed \u00e8 il maggior tracciato rimasto in posizione originale del muro di Berlino. Questa sezione di muro \u00e8 lunga 1,3 km ed \u00e8 interamente dipinta con graffiti fatti da diversi artisti, riguardanti temi come la pace o comunque della caduta del muro in seguito alla fine della cosiddetta guerra fredda. Il lato posteriore fu dipinto nel 1990 e dal 1992 \u00e8 considerato monumento protetto.\nPosizione.\nLa East Side Gallery \u00e8 situata sulla M\u00fchlenstrasse, a lato della [Sprea]. Sorge fra la stazione Berlin Ostbahnhof e la fermata della metropolitana di Warschauer Stra\u00dfe, nel quartiere di Friedrichshain.\nEntrando nella \"striscia\" fra i due muri (laddove quello che guardava ad ovest sopravvive in sporadici tronconi) e lungo la Sprea, si pu\u00f2 notare il maestoso Oberbaumbr\u00fccke.\nVerso il lato di Warschauer Stra\u00dfe sorge un negozio di souvenir all'interno della galleria stessa.\nQuella che oggi \u00e8 identificata come East Side Gallery era, ai tempi della divisione, la parte del muro rivolta a est, da cui il nome. In quel punto il muro correva parallelamente alla Sprea. Per ragioni di spazio non fu possibile costruire tutta la complessa struttura confinaria; d'altra parte la Sprea la rendeva inutile, sostituendo di fatto la striscia di confine nel compito di contenimento tra i due muri, quello est e quello ovest. Le autorit\u00e0 della DDR decisero, pertanto, di erigere un solo muro (la sponda opposta della Sprea apparteneva a Berlino ovest).\nLa caratteristica curiosa di questa parte del muro \u00e8 che, pur essendo sul lato che guardava ad est, fu costruito come \"muro di confine 75\", il muro di quarta generazione che guardava ad ovest.\nAl momento della caduta del muro, la futura East Side Gallery era bianca immacolata: questa sorta di enorme \"tela\" fu offerta agli artisti di murales dell'epoca perch\u00e9 la dipingessero. A questa circostanza si deve la conservazione sotto tutela artistica dell'unico pezzo di muro di Berlino che ancora oggi consente di capire davvero cosa significasse sopportare una presenza cos\u00ec ingombrante nel cuore della citt\u00e0. C'\u00e8 da ipotizzare, infatti, che la sua conversione in galleria pittorica a cielo aperto l'abbia salvata dall'abbattimento.\nGalleria d'arte.\nLa East Side Gallery \u00e8 considerata la pi\u00f9 estesa galleria d'arte all'aperto del mondo. Essa \u00e8 ricoperta da circa 106 murales di artisti provenienti da ogni parte del mondo e sono dipinti sul lato orientale del Muro.\nTra i graffiti pi\u00f9 famosi si ricordano quello del bacio fra Erich Honecker e Leonid Bre\u017enev e della Trabant che sfonda il muro.\nLa galleria di graffiti corre anche sul lato opposto del muro, nelle sezioni (pi\u00f9 sporadiche) che guardano a ovest. Nel lato interno i disegni cambiano con pi\u00f9 frequenza, ma non mancano aggiunte (piccole e grandi) anche in quello stradale.\nGli artisti.\nIl primo murales fu dipinto da Christine Mac Lean nel dicembre 1989, poco dopo la caduta del muro. Ci sono pitture di Kasra Alavi, Kani Alavi, Jim Avignon, Thierry Noir, Ingeborg Blumenthal, Ignasi Blanch i Gisbert e molti altri ancora. Qui una lista degli artisti con gli eventuali titoli dei pezzi: "}
{"id": "1156827", "revid": "802939", "url": "https://it.wikipedia.org/wiki?curid=1156827", "title": "Rugby a 15 nel 1923", "text": "Attivit\u00e0 Internazionale.\nMatch celebrativo.\nIl 1\u00ba novembre si disputa a Rugby, nel cortile della Rugby School un match celebrativo di portata storica: nel luogo dove la leggenda dice sia nato il gioco del rugby si affrontano due selezioni: una formata da giocatori inglesi e gallesi e una da giocatori irlandesi e scozzesi.\nBarbarians.\nIl Club ad Inviti dei Barbarians disputa i seguenti incontri:"}
{"id": "1156828", "revid": "1305772", "url": "https://it.wikipedia.org/wiki?curid=1156828", "title": "Salechard", "text": "Salechard (in russo \u0421\u0430\u043b\u0435\u0445\u0430\u0440\u0434) \u00e8 il capoluogo del Circondario autonomo Jamalo-Nenec situato in Russia.\nLa citt\u00e0 \u00e8 sita esattamente sul circolo polare artico, nell'estremo nord della Russia, circa 1700\u00a0km a nord est di Mosca. \u00c8 stata costruita sulla riva destra del fiume Ob, alla confluenza del fiume Poluj. \u00c8 sede di un'universit\u00e0 e dispone di un aeroporto.\nIl fuso orario \u00e8 UTC+5.\nStoria.\nNel 1595, dei coloni russi, seguendo l'avanzata di Ermak Timofeevi\u010d fondarono una colonia chiamata \"Obdorsk\" (\u041e\u0431\u0434\u043e\u0440\u0441\u043a) (in virt\u00f9 della sua collocazione presso il fiume Ob') al posto di un accampamento ostiaco chiamato \"Polnovat-Vo\u017e\".\nLa regione attorno ad Obdorsk fu chiamata col nome di kraj di Obdorsk o \"Obdorija\" con l'intervento degli zar. Il 10 dicembre 1930, Obdorsk divenne il centro amministrativo del nuovo distretto nazionale Iamal.\nObdorsk venne ribattezzata Salechard nel 1933 e ottenne lo status ufficiale di citt\u00e0 nel 1938. Nel 1959 contava 16.600 abitanti, 36.827 nel 2002 e 38.343 nel 2005.\nEconomia.\nIl Circondario autonomo Jamalo-Nenec \u00e8 il pi\u00f9 importante produttore di gas naturale in Russia; a Salechard ha sede la Novatek, che \u00e8 la seconda pi\u00f9 grande impresa nazionale produttrice di questo combustibile.\nL'economia dell'insediamento conta anche sull'industria della pesca tramite il porto di \"Novyj Port\", sulla baia dell'Ob', 270\u00a0km a nord di Salechard.\nInfrastrutture e trasporti.\nTreno.\nSalechard \u00e8 collegata a Vorkuta attraverso la linea ferroviaria uralo-polare. Nel 1949 Iosif Stalin aveva iniziato un progetto di collegamento (sempre ferroviario) della citt\u00e0 con Igarka ma alla sua morte, nel 1953, il progetto (che cost\u00f2 la vita a migliaia di prigionieri dei Gulag) venne abbandonato.\nAereo.\nL'Aeroporto di Salechard \u00e8 la base della compagnia aerea russa statale Jamal Airlines, che effettua voli di linea con una flotta composta da aerei ed elicotteri per numerose destinazioni regionali e nazionali.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1156830", "revid": "327773", "url": "https://it.wikipedia.org/wiki?curid=1156830", "title": "Tunguska Pietrosa", "text": "La Tunguska Pietrosa (in russo \u041f\u043e\u0434\u043a\u0430\u043c\u0435\u043d\u043d\u0430\u044f \u0422\u0443\u043d\u0433\u0443\u0441\u043a\u0430, \"Podkamennaja Tunguska\", letteralmente \"Tunguska sotto la pietra\") \u00e8 un fiume della Russia, che corre per 1.865 km nella Siberia centrale drenando circa della parte meridionale del grande altopiano della Siberia centrale (chiamata altopiano della Tunguska) e confluendo da destra nello Enisej. Il suo nome si origina dal fatto che per alcune porzioni del suo corso scorre sotto un \"letto\" di ciottoli, senza un corso apparente.\nPercorso.\nNasce dal versante nordorientale delle Alture dell'Angara dalla confluenza del Katanga e del T\u0117t\u0117r\u0117, fluendo con andamento medio est-ovest su tutto il suo percorso; sfocia nello Enisej nel suo basso corso, all'estremit\u00e0 settentrionale delle alture omonime. Nel suo corso riceve molti affluenti, i maggiori dei quali sono la \u010cunja da destra, il Kamo e il Vel'mo da sinistra.\nNon incontra centri abitati di rilievo, dato che attraversa zone pressoch\u00e9 spopolate a causa della durezza del clima; i principali sono gli insediamenti di Vanavara e Bajkit. La stessa rigidit\u00e0 climatica fa s\u00ec che il fiume sia gelato per la maggior parte dell'anno (da ottobre a maggio); nei restanti mesi, il fiume \u00e8 navigabile per 571\u00a0km a monte della foce, fino a Bajkit.\nRegime.\nIl fiume ha una portata media, alla foce, intorno ai ; questo valore nasconde in realt\u00e0 grosse variazioni, comprese fra minimi invernali di 3\u2013 e massimi estivi che possono raggiungere i , quando si hanno estese inondazioni.\nL'evento di Tunguska.\nIl bacino del fiume fu teatro, il 30 giugno 1908, di un catastrofico evento che si pensa possa essere attribuito alla caduta di un asteroide; l'impatto (dalla potenza stimata intorno ai 10-15 megatoni) ebbe come risultato unicamente l'abbattimento di molti milioni di alberi su una superficie di 2.150\u00a0km\u00b2, visto il bassissimo livello di popolamento della zona. Data la potenza sviluppata, se l'evento si fosse verificato in una zona urbana avrebbe portato distruzione totale su molte centinaia di chilometri quadrati."}
{"id": "1156836", "revid": "1318658", "url": "https://it.wikipedia.org/wiki?curid=1156836", "title": "Fattore di emissione", "text": "Il fattore di emissione \u00e8 definito come il rapporto tra l'emissione di un inquinante da una data sorgente emissiva e l'unit\u00e0 di indicatore della sorgente stessa. L'indicatore \u00e8 una quantit\u00e0 atta a descrivere nel modo migliore un'attivit\u00e0 emissiva (ad esempio per l'incenerimento di rifiuti \u00e8 la quantit\u00e0 di rifiuti inceneriti, espressa in t/anno, mentre per un forno di cementificio pu\u00f2 essere la quantit\u00e0 di combustibile bruciata, espressa in GJ/anno). \nL'unit\u00e0 di misura del fattore di emissione consiste dell'unit\u00e0 di misura del numeratore (che \u00e8 quella dell'emissione) e da quella del denominatore (che \u00e8 quella dell'indicatore).&lt;br&gt;\nAd esempio, il fattore di emissione degli ossidi di azoto da cottura del clinker in un cementificio si misura in g/GJ.&lt;br&gt; \nNel caso di una combustione, occorre precisare che il fattore di emissione di ogni inquinante dipende dal combustibile, e in certi casi \u00e8 possibile calcolarlo a partire da un'apposita formula a partire da determinate caratteristiche del combustibile stesso. Cos\u00ec le emissioni di ossidi di zolfo da una combustione dipendono in modo stechiometrico dal tenore di zolfo nel combustibile bruciato.&lt;br&gt; \nUn'altra caratteristica di cui occorre tenere conto \u00e8 la tecnologia di abbattimento dei fumi ai camini. Se non diversamente specificato, i fattori di emissione si intendono a monte di ogni sistema di abbattimento. Altrimenti possono invece fare riferimento all'emissione in uscita al camino, ovvero comprendere gli effetti di eventuali sistemi di abbattimento.&lt;br&gt;\nLa scelta dei fattori di emissione pi\u00f9 adatti \u00e8 particolarmente critica, e presenta numerosi problemi di affidabilit\u00e0. Deve essere effettuata in base alle caratteristiche del singolo impianto, ricavando i dati dalla letteratura tecnico-scientifica del settore, e adattando i dati bibliografici alla particolare situazione applicativa."}
{"id": "1156840", "revid": "78273", "url": "https://it.wikipedia.org/wiki?curid=1156840", "title": "Luigi di Savoia Duca degli Abruzzi (incrociatore leggero)", "text": ""}
{"id": "1156845", "revid": "1573940", "url": "https://it.wikipedia.org/wiki?curid=1156845", "title": "Goniodorididae", "text": "Goniodorididae \u00e8 una famiglia di molluschi nudibranchi.\nTassonomia.\nLa famiglia comprende i seguenti generi:"}
{"id": "1156846", "revid": "88740", "url": "https://it.wikipedia.org/wiki?curid=1156846", "title": "Osteria del Curato", "text": "Osteria del Curato \u00e8 una frazione di Roma Capitale, situata in zona Z. XVIII Capannelle, nel territorio del Municipio Roma VII (ex Municipio Roma X).\nSorge sull'angolo sud-ovest dello svincolo di via Tuscolana con il Grande Raccordo Anulare, nella zona urbanistica 10E Lucrezia Romana (zona \"O\" 33) e rientra nel piano di Zona n. 31 Osteria del Curato.\nStoria.\nNel XVII secolo \u00e8 documentata la presenza di un casale con un'osteria comunemente detta \"del Curato\" poich\u00e9, secondo la tradizione, un padre curato preparava da mangiare per i contadini della zona..\nAgli insediamenti originari nei pressi della fermata Anagnina della linea A (metropolitana di Roma) della metropolitana di Roma si sono aggiunti quelli di Osteria del Curato 1 (alla fine degli anni '90 piano di Zona B20) e Osteria del Curato 2 (negli anni 2005-06, piano di Zona D6).\nL'osteria che d\u00e0 il nome alla localit\u00e0, era tra le pi\u00f9 antiche e famose di Roma. Bartolomeo Pinelli, noto disegnatore e incisore romano del XIX secolo, fece una incisione della localit\u00e0 con un suo autoritratto. Posta sulla via percorsa dai carretti che portavano il vino dei Castelli Romani fino in citt\u00e0, era un punto di sosta utile perch\u00e9 isolato nella campagna.\nAveva anche una piccola cappella, come spesso accadeva, per i viandanti e gli abitanti della campagna intorno. Era propriet\u00e0 della parrocchia e prebenda di San Giovanni in Laterano.\nNon si hanno notizie certe sulla prima edificazione, probabilmente assai antica, in quanto posta sulla strada Anagnina, molto utilizzata nel periodo medievale.\nMonumenti e luoghi d'interesse.\nSiti archeologici.\nNel territorio ci sono aree di notevole interesse archeologico, soprattutto verso la via di Capannelle, dove si trovano i ruderi della Villa dei Sette Bassi, e lungo via del Casale Ferranti.\nOdonimia.\nLe strade della zona sono dedicate a comuni e localit\u00e0 della Calabria. Altre strade, nell'area sud della frazione, sono dedicate a pittori del XX secolo. Vi sono poi alcuni toponimi locali.\nInfrastrutture e trasporti.\nL'area \u00e8 servita dalla fermata Anagnina della metropolitana, infrastruttura che nel 1980 sostitu\u00ec il pi\u00f9 esteso collegamento costituito dalla rete delle tranvie dei Castelli Romani."}
{"id": "1156851", "revid": "1573940", "url": "https://it.wikipedia.org/wiki?curid=1156851", "title": "Ancula", "text": "Ancula \u00e8 un genere di molluschi nudibranchi della famiglia Goniodorididae.\nTassonomia.\nIl genere comprende le seguenti specie:"}
{"id": "1156857", "revid": "1305772", "url": "https://it.wikipedia.org/wiki?curid=1156857", "title": "Via del Mare", "text": ""}
{"id": "1156860", "revid": "1573940", "url": "https://it.wikipedia.org/wiki?curid=1156860", "title": "Goniodoris", "text": "Goniodoris \u00e8 un genere di molluschi nudibranchi della famiglia Goniodorididae.\nTassonomia.\nIl genere comprende le seguenti specie:\nSono inoltre state descritte le seguenti entit\u00e0, di dubbia validit\u00e0 tassonomica:\nSinonimi obsoleti.\nLe seguenti specie, in precedenza attribuite a questo genere, sono state poste in sinonimia:"}
{"id": "1156867", "revid": "228587", "url": "https://it.wikipedia.org/wiki?curid=1156867", "title": "The Nightfly", "text": "The Nightfly \u00e8 il primo album in studio da solista del cantautore statunitense Donald Fagen, pubblicato il 1\u00ba ottobre 1982.\nIl disco.\n\"The Nightfly\" (dal soprannome di un disc jockey molto famoso quando Fagen era ragazzino) \u00e8 sostanzialmente un disco autobiografico, un \"concept album\" in cui il musicista statunitense ripercorre gli anni della sua giovinezza.\nIn \"I.G.Y.\" (\"International Geophysical Year\") per esempio parla dell'ottimismo per la scienza che c'era nel 1958, in \"Goodbye Look\" della rivoluzione cubana vista con gli occhi di un bambino americano dell'epoca, in \"Ruby Baby\" delle prime feste, in \"Maxine\" del suo primo amore, in \"New Frontier\" della paura per la guerra fredda.\nPrimo album interamente in digitale, \u00e8 ricordato anche per la straordinaria qualit\u00e0 dell'incisione, al punto che ancora oggi viene utilizzato per testare la qualit\u00e0 degli impianti hi-fi. Tra CD ed LP quest'ultimo viene considerato superiore e resta uno dei riferimenti in campo audiofilo. Purtroppo nelle successive realizzazioni gli ingegneri del suono non sono mai riusciti ad eguagliare la strepitosa dinamica e qualit\u00e0 di \"The Nightfly\".\nParticolare fortuna ebbe il singolo \"New frontier\", che fu accompagnato da un divertente video a cartoni animati ispirato all'America dell'era Kennedy ed alla minaccia dell'atomica. In un'intervista concessa a Capital Radio (Londra) nel 1988 Fagen ha dichiarato che il testo del brano in questione illustra i dialoghi tra ragazzi durante un party estemporaneo, organizzato dentro un rifugio antiatomico, approfittando dell'assenza dei loro genitori fuori per il week-end. Gli interventi di chitarra solista di matrice bluesy all'interno della stessa traccia sono opera di Larry Carlton.\nIl disco riprende molte delle linee melodiche del gruppo - in particolare di \"Gaucho\".\nPur non essendo stato all'epoca un successo di grandi dimensioni, ha continuato a vendere negli anni con regolarit\u00e0, diventando un \"longseller\", tanto che nel 2007 ne \u00e8 uscita una versione celebrativa, un cofanetto con 3 CD contenente oltre alle canzoni gi\u00e0 note molto materiale extra."}
{"id": "1156872", "revid": "122594935", "url": "https://it.wikipedia.org/wiki?curid=1156872", "title": "Historia Mongalorum", "text": "L'Historia Mongalorum \u00e8 un'opera di frate Giovanni da Pian del Carpine redatta in due edizioni \nAl contrario della lettera di frate Guglielmo di Rubruck inviata \"all'eccellentissimo e cristianissimo sovrano Luigi\" (citazione dal preambolo della lettera stessa), non pu\u00f2 essere definito un libro di viaggio, ma \u00e8 pi\u00f9 propriamente un trattato. La sua struttura \u00e8 rigida e ben delineata: la seconda edizione comprende 9 capitoli, di cui il nono aggiunto proprio in quest'ultima.\nStoria e tematiche.\nLa prima stesura del testo fu eseguita da frate Giovanni durante il viaggio verso Karakorum e al ritorno, per poi venir revisionata durante un lungo periodo di soggiorno a Roma. La Prima edizione \u00e8 la trascrizione prima, la seconda edizione \u00e8 la conseguenza delle integrazioni proprie del soggiorno in Roma.\nL'opera nacque come tentativo di rispondere ad una esigenza di carattere pi\u00f9 politico che teologico, ovvero viene analizzato al suo interno il popolo mongolo con dettagliate analisi sulla sua forza e sulla sua organizzazione sociale e militare.\nFrate Giovanni part\u00ec nel 1245. Appena quattro anni prima i Mongoli avevano preoccupato l'Europa ed in particolare l'Europa dell'Est: Bela IV, re d'Ungheria dal 1235 al 1270, accus\u00f2 il Papa di essere uno dei principali responsabili del proprio annientamento (Bela IV chiese aiuto ma non il Papa e nessun altro sovrano si mobilit\u00f2 per rispondere all'appello).\nNel 1245 Papa Innocenzo IV decise di affrontare la \"questione mongola\", inviando per tramite di frate Giovanni una lettera al Gran Khan G\u00fcy\u00fck (Gran Khan dell'impero Mongolo dal 1246 al 1248); la lettera non era accomodante, e la paura che i \"Tatari\" (visti dall'Europa cattolica come l'Anticristo) volessero distruggere il vecchio continente sottraendolo al dominio politico e culturale del Vaticano pervade la missiva indirizzata al Gran Khan. \nDa questi timori nascono la missione di frate Giovanni (francescano) e la stesura di un'opera che contiene avvertimenti, considerazioni e riflessioni sul mondo mongolo analizzato sotto numerosi suoi aspetti (essenzialmente riconducibili ad una prospettiva di scontro militare).\nA frate Giovanni stava a cuore soprattutto questo tema. Egli sapeva infatti che l'Europa non sarebbe stata in grado di fronteggiare un secondo attacco mongolo (si era salvata dalla prima invasione militare grazie alla morte del Gran Khan che impose a tutti i possibili eredi il ritorno a Karakorum), e quando Guyuk conged\u00f2 il francescano offrendogli la guida di alcuni ambasciatori mongoli, Giovanni rifiut\u00f2 immediatamente per diversi motivi, tutti chiaramente elencati nell'Historia Mongalorum: se i Mongoli avessero visto le discordie e le divisioni europee si sarebbero sentiti legittimati a intervenire; approfittando dell'ambasceria i Mongoli avrebbero potuto esplorare il territorio; temeva per l'incolumit\u00e0 degli ambasciatori stessi, perch\u00e9 \"le nostre genti sono arroganti e superbe\". A quel punto sarebbe stata inevitabile l'invasione mongola in Europa.\nIl fatto che tutto il trattato sia orientato in funzione bellica \u00e8 dimostrabile anche in paragrafi che a prima vista non sono correlati alla guerra, ad esempio il primo paragrafo del secondo capitolo, sull'aspetto fisico. Frate Giovanni spiega infatti al Papa come sono esteticamente i Mongoli, non per gusto della descrizione o della completezza, ma perch\u00e9 in caso di guerra si deve essere in grado, nel momento in cui si fanno dei prigionieri, di capire quali tra questi prigionieri sono Mongoli e quali sono invece persone appartenenti a popoli che i Mongoli hanno sottomesso e schiavizzato, obbligandoli ad andare in guerra.\nQuesto riconoscimento \u00e8 fondamentale per due motivi: le persone di questi popoli sottomessi farebbero volentieri a meno di combattere per i Mongoli e sono propense a schierarsi con gli eserciti nemici dei Mongoli; ai Mongoli dei prigionieri non Mongoli non interessa, ma se una citt\u00e0 riesce a prendere prigioniero qualche mongolo quella pu\u00f2 ottenere come riscatto immense ricchezze o, se non si vogliono riscatti, quella citt\u00e0 si sarebbe assicurata pace e sicurezza per molto tempo. Questo perch\u00e9 i Mongoli si amano molto l'un l'altro e non si muovono mai per strade che danneggiano un loro compagno."}
{"id": "1156874", "revid": "30445", "url": "https://it.wikipedia.org/wiki?curid=1156874", "title": "Opercolo", "text": "L'opercolo \u00e8 un organo mobile, simile ad un coperchio (\"operculum\" significa appunto \"coperchio\"), che chiude l'apertura di una cavit\u00e0 in animali, vegetali o funghi.\nAnimali.\nTipicamente nei molluschi dotati di conchiglia \u00e8 un disco corneo (talvolta calcificato) che sigilla l'apertura della conchiglia quando l'animale vi si ritira. Negli anfibi invece l'opercolo \u00e8 un peculiare ossicino che vibrando trasmette il suono alle coste, migliorando la percezione del suono da parte degli anfibi, primi in assoluto ad essere in grado di usare la vocalizzazione nel corso dell'evoluzione.\nNegli alveari \u00e8 il tappo di cera con cui le api sigillano le celle del favo dopo averle riempite di miele.\nNei pesci vertebrati \u00e8 la copertura posta a protezione delle branchie. L'opercolo \u00e8 presente negli osteitti e assente nei condroitti, ad eccezione degli olocefali.\nVegetali.\nNelle piante carnivore del genere \"Sarracenia\" o nella \"Darlingtonia californica\" l'opercolo \u00e8 un'espansione della foglia che copre l'apertura dell'ascidio, proteggendolo dalla pioggia.\nIn botanica costituisce l'organo di chiusura della capsulina dello sporofito nei muschi.\nFunghi.\nNei funghi della divisione Ascomycota \u00e8 un tipo di copertura della capsula (\"asco\") contenente le spore, che si rompe quando queste maturano.\nFarmaceutica.\nLe capsule medicinali si dividono in 2 categorie, quelle morbide (composte da un unico involucro non separabile) e quelle dure (Opercoli) le quali normalmente vengono vendute alla ditta farmaceutica che le riempie con il proprio prodotto."}
{"id": "1156879", "revid": "298055", "url": "https://it.wikipedia.org/wiki?curid=1156879", "title": "Taylor Townsend (personaggio)", "text": ""}
{"id": "1156884", "revid": "187", "url": "https://it.wikipedia.org/wiki?curid=1156884", "title": "Fondazione pistoiese Jorio Vivarelli", "text": ""}
{"id": "1156885", "revid": "125206938", "url": "https://it.wikipedia.org/wiki?curid=1156885", "title": "Club Atl\u00e9tico Banfield", "text": "Il Club Atl\u00e9tico Banfield, o semplicemente Banfield, \u00e8 una societ\u00e0 calcistica con sede a Banfield, una citt\u00e0 che dista 14\u00a0km da Buenos Aires, in Argentina. Il club fu fondato nel 1896 e fu chiamato cos\u00ec in onore di Edward Banfield, un dirigente britannico della compagnia ferroviaria Gran Ferrocarril Sur.\nIl club \u00e8 soprannominato \"El Taladro\" (Il Trapano) dal 1930, quando il giornale \"El Pampero\" scrisse che i suoi attaccanti perforavano come trapani le difese avversarie. \u00c8 tradizionalmente una delle squadre pi\u00f9 seguite nella parte meridionale dell'area metropolitana della Grande Buenos Aires, nonch\u00e9 la pi\u00f9 seguita in assoluto nel \"partido\" (distretto) di Lomas de Zamora.\nIl Banfield ha vinto domenica 13 dicembre 2009 il campionato di Apertura 2009 nonostante la sconfitta in casa del Boca Juniors, grazie alla contemporanea sconfitta del Newell's Old Boys in casa contro il San Lorenzo. \u00c8 il primo titolo di campione nazionale della sua storia.\nStoria.\nOrigini e fondazione.\nIl Club Atl\u00e9tico Banfield \u00e8 uno delle squadre calcistiche pi\u00f9 antiche dell'Argentina. Nella seconda met\u00e0 degli anni 1880, molte famiglie britanniche si insediarono nel villaggio di Banfield, a 14 miglia a sud di Buenos Aires. Queste famiglie, con le loro case in stile britannico e le dinamiche sociali vittoriane, conferirono ai sobborghi un profilo riconoscibilmente britannico. La storia del club cominci\u00f2 il 21 gennaio 1896, quando un gruppo di professionisti e mercanti inglesi residenti a Banfield decisero di fondare un club che portasse il nome del villaggio, che a sua volta prese il nome dalla stazione ferroviaria, costruita nel 1873, che ancora a sua volta aveva preso il nome da Edward Banfield, il primo manager della Great Southern Railroad Company. A capo dei fondatori vi erano Daniel Kingsland e George Burton, rispettivamente primo vicepresidente e presidente del club. Kingsland era un esportatore di bestiame Britannia e un ragioniere, Burton si era laureato a Cambridge.\nIl primo campo di gioco era un campo di pascolo che si trovava a due passi in direzione nord dalla stazione ferroviaria.\nEpoca amatoriale.\nDurante la presidenza di Kingsland, lo sport principale praticato dal Banfield era il cricket, mentre il calcio fu relegato in secondo piano, fatto che spiega le scadenti prestazioni del club nei campionati di calcio 1897 e 1898.\nLa situazione cambi\u00f2 nel 1899, quando divenne presidente della squadra un appassionato di calcio, Alfredo Goode. Nel 1899 Banfield milit\u00f2 in seconda divisione argentina, vincendola prevalendo sull'Espa\u00f1ol High School. Il Banfield rimane l'unica squadra attualmente affiliata alla federcalcio argentina (AFA) ad aver vinto un titolo nel XIX secolo.\nI giocatori della squadra in quel periodo erano tutti nati in Gran Bretagna tranne il capitano James Dodds Watson, un argentino nato a Buenos Aires. Poich\u00e9 non vi erano promozioni, anche l'anno successivo (1900) il Banfield milit\u00f2 nel campionato di Seconda Divisione, vincendo di nuovo il titolo senza subire nemmeno una sconfitta. I giocatori pi\u00f9 importanti erano il bomber Edward \"Invincible\" Potter, il dribblatore Charles Douglas Moffatt, il capitano Watson Dodds, e il portiere/presidente Goode.\nDopo questo successo, il club attravers\u00f2 un periodo di declino fino al dicembre 1904. In questi anni, George Burton, altro amante del calcio, fu presidente del club fino al suo decesso nel 1928.\nNel 1908 la prima squadra vinse il campionato di Terza Divisione. Nel dicembre 1910, il Banfield, schierando in campo William Peterson, Roger Jacobelli, Amador Garc\u00eda, Carlos Lloveras, Galup Lanus e Bartholomew, tra gli altri, si scontr\u00f2 con il Racing in uno spareggio andata/ritorno che metteva in palio un posto in massima serie. All'andata fin\u00ec 0-0, ma al ritorno fu il Racing a prevalere in virt\u00f9 di un gol segnato ai tempi supplementari. Nel 1912, condotto dal capitano Adolfo Pellens, il Banfield vinse il campionato di Terza Categoria ritornando in seconda divisione. Tuttavia la ristrutturazione dei campionati determin\u00f2 il primo scisma nel calcio argentino, mandando direttamente il Banfield in massima serie.\nDopo buone prestazioni nei campionati 1913 e 1914, lo scoppio della prima guerra mondiale costrinse molti dei giocatori del Banfield, di origini britanniche, a partire per il fronte europeo, venendo arruolati nell'esercito britannico. Nel 1919 il Banfield ritorn\u00f2 in massima serie sconfiggendo all'ultima giornata il Del Plata.\nPrimo titolo locale.\nRitornato in massima serie, il Banfield si piazz\u00f2 secondo dietro ai campioni del Boca Juniors. Nel 1920 il club vinse la Copa de Honor Municipalidad de Buenos Aires, torneo riservato alle squadre di Buenos Aires e Rosario, battendo in finale il Boca Juniors 2-1. George Burton, il presidente, aveva diretto il club per pi\u00f9 di vent'anni con atteggiamento paternalistico: la sua dipartita port\u00f2 un vuoto di potere che mand\u00f2 in crisi il Banfield per un decennio.\nPeriodo professionistico.\nAnni trenta e quaranta.\nNel 1931, un gruppo comprendente le maggiori squadre del campionato introdusse il calcio professionistico in Argentina. Il Banfield fu invitato a partecipare al primo campionato professionistico di Primera Divisi\u00f3n ma i dirigenti del club declinarono l'offerta, ritenendo che il professionismo sarebbe durato poco e scegliendo di restare nel calcio dilettantistico. Diversi giocatori del Banfield ricevettero offerte da squadre professionistiche di Primera Divisi\u00f3n e lasciarono la squadra.\nCon una rosa decimata, il Banfield partecip\u00f2 a diversi tornei fino al 1934. Nel 1935 il Banfield si riaffili\u00f2 alla Federcalcio argentina (AFA) e fu ammesso in Seconda Divisione. Dopo alcuni campionati mediocri, nel 1938 il Banfield termin\u00f2 ultimo, retrocedendo.\nAlla fine del 1938, un gruppo di membri del club propose al giovane imprenditore Florencio Sola di assumere la presidenza della societ\u00e0. Il Banfield era in situazioni critiche ma Sola accett\u00f2. Approfittando che il Club Estudiantil Porte\u00f1o (iscritto nella Seconda Divisione) non aveva rinnovato l'affiliazione alla AFA, Florencio Sola riusc\u00ec a fare ripescare il Banfield, che evit\u00f2 cos\u00ec di giocare in Terza Divisione. Per affrontare il campionato 1939, il Banfield ottenne in prestito molti giocatori che erano riserve in squadre di Prima Divisione e, con una squadra finalmente competitiva, al termine della stagione vinse il campionato e fu promosso in Primera Divisi\u00f3n.\nIl Banfield rinnov\u00f2 completamente la squadra per la stagione 1940. Con giocatori del calibro di Rafael Sanz, Eduardo Silvera, John Baptist Busuzzo, Alfredo De Teran, Armando Farro e altri, il quotidiano \"El Pampero\" affibbi\u00f2 alla squadra il soprannome di \"El Taladro\", che rimase il soprannome ufficiale del club.\nLo stadio del Banfield (in seguito intitolato \"Florencio Sola\"), fu costruito nel 1940 nella citt\u00e0 di Banfield. Per celebrare la sua inaugurazione ebbe luogo un incontro contro l'Independiente, che il Banfield perse 1-0 con un gol di Arsenio Erico. Nel 1941, il Banfield fu punito con 16 punti di penalit\u00e0 per un tentativo di \"combine\", ma la squadra riusc\u00ec comunque ad evitare la retrocessione, vincendo all'ultima giornata contro il Rosario Central.\nDopo la retrocessione nel 1944, nel 1945 Joseph Agulla assunse la presidenza del club ma, a seguito di una crisi dirigenziale, fu sostituito verso fine anno da Remigio Sola, fratello di Florencio. Sotto la sua presidenza fu costruita una squadra competitiva che vinse il campionato di Seconda Divisione, stabilendo una serie di record che sarebbero stati battuti solo quarant'anni dopo.\nNel 1948, Florencio Sola divenne presidente per la seconda volta e tent\u00f2 di costituire una squadra competitiva acquistando diversi giocatori, ma i risultati furono di gran lunga inferiori alle attese ed il Banfield rischi\u00f2 la retrocessione. Nelle ultime cinque giornate, a causa di uno sciopero dei calciatori professionisti, tutte le squadre schierarono in campo i giocatori delle giovanili. L'allenatore Renato Cesarini ottenne nelle ultime cinque giornate 9/10 punti che permisero al Banfield di conquistare la salvezza.\nAnni cinquanta e sessanta.\nNel 1951, il Banfield si classific\u00f2 primo a pari punti con il Racing Club e fu necessario giocare lo spareggio, che fu disputato nello stadio di San Lorenzo e termin\u00f2 0-0. Nella ripetizione il Racing prevalse con il minimo scarto. Fu confermata la squadra vicecampione nella stagione successiva, nella quale il Banfield si classific\u00f2 quinto. Nel 1953, la cessione del campione Elisha Mouri\u00f1o al Boca Juniors indebol\u00ec la squadra, che termin\u00f2 all'ultimo posto il campionato, retrocedendo in seconda divisione.\nIn seguito alle dimissioni di Florencio Sola dopo sette anni alla presidenza, furono indette per la prima volta nella storia societaria elezioni per eleggere il nuovo presidente.\nDopo una serie di stagioni nelle serie minori, sotto la presidenza di Valent\u00edn Su\u00e1rez (in carica dal tardo 1958), fu costituita una squadra competitiva che, dopo un terzo posto nel 1960 e un secondo nel 1961, nel 1962 vinse il campionato di Seconda Divisione e fu promosso. Ritornato in Prima Divisione nel 1963, vi rimase per 16 stagioni consecutive, con l'eccezione della stagione 1973. Il picco raggiunto dalla squadra in questo periodo furono i due settimi posti nelle stagioni 1963 e 1964. A partire dal 1967, il Banfield declin\u00f2 nei risultati, e nel 1969 si salv\u00f2 dalla retrocessione solo allo spareggio. Nel 1972 fu retrocessa, ma ritorn\u00f2 nella massima serie dopo appena una stagione.\nAnni settanta e ottanta.\nAllenata da Oscar L\u00f3pez e Oscar Cavallero, il Banfield vinse la Primera B (seconda divisione) nel 1973, ritornando in massima serie. Dopo aver sfiorato la retrocessione nei tornei del 1977 e 1978, al termine del campionato 1979 la squadra retrocedette dopo la sconfitta con il Platense.\nNel 1985 \u00c1ngel Cappa divenne il nuovo allenatore del Banfield; la squadra fu rinforzata ed ottenne la promozione in Primera Divisi\u00f3n due anni dopo.\n1990\u20131999.\nIl Banfield non inizi\u00f2 bene gli anni novanta, arrancando spesso agli ultimi posti della classifica e retrocedendo di nuovo in cadetteria. Nella stagione 1990-91, il club raggiunse le finali di Seconda Divisione ma non riusc\u00ec ad ottenere la promozione in Primera. Nella stagione 1992-93, sotto la presidenza di Su\u00e1rez, il Banfield infaggi\u00f2 come allenatore Carlos Babington e ingaggi\u00f2 calciatori di esperienza come l'ex portiere del River Plate Gabriel Puentedura, il centrocampista Fabio Lenguita e il difensore Ivar Stafuza (ex giocatore del Boca Juniors). Con una squadra finalmente competitiva, rinforzata da giovani promettenti come Javier Sanguinetti (diventato il giocatore con pi\u00f9 presenze per il club, con pi\u00f9 450 partite giocate) e Jorge Jim\u00e9nez, il Banfield vinse di nuovo il titolo cadetto, ottenendo la promozione in Primera Divisi\u00f3n, grazie a una vittoria contro il Col\u00f3n de Santa Fe nelle finali.\nIn Primera, il Banfield ingaggi\u00f2 come allenatori Oscar L\u00f3pez e Oscar Cavallero, rinnovando la squadra con gli acquisti di Oscar Acosta e del portiere di esperienza \u00c1ngel Comizzo. Ma la rivelazione della squadra sarebbe stato il giovane Javier Zanetti. Dopo alcuni buoni campionati, il Banfield declin\u00f2 di nuovo, retrocedendo nel 1997.\nL'anno successivo assunse la presidenza l'uomo d'affari Carlos Portel il quale, a fronte della critica situazione finanziaria della societ\u00e0, annunci\u00f2 che la principale delle priorit\u00e0 era quella di ridurre i forti debiti contratti.\n2000-09.\nIl Banfield torn\u00f2 nuovamente in Primera Divisi\u00f3n, continuando ad arrancare nelle ultime posizioni, ma anche ottenendo risultati prestigiosi, come il 5-1 inflitto al River Plate nel Campionato di Apertura 2002. Allenatore del club in quella stagione era l'uruguayano Luis Garisto.\nAll'inizio dell'Apertura 2003, Julio C\u00e9sar Falcioni sostitu\u00ec Garisto come allenatore. Sotto la sua guida il club si qualific\u00f2 alle competizioni continentali per la prima volta nella sua storia, prendendo parte alla Copa Sudamericana 2004 e alla Coppa Libertadores 2005, nella quale raggiunse i quarti di finale. Nel Campionato di Clausura 2005, il Banfield ottenne un buon 5\u00ba posto.\nDisput\u00f2 anche le edizioni 2005 e 2006 della Copa Sudamericana, nonch\u00e9 la Coppa Libertadores 2007. Nonostante le partecipazioni alle competizioni continentali, il Banfield non ottenne grandi risultati in campionato, ad eccezione di un notevole 5-0 inflitto ai tradizionali rivali del Lan\u00fas, in quel momento campioni di Argentina.\nNel 2009, dopo un discreto dodicesimo posto nel Torneo Clausura della stagione 2008-2009, il Banfield disput\u00f2 l'Apertura con Falcioni ancora allenatore. La formazione tipo era: Cristian Lucchetti, Julio Barraza, Sebasti\u00e1n M\u00e9ndez, V\u00edctor L\u00f3pez, Marcelo Bustamante, Maximiliano Bustos, Walter Erviti, Marcelo Quinteros, James Rodr\u00edguez, Sebasti\u00e1n Fern\u00e1ndez e Santiago Silva (capocannoniere del campionato). Dopo un ottimo inizio, in cui sconfisse squadre come il V\u00e9lez S\u00e1rsfield, campione uscente del Torneo Clausura, e il Newell's Old Boys e pareggi\u00f2 0\u20130 con il Rosario Central, il Banfield si trov\u00f2 sorprendentemente in testa alla classifica, seguito dai Newell's Old Boys. Dopo le vittorie di Banfield e Newell rispettivamente contro Club Atl\u00e9tico Tigre e Gimnasia de La Plata, a una giornata dal termine la squadra conservava due punti di vantaggio sul Newell's.\nAll'ultima giornata, disputata il 13 dicembre 2009, il Banfield fu sconfitto dal Boca Juniors 0\u20132, ma la contemporanea sconfitta per 2-0 del Newell's Old Boys contro il San Lorenzo consegn\u00f2 al Club Atl\u00e9tico Banfield il suo primo titolo professionistico di Prima Divisione, che si aggiunse alla Copa de Honor Municipalidad de Buenos Aires vinta nell'epoca amatoriale.\nRetrocessione nel 2012 e promozione del 2014.\nNel giugno 2012 il Banfield fu retrocesso in Primera B Nacional, perdendo contro il Col\u00f3n de Santa Fe per 3-0 all'ultima giornata di campionato. Il club chiuse in ultima posizione (20\u00b0), con soli 11 punti, il torneo di Clausura con 2 vittorie e 12 sconfitte in 19 turni di campionato.\nSubito dopo la retrocessione, il presidente Carlos Portell fu costretto a dare le dimissioni, accusato di corruzione da sostenitori e soci del club. La crisi societaria rese necessarie le elezioni del luglio 2012, al termine delle quali la presidenza fu assegnata a Eduardo Spinosa, che assunse come allenatore Daniel Garnero.\nGli scarsi risultati nella stagione 2012-2013 costarono il posto a Garnero, che in marzo fu sostituito da Mat\u00edas Almeyda. Sotto la sua guida furono inseriti giocatori di primo piano come Nicol\u00e1s Bertolo, Santiago Salcedo e Nicol\u00e1s Bianchi Arce, che consentirono alla squadra di vincere il campionato di Primera B Nacional 2013-2014, ottenendo la promozione nella massima serie.\nStadio.\nIl Banfield gioca nello Estadio Florencio Sola, un impianto costruito nel 1940 e che ha una capacit\u00e0 di 33.351 spettatori. Il suo nome deriva da Florencio Sola, presidente del Banfield dal 1947 al 1954. Attualmente sono in corso dei lavori di ristrutturazione degli impianti di illuminazione, delle tribune e delle postazioni radiofoniche e televisive in seguito alla qualificazione del club alla Coppa Libertadores.\nAllenatori e presidenti.\nAllenatori.\nDal Torneo Apertura 2008 fino a met\u00e0 Torneo Clausura 2009 l'allenatore \u00e8 stato Jorge Burruchaga (campione del mondo nell'86), che aveva gi\u00e0 allenato Arsenal de Sarand\u00ec, Estudiantes e Independiente. Il nuovo allenatore \u00e8\nJulio C\u00e9sar Falcioni.\nPresidenti.\n(*) Deceduto il 29 giugno 1928\n(**) Dimessosi\n(***) Mandato non scaduto\n(****) Dimessosi dopo aver ricevuto minacce alla propria incolumit\u00e0"}
{"id": "1156893", "revid": "155634", "url": "https://it.wikipedia.org/wiki?curid=1156893", "title": "Barcaccia (zona di Roma)", "text": "Barcaccia \u00e8 la zona urbanistica 10I del Municipio Roma VII di Roma Capitale. Si estende sulla zona Z. XVII Torre Gaia.\nTerritorio.\n\u00c8 situata a sud-est della capitale, esternamente al Grande Raccordo Anulare, sul lato sud dell'A1 Diramazione Sud.\nLa zona urbanistica confina:"}
{"id": "1156901", "revid": "20090", "url": "https://it.wikipedia.org/wiki?curid=1156901", "title": "Teoria del Domino", "text": ""}
{"id": "1156902", "revid": "124044364", "url": "https://it.wikipedia.org/wiki?curid=1156902", "title": "Barralliccu", "text": "Su barrallicu \u00e8 una sorta di trottola e viene usato per l'omonimo gioco tradizionale sardo: su pipiriponi. \u00c8 conosciuto nel resto del mondo con nomi diversi, come \"Teetotum\" in inglese, \"Perinola\" in spagnolo, \"Toton\" in francese, \"Nimmgib\" in tedesco. La variante ebraica \u00e8 il Sevivon.\nOrigine e diffusione.\nNon si conoscono le origini esatte del gioco, che si ritrova sotto vari nomi in tutta Europa, ma un gioco simile era conosciuto dai Romani e Greci. \u00c8 certo che si \u00e8 diffuso nel Campidano, soprattutto in quello di Cagliari. Divenne particolarmente importante in Germania nel 1500.\nNella cultura ebraica esiste un gioco praticamente identico chiamato Sevivon, la tradizionale trottola di Chanukkah.\nCostruzione e produzione.\n\"Su barrallicu\" oggi viene prodotto da alcune falegnamerie artigiane, ma fino a poco tempo fa veniva costruito quasi esclusivamente a mano, spesso dagli stessi giocatori. I pi\u00f9 abili riuscivano ad intagliare bene il legno e ad ottenere un oggetto elaborato, mentre gli altri se la cavavano anche con un cubo di legno nel cui centro piantavano un chiodo lungo che sporgeva da un lato e dall'altro. Gli stessi bambini erano in grado di prepararlo in questo modo.\nSostanzialmente \"su barrallicu\" \u00e8 costituito da un cubo di legno di 2\u00a0cm circa per lato di ogni faccia nella quale va inserito un perno centrale, sempre di legno o di metallo che, da un lato, sporge dal cubo di 1\u00a0cm per formare la punta e, dall'altro, di circa 3\u00a0cm per facilitare la presa.\nSu ogni faccia va inserita, dipinta o incisa, una lettera: \nLe regole principali.\nSi gioca con un minimo di due giocatori, ma pi\u00f9 alto \u00e8 il numero dei partecipanti e maggiore \u00e8 il divertimento. Il gioco \u00e8 molto semplice e possono parteciparvi anche i bambini piccoli dotati di una buona manualit\u00e0.\n\"Su barrallicu\" viene fatto ruotare con le dita (sfregando il pollice e l'indice sul perno centrale) su un tavolo o sul pavimento.\nOgni giocatore deve mettere sul piatto una noce (o ci\u00f2 che si decide di puntare per il gioco e che poi costituir\u00e0 la posta). Dopo di che ciascuno, a turno, fa ruotare \"su barralliccu\" che alla fine cadr\u00e0 su una delle quattro facce di cui \u00e8 composto e presenter\u00e0 una lettera.\nIl giocatore che col suo lancio ottiene la T prende tutto quello che si trova sul piatto. Gli altri devono quindi rimettere ciascuno una noce sul piatto.\nSe la lettera \u00e8 la P il giocatore deve mettere una nuova noce sul piatto (raddoppia la posta).Il giocatore che col suo lancio ottiene la lettera M ha il diritto di prendere dal piatto la met\u00e0 di quello che vi si trova in quel momento.\nSe la lettera ottenuta \u00e8 la N il giocatore non perde e non vince nulla.\nQuando il piatto \u00e8 vuoto ogni giocatore deve rimettere la noce, altrimenti il gioco termina.\nEsistono due varianti del gioco:\nUso.\nCos\u00ec come per \"sa bardunfula\", \"su barrallicu\" \u00e8 un giocattolo per bambini utilizzato spesso in compagnia dei familiari adulti.\nAl gioco de \"su barralliccu\" si usava e, in alcune zone, si usa ancora giocare nelle notti di festa, in particolare nel periodo natalizio (per Natale, Capodanno ed Epifania); come moneta si utilizzano noci, mandorle, nocciole, fichi secchi, castagne, mandarini...\nNon \u00e8 raro, per\u00f2, giocarci anche in altri periodi. Fino a poco tempo fa capitava spesso che nei caldi pomeriggi d'estate, se non si andava al mare, i bambini ci giocassero nei cortili all'ombra di qualche albero, usando delle conchiglie o dei sassolini, particolari per forma e colore, come posta in gioco. Capita ancora, anche se ormai di rado, che i bambini ci giochino in altri periodi dell'anno oltre quello invernale.\nCuriosit\u00e0.\n\"Su Barralliccu\" \u00e8 anche un blog animato da un gruppo di \"blogger\" sardi, intenzionati a discutere e a far discutere delle loro realt\u00e0 locali e di paese."}
{"id": "1156903", "revid": "729019", "url": "https://it.wikipedia.org/wiki?curid=1156903", "title": "Ferrovia Salechard-Igarka", "text": "La ferrovia Salekhard-Igarka, chiamata anche \"ferrovia della Morte\", \"strada della Morte\" e \"strada morta\", fu un progetto di costruzione ferroviario affidato a un gulag che fu attivo dal 1949 al 1953. Era parte di un grande disegno di Stalin concernente una ferrovia attraverso la Siberia settentrionale per raggiungere i territori pi\u00f9 orientali dell'Unione Sovietica. Il tracciato previsto era da Igarka a Salechard, per un totale di 1297 km. La manodopera venne fornita soprattutto dai prigionieri dei gulag, particolarmente quelli politici che morirono a migliaia.\nScopi.\nLo scopo della ferrovia era triplice: facilitare l'esportazione del nichel dalla vicina Noril'sk; fornire lavoro a migliaia di prigionieri post bellici e infine collegare i porti marittimi di Igarka e Salechard con la rete ferroviaria russa occidentale. Con le industrie sovietiche trasferite nella Siberia occidentale durante la Seconda guerra mondiale, era visto come un vantaggio strategico usare il trasporto fluviale diretto a nord per spedire le merci nei porti del Mar Glaciale Artico. Salechard era sull'Ob, a valle di Novosibirsk e Omsk, mentre Igarka era sullo Enisej.\nStoria.\nLa costruzione cominci\u00f2 nell'estate del 1949 sotto la supervisione del col. V. A. Barabanov. Il 501\u00ba campo di lavoro cominci\u00f2 il lavoro in direzione est da Salechard, mentre il 503\u00ba campo di lavoro procedeva verso ovest da Igarka. Secondo i piani era prevista una linea a unico binario con 28 stazioni e 106 binari di raccordo. Non essendo fattibile attraversare con un ponte i 2300 metri dell'Ob' o i 1600 metri dell'Enisej vennero usati dei traghetti in estate, mentre in inverno la ferrovia avrebbe attraversato il fiume ghiacciato mediante speciali binari con le traversine rinforzate.\n\u00c8 stato stimato che una cifra dagli 80.000 ai 120.000 lavoratori furono impiegati nel progetto. In inverno la costruzione veniva ostacolata da freddo rigido, permafrost e penuria di cibo. In estate invece c'era il problema del terreno impantanato, malattie e le pestilenze delle zanzare, dei moscerini e altri insetti. Dal lato tecnico, i problemi ingegneristici includevano la costruzione sul permafrost, un sistema logistico povero e degli stretti limiti di scadenza aggravati dalla seria mancanza di apparecchiature di potenza. Come risultato i terrapieni della ferrovia si stabilizzavano lentamente nella palude o erano erosi dall'acqua stagnante. Per farsi un'idea della penuria di materiali che affliggeva il progetto si pensi che segmenti di rotaia danneggiati lunghi un metro (provenienti da aree di guerra) venivano saldati assieme per formare segmenti da dieci metri.\nCol progredire del progetto apparve chiaro che c'era una scarsa domanda commerciale per quell'opera. Nel 1952 venne ufficialmente ridotto il tempo concesso alla costruzione che venne fermata nel 1953 dopo la morte di Stalin. Furono completati 699\u00a0km di binari al costo di 260 milioni di rubli, pi\u00f9 tardi stimati come 42 miliardi di rubli nel 1953 (2,5% degli investimenti del capitale sovietico a quei tempi o circa 10 miliardi di dollari). Il progetto fu velocemente distrutto dagli agenti atmosferici mettendo cos\u00ec in luce i difetti strutturali della ferrovia; a completare lo spreco almeno undici locomotive e 60.000 tonnellate di metallo vennero abbandonati, i ponti si disintegrarono o furono bruciati. La rete telefonica, invece, rest\u00f2 in servizio fino al 1976.\nCirca 350\u00a0km di tracciato tra Salechard e Nadym restarono in opera dagli anni cinquanta agli anni ottanta. Nel 1990 la linea venne chiusa, e visti i prezzi crescenti dell'acciaio i primi 92\u00a0km della ferrovia da Salechard vennero smantellati e riciclati durante gli anni novanta.\nAttorno all'anno 2000, \u00e8 cominciata una discussione inerente alla costruzione di una linea ferroviaria per Noril'sk, circa 220\u00a0km da Igarka, seguendo la maggior parte del percorso originario, per supportare le industrie di nichel e del petrolio."}
{"id": "1156904", "revid": "3115", "url": "https://it.wikipedia.org/wiki?curid=1156904", "title": "Accademia Roveretana degli Agiati", "text": "L'Accademia Roveretana degli Agiati di Scienze Lettere ed Arti \u00e8 un'istituzione culturale nata a Rovereto nel 1750.\nStoria.\nIl clima culturale che port\u00f2 alla fondazione ed i primi anni.\nA Rovereto, nel 1672, inizi\u00f2 l'attivit\u00e0 un Ginnasio, (subito considerato una palestra intellettuale per i giovani studenti e gli studiosi) e nei vari salotti si fecero strada nuove idee illuministe. \nNel 1750, per iniziativa del circolo intellettuale che si riuniva nella dimora patrizia di Giuseppe Valeriano Vannetti e della moglie Bianca Laura Saibante, allieva di Girolamo Tartarotti e madre di Clementino Vannetti prese vita il progetto. Sul modello dell'Accademia nata a Roma nel 1690 ma con lo sguardo rivolto alla vicina area di cultura germanica, venne fondata L'accademia Roveretana degli Agiati. \nLa definizione di \"Agiati\" venne intesa con l'accezione di \"andare adagio\", e la nuova associazione culturale, nella denominazione latina, fu infatti l'Academia lentorum. \nCome tutte le Accademie che stavano sorgendo in quegli anni rispose al bisogno di promuovere la cultura e le scienze e, allo stesso tempo, di preservare il prestigio dei ceti nobiliari del luogo, depositari e garanti della conoscenza, anche grazie al possesso di biblioteche private. Si trattava di societ\u00e0 in equilibrio tra la ricerca di nuove forme di trasmissione della cultura ed il bisogno del riconoscimento da parte dell'autorit\u00e0, fonte di legittimazione e di sostegno economico.\nNelle intenzioni di Vannetti, dei fratelli Saibante, di Festi e di Givanni l'Accademia non doveva essere un'istituzione privata, ed infatti, il 27 dicembre 1751, ebbe luogo la prima adunanza pubblica, replicata il 30 aprile 1752. Parteciparono a queste ed alle seguenti iniziative le pi\u00f9 importanti cariche politiche e gli esponenti di spicco del mondo economico di Rovereto. Le linee guida ispiratrici furono individuate nei principi enciclopedici e nel riconoscimento delle specifiche scelte culturali dei suoi membri.\nL'imperatrice Maria Teresa d'Austria, rispondendo alle attese dei fondatori, quando l'Accademia si afferm\u00f2 per fama e prestigio, nel 1753, la riconobbe ufficialmente ratificandone gli statuti e conferendole lo \"status\" di istituto scientifico e letterario privilegiato ed autonomo nei suoi ordinamenti interni ed esterni. \nLo stemma dell'Accademia degli Agiati, disegnato dalla stessa Bianca Laura Saibante, raffigura una piccola lumaca che, con una lenta ma costante ascesa, \u00e8 diretta verso la vetta della piramide della conoscenza. Sulla sommit\u00e0 reca il cartiglio con il motto petrarchesco: \"Giunto 'l vedrai per vie lunghe e distorte.\"\nL'Accademia iscrisse tra i suoi soci ordinari e corrispondenti illustri esponenti della cultura italiana ed internazionale. Dieci anni dopo la fondazione, nel 1760, i Soci erano gi\u00e0 388. Tra questi si annoveravano Melchiorre Cesarotti, Giovanni Battista Morgagni, Paolo Frisi, Felice Fontana, Gregorio Fontana, Saverio Bettinelli, Filippo Rosa Morando, Giovanni Battista Borsieri, Scipione Maffei, Giuseppe Bartolomeo Stoffella della Croce, Gasparo Gozzi, Carlo Goldoni, Lorenzo Barotti e molti altri, fra i quali anche eminenti intellettuali tedeschi, spagnoli e francesi.\nGirolamo Tartarotti non divenne mai socio dell'Accademia, malgrado il forte legame che lo un\u00ec a Bianca Laura Saibante ed al fratello Francesco, e questo principalmente per il forte contrasto tra lui ed uno dei primi soci dell'Accademia, Scipione Maffei.\nIl progetto di Maria Teresa d'Austria non viene accolto.\nDopo la morte del principale animatore dell'Accademia, Giuseppe Valeriano Vannetti, avvenuta il 15 luglio 1764, il fervore dei primi anni si ridusse. L'ambiente culturale roveretano si distacc\u00f2, in parte, dall'influenza di Vienna, e la stessa associazione risent\u00ec del mutato clima, essendone in parte causa. Le idee pragmatiche e pi\u00f9 rivolte al sociale vennero disattese, e gli eruditi dell'Accademia si ritrovarono spesso ad approfondire aspetti speculativi, formali e meno pratici.\nQuando circa un anno dopo, il 2 luglio 1765, Maria Teresa d'Austria propose a Rovereto, come a tutte le altre istituzioni appartenenti alla sfera di influenza asburgica, un mutamento delle finalit\u00e0 sociali privilegiando il commercio, le attivit\u00e0 produttive (come l'agricoltura) e le arti la risposta che ricevette fu la richiesta di tempo per poter riprogettare le finalit\u00e0 che si erano date gli agiati.\nIl lavoro di progettazione della nuova struttura accademica venne curato principalmente da Francesco Saibante e alla fine produsse l'ipotesi di nuova societ\u00e0 economica, formata solo da membri dell'Accademia, che avrebbe gestito sia la stessa Accademia sia tutte le iniziative suggerite dalla sovrana austriaca.\nLa risposta definitiva che arriv\u00f2 a Vienna tuttavia fu un rifiuto, pur se non esplicito, di modificare lo statuto fondativo dell'Accademia da parte degli agiati. Fu un distacco formale, pi\u00f9 che sostanziale, perch\u00e9 in realt\u00e0 gli agiati iniziarono ad interessarsi di arte ed agricoltura, ma non seguirono le indicazioni della corona imperiale, come invece accadde in altre citt\u00e0, come ad esempio Innsbruck.\nLe motivazioni che portarono a questa non facile rottura di condivisione di ideali vanno ricercate nel tentativo di Vienna di perseguire un proprio cammino di assolutismo illuminato e nell'esigenza opposta degli agiati roveretani di mantenere un'impostazione autonoma nel dibattito culturale e scientifico del tempo. Uno degli effetti negativi di tale scelta fu la progressiva marginalizzazione dell'Istituzione di Rovereto.\nClementino Vannetti.\nClementino Vannetti divenne segretario perpetuo degli Agiati nel 1776.\nCon lui continu\u00f2 il periodo di isolamento dalle istituzioni e si registr\u00f2 una riduzione della spinta enciclopedica anche se non vennero meno completamente le spinte iniziali. Ci fu un tentativo di avvicinamento con Vienna quando tra lui e l'amico Joseph Sperges si volle mantenere un legame tra Italia, Tirolo ed Austria (L'accademia roveretana rappresentava in quel momento la pi\u00f9 importante associazione culturale sul territorio italiano controllato dalla corona austriaca).\nTuttavia la forte resistenza verso la cultura e la lingua tedesca di Vannetti non permise di continuare nel solco dei soci fondatori e dei primi Agiati, e del resto tale avversione era giustificata dalla politica imperiale che aveva iniziato ad imporre dazi ed a ridurre alcuni privilegi dei quali godeva la citt\u00e0 di Rovereto.\nGiambattista Graser fece associare all'Accademia importanti studiosi ed intellettuali tedeschi ed austriaci per mantenere vivo lo spirito che aveva animato i primi passi degli Agiati, e anche alcuni studiosi roveretani, come Clemente Baroni Cavalcab\u00f2 e Valeriano Malfatti operarono per ridurre la crescente diffidenza reciproca.\nVannetti tuttavia aveva una forte personalit\u00e0, prese il pieno controllo degli Agiati e si mise talvolta in contrasto anche con l'ambiente cittadino. Inizi\u00f2 una polemica con Vincenzo Monti che ebbe l'effetto di isolare ulteriormente l'Accademia anche dal mondo culturale italiano.\nTra il 1776 ed il 1795 quindi l'Accademia inizi\u00f2 a ridurre i propri incontri sociali, a perdere privilegi e prerogative concessi dall'impero (anche in considerazione delle tendenze sempre pi\u00f9 accentratrici prima di Maria Teresa e poi di Giuseppe II). Vannetti si oppose ad esempio all'introduzione della lingua tedesca nelle scuole e nei tribunali. Nello stesso tempo entr\u00f2 in crisi la vita economica e produttiva di Rovereto, anche per i gi\u00e0 citati dazi, e in definitiva, con la morte dello studioso, l'Accademia cess\u00f2 di fatto la sua funzione, superata dai tempi, e sospese la sua attivit\u00e0.\nLa rinascita dopo il periodo napoleonico.\nIn contemporanea con l'arrivo dell'esercito napoleonico in Trentino, l'Accademia visse un momento di vero e proprio letargo, gi\u00e0 iniziato tuttavia con la morte di Vannetti. Rovereto divenne terra di passaggio di eserciti stranieri, e l'intero Trentino pass\u00f2 sotto varie amministrazioni. Divenne terra di confine ora Tirolese ora appartenente al regno d'Italia, con capitale Milano.\nIl conte Perolari Malpignati, sottoprefetto di Trento per il governo francese, tent\u00f2 di far rinascere l'Accademia, citando esplicitamente due grandi roveretani come Vannetti e Tartarotti, ed apr\u00ec in modo solenne la nuova stagione del sodalizio il 7 gennaio 1813 alla presenza tuttavia di soli 13 dei vecchi agiati.\nIn quell'occasione il nome venne mutato in Societ\u00e0 letteraria di Rovereto, si esplicit\u00f2 il principio che le donne non dovevano essere invitate alle attivit\u00e0 sociali e che la nuova Societ\u00e0 avrebbe dotuto essere sottoposta a controlli da parte della polizia. Con la fine della stagione napoleonica tuttavia, e con la conseguente restaurazione, l'Austria riprese il controllo locale e l'Accademia riconquist\u00f2 vitalit\u00e0.\nAntonio Rosmini venne aggregato nel 1813, ancora sedicenne, ed inizi\u00f2 da subito a presentare alcune sue opere. In seguito Rosmini lasci\u00f2 Rovereto per continuare i suoi studi a padova ma torn\u00f2 nel 1817 e da quel momento contribu\u00ec ad accrescere il prestigio dell'Accademia intervenendo con numerosi e originali saggi ma prima ancora, con la sua capacit\u00e0 di raccogliere nuovamente attorno agli Agiati l'interesse culturale che si era perduto. Il filosofo partecip\u00f2 anche alla stesura del nuovo statuto dell'Accademia, che entr\u00f2 in vigore nel 1825. \nUn fatto storico importante per Trento influ\u00ec su questa fase della vita dell'Accademia. Nel 1803 il Principato vescovile di Trento venne secolarizzato dall'imperatore Francesco d'Asburgo e i vescovi di Trento dovettero far fronte alla crisi che ne consegu\u00ec. Quando apparve sulla scena una personalit\u00e0 come Rosmini, questa fu vista come occasione di rilancio dell'attivit\u00e0 pastorale in tutto il territorio, ed in particolare a Rovereto.\nNella seconda met\u00e0 dell'Ottocento l'Accademia fece propri i principi filosofici di Antonio Rosmini, che fu nominato suo presidente perpetuo.\nAlla morte del filosofo don Francesco Paoli, suo segretario ed esecutore delle volont\u00e0, gi\u00e0 direttore di Casa Rosmini, si spese per la rinascita dell'Accademia, ne fu nominato presidente nel 1872 e conserv\u00f2 tale carica sino al 1888.\nGli Atti Accademici e le personalit\u00e0 legate all'Accademia.\nNel 1883 inizi\u00f2 la regolare pubblicazione degli \"Atti Accademici\", che prosegue senza interruzioni da allora sino ai giorni nostri.\nTra gli studiosi e le personalit\u00e0 che divennero soci o furono aggregati all'Accademia si possono ricordare: Alessandro Manzoni, Federico Halbherr, Paolo Orsi, Margherita Guarducci, Gianandrea Gavazzeni, Giacomo Bresadola; Benito Mussolini fu aggregato quale socio onorario nel 1926 assieme a Luigi Federzoni; Giovanni Battista Caproni, Luigi Comel, Luciano Baldessari, Aldo Gorfer, Vigilio Inama, Quintilio Perini, Giuseppe Chini, Pietro Porta, Desiderio Reich, Othmar Winkler, Riccardo Zandonai, Fortunato Zeni , Oddone Tomasi. Fortunato Depero, Giorgio Wenter Marini, Renato Dionisi, Lionello Fiumi, Fausto Melotti, Giovanni Battista Trener, Washburne Carleton Wolsey, Tullio Fait, Adam Wandruszka, Luciano Miori, Umberto Tomazzoni, Giuseppe Dalbosco, Ferruccio Trentini presidente dell'Accademia dal 1961 al 1979. \nNel 1987 l'Accademia acquis\u00ec personalit\u00e0 giuridica.\nSedi dell'Accademia.\nDal momento della sua fondazione l'Accademia ebbe, nel tempo, varie sedi. \nI primi accademici si ritrovavano nel salotto di Bianca Laura Saibante, prossima sposa di Giuseppe Valeriano Vannetti, nella sua dimora nobiliare di Borgo Santa Caterina a Rovereto, per passare poi alla casa Vannetti in Vicolo San Giuseppe che affianca l'arcipretale di San Marco. In tempi pi\u00f9 moderni fu ospitata nella scuola elementare Regina Elena, quindi nel palazzo ex Annona, il palazzo Piomarta.\nDal 2002 \u00e8 ospitata dalla Fondazione Cassa di Risparmio di Trento e Rovereto al piano nobile della sua sede, il palazzo Del Ben e dei conti d'Arco, che si affaccia sulla piazza Rosmini.\nLe modifiche al nome dell'Accademia nel corso degli anni.\nNel corso degli anni, dal momento della sua fondazione, l'Accademia ha via via modificato nome. Sino al 1827 \u00e8 stata: \"Imperial Regia Accademia Roveretana\", poi \"I.R. Accademia di Scienze e Lettere in Rovereto\", \"I.R. Accademia Roveretana\", \"I.R. Accademia Scientifica e Letteraria degli Agiati di Rovereto\", \"I.R. Accademia Roveretana degli Agiati\" ed infine, dal 1922, \"Accademia Roveretana degli Agiati di Scienze, Lettere ed Arti\"."}
{"id": "1156908", "revid": "292162", "url": "https://it.wikipedia.org/wiki?curid=1156908", "title": "Tipoldo", "text": "Tipoldo \u00e8 una frazione di 289 abitanti di Messina, comune italiano capoluogo dell'omonima citt\u00e0 metropolitana in Sicilia.\n\u00c8 sito nel settore meridionale del territorio cittadino (Circoscrizione I), a 399 metri d'altitudine sui monti Peloritani, tra Mili San Pietro e Larder\u00eca Superiore su un ampio pianoro coltivato prevalentemente a vigneti. \nIl toponimo.\nDal nome greco latinizzato \"Thobaldus, Thopoldus\" (\"Teobaldo, Teopoldo\") che significa \"Forte Capitano\", si tratterebbe di un antroponimo maschile derivato dal nome di un importante personaggio storico locale, forse il fondatore del villaggio o il feudatario di tali luoghi.\nStoria.\nTipoldo sorse in epoca sconosciuta sul territorio dell'Abbazia basiliana di S. Maria di Mili. Fece parte nei secoli passati della delegazione di Mili S. Pietro, come testimoniano i forti legami di sangue tra la maggior parte delle famiglie tipoldote e quelle milote, quando nel 1943 si stacc\u00f2 ecclesiasticamente e ne fu istituita la parrocchia di S. Giuseppe. Venne quindi inclusa in tali registri anagrafici e ne fu una effettiva frazione. La sua distanza dal mare e dagli altri paesi permise a questo paesino di vivere indipendentemente il suo passato, anche se gli abitanti erano costretti ad accedere ai servizi pubblici fondamentali proprio a Mili San Pietro. Tipoldo, probabilmente, fu considerato villaggio solo dopo la costruzione dell'Acquedotto civico che attraversava i paesi collinari a sud di Messina. Nel 1964 il villaggio conobbe la costruzione della prima strada carrozzabile per Larderia e Messina.\nRecentemente Tipoldo ha conosciuto un riavvicinamento alla comunit\u00e0 d'origine tramite la costruzione, negli anni '90 del XX secolo, di una diramazione della SP per Larderia che raggiunge Mili San Pietro; la parrocchia di Tipoldo, che nel 1986 era stata unita a quella di Larderia con il titolo \"San Giovanni Battista e San Giuseppe\", \u00e8 stata riunita a quella di Mili San Pietro nel 2014 per formare la nuova parrocchia \"San Pietro apostolo e San Giuseppe\".\nEconomia.\nAgricoltura.\nSebbene il territorio non sia molto ampio, le molte campagne circostanti offrono vasto spazio per la pratica dell'agricoltura. \nLa viticoltura \u00e8 considerata il comparto agricolo pi\u00f9 importante del sistema agroalimentare, che ad oggi presenta una tipologia di vino molto amata.\nUn altro settore molto importante \u00e8 quello dell'olivicoltura, coinvolgendo un gran numero di abitanti tra raccolta, lavorazione e conservazione dei prodotti.\nOltre alla viticoltura e all'olivicoltura, si praticano altri ti di coltivazione come quella degli ortaggi e degli agrumi.\nViabilit\u00e0 e trasporti pubblici.\nLa strada comunale \u00e8 la pi\u00f9 importante via di comunicazione che porta al villaggio. Un'altra strada, in forte pendenza, collega Tipoldo con la Strada Provinciale n\u00b0 38 di Mili S. Piestro. \nLa viabilit\u00e0 minore \u00e8 rappresentata da vicoli e scalinate. Il villaggio \u00e8 collegato al centro cittadino dai bus urbani della linea ATM n\u00b0 6 (ZIR (Capolinea sud tramvia-Tipoldo).\nLuoghi di Culto.\nIn seguito al Decreto Arcivescovile del 1986 la ristrutturazione della diocesi di Messina ha accorpato la parrocchia di Tipoldo con quella di Larder\u00eca col titolo di \"San Giovanni Battista e San Giuseppe\" in Larder\u00eca.\nDal 2015 l'Arcideocesi messinese ha modificato nuovamente, accorpando la parrocchia locale con quella di Mili San Pietro con il titolo di San Pietro Apostolo e San Giuseppe\"."}
{"id": "1156909", "revid": "47767", "url": "https://it.wikipedia.org/wiki?curid=1156909", "title": "Cho'gall", "text": ""}
{"id": "1156913", "revid": "237256", "url": "https://it.wikipedia.org/wiki?curid=1156913", "title": "Mikhail Vasilievich Frunze", "text": ""}
{"id": "1156918", "revid": "1610933", "url": "https://it.wikipedia.org/wiki?curid=1156918", "title": "Tortora testablu", "text": ""}
{"id": "1156920", "revid": "599013", "url": "https://it.wikipedia.org/wiki?curid=1156920", "title": "Emanuel Rego", "text": "\u00c8 sposato con l'ex pallavolista ed ex giocatrice di beach volley Leila Barros.\nBiografia.\nHa debuttato nel circuito professionistico internazionale il 1\u00ba febbraio 1994 a Rio de Janeiro, in Brasile, in coppia con Aloizio Claudino piazzandosi in 4\u00aa posizione. Il 22 giugno 1995 ha ottenuto la sua prima vittoria nel World tour a Marsiglia, in Francia, insieme a Jos\u00e9 Marco de Melo. Nel massimo circuito FIVB ha trionfato per 72 volte con cinque partner differenti e per dieci volte ha concluso la classifica finale in prima posizione.\nHa preso parte a cinque edizioni dei Giochi olimpici, vincendo il titolo olimpico ad e conquistando la medaglia di bronzo a , in coppia con Ricardo Santos, nonch\u00e9 la medaglia d'argento a insieme a Alison Cerutti.\nHa altres\u00ec partecipato a diverse edizioni dei campionati mondiali, conquistando per tre volte una medaglia e in tutte e tre le occasioni quella d'oro: a Marsiglia 1999, a Rio de Janeiro 2003 e a Roma 2011, ogni volta con un partner diverso, rispettivamente Jos\u00e9 Loiola, Ricardo Santos e Alison Cerutti.\nHa vinto inoltre due medaglie d'oro ai Giochi panamericani di Rio de Janeiro 2007 e di Guadalajara 2011, insieme a Ricardo Santos e Alison Cerutti."}
{"id": "1156921", "revid": "287204", "url": "https://it.wikipedia.org/wiki?curid=1156921", "title": "Appannamento", "text": "Lappannamento \u00e8 causato dalla condensazione del vapore acqueo su una superficie fredda in rapporto alle condizioni umide dell'ambiente.\nIl fenomeno \u00e8 molto frequente sulla superficie dei vetri di una stanza da bagno dopo una doccia calda o sui vetri interni delle finestre in inverno.\nFormazione.\nLa pressione di vapore saturo dipende dalla temperatura. L'aria calda pu\u00f2 contenere pi\u00f9 vapore acqueo dell'aria fredda. L'aria satura di vapore si raffredda a contatto con superfici fredde e la pressione parziale dell'acqua supera la pressione di vapore saturo. Una parte dell'acqua si condensa allora in goccioline che si depositano sulla superficie del vetro.\nFiori di ghiaccio.\nSe la temperatura delle superfici su cui si forma l'appanamento \u00e8 inferiore a 0\u00a0\u00b0C si possono formare i cosiddetti fiori di ghiaccio, strutture cristalline che prendono spesso una forma simile a una foglia di felce."}
{"id": "1156932", "revid": "1226", "url": "https://it.wikipedia.org/wiki?curid=1156932", "title": "La stanza del vescovo (romanzo)", "text": ""}
{"id": "1156941", "revid": "830939", "url": "https://it.wikipedia.org/wiki?curid=1156941", "title": "Benigno Ferreira", "text": "Fu presidente del Paraguay dal 25 novembre 1906 al 4 luglio 1908.\nFerreira comp\u00ec gli studi secondari in Argentina e si arruol\u00f2 volontario nell'esercito argentino durante la guerra della Triplice Alleanza (1864-1870), raggiungendo il grado di generale. Tornato in patria nel 1869, fu segretario della Governo Nazionale Provvisorio e venne eletto portavoce del Gran Club del Pueblo (1870). Ministro della Guerra e della Marina col presidente Cirilo Antonio Rivarola (1871) e dell'Interno con Salvador Jovellanos (1871-1874), represse due rivoluzioni nel marzo e maggio 1873, ma, sconfitto da quella del gennaio-febbraio 1874, fu sostituito dal generale Bernardino Caballero e esiliato.\nConseguita la laurea in giurisprudenza (1880), Ferrerira rientr\u00f2 in patria nel 1895, guid\u00f2 il direttorio del partito liberale e fu designato dal presidente Emilio Aceval membro del Tribunale Superiore (1898), dimettendosi nel 1901.\nNell'agosto del 1904 Ferrerira guid\u00f2 la rivolta liberale contro il presidente Juan Antonio Escurra, iniziata male ma conclusasi vittoriosamente nel dicembre dello stesso anno, quindi fu ministro della Guerra e della Marina sotto Juan Bautista Gaona e Cecilio B\u00e1ez (1904-1906). Eletto regolarmente presidente della Repubblica nel 1906, fu deposto il 4 luglio 1908 da un sanguinoso golpe guidato dal colonnello Albino Jara, e dovette riparare in Argentina."}
{"id": "1156942", "revid": "2519", "url": "https://it.wikipedia.org/wiki?curid=1156942", "title": "Dabel", "text": "Dabel \u00e8 un comune del Meclemburgo-Pomerania Anteriore, in Germania.&lt;br&gt;\nAppartiene al circondario (\"Landkreis\") di Ludwigslust-Parchim (targa PCH) ed \u00e8 parte della comunit\u00e0 amministrativa (\"Amt\") dello Sternberger Seenlandschaft."}
{"id": "1156943", "revid": "124908645", "url": "https://it.wikipedia.org/wiki?curid=1156943", "title": "Jos\u00e9 Chamot", "text": "Ha giocato con Rosario Central, , , , e .\nNel 1998 acquisisce la cittadinanza italiana grazie a un parente della moglie.\nCarriera.\nGiocatore.\nClub.\nChamot inizia la sua carriera da calciatore con la maglia del nel 1988, e durante la sua prima annata con le \"Canallas\" Chamot colleziona 19 presenze. L'anno successivo arrivano anche i primi gol: 3 sono le reti che Chamot mette a segno in 29 presenze. Alla fine della sua avventura in Argentina saranno 58 le presenze e 3 le reti.\nNella stagione 1990-1991 comincia il campionato a Rosario. Dopo la sua decima presenza in Argentina, nel mercato di novembre il presidente del , Romeo Anconetani, lo acquista insieme a Diego Simeone: il doppio acquisto di giocatori allora \"semisconosciuti\" si riveler\u00e0 una grande scoperta. Con la societ\u00e0 toscana Chamot mette a segno 1 gol in 87 partite.\nNella stagione 1993-1994 viene ceduto al , dove gli viene subito data fiducia dal mister Zden\u011bk Zeman, suo grande estimatore. Zeman talvolta ironizza su di lui, come quando afferma: \u00abSa fare tutto ma non indovina un cross che sia uno\u00bb. In tutto saranno 30 le presenze con la maglia rossonera, senza mettere a segno reti.\nL'allenatore boemo fu chiamato nell'estate del 1994 sulla panchina della del presidente Sergio Cragnotti, e port\u00f2 con s\u00e9 alla corte dei biancocelesti Chamot, preferendolo a Ciro Ferrara. Pagato 5 miliardi di lire, nella societ\u00e0 biancoceleste rimase per quattro stagioni collezionando 100 presenze e 1 rete (in Lazio- 4-0 del 19 marzo 1995), e vincendo la Coppa Italia 1997-1998. Durante la militanza a Roma, Chamot diventer\u00e0 titolare della nazionale argentina, dove viene impiegato sulla fascia sinistra.\nNell'estate del 1998 la Lazio decide di venderlo all'. Con la formazione spagnola Chamot gioc\u00f2 per una stagione e mezza collezionando 45 presenze e 1 gol. Durante la sessione invernale del calciomercato viene acquistato dal dove gioca per tre stagioni vincendo nel 2003 una Coppa Italia e una Champions League.\nNell'estate seguente passa al . La sua seconda avventura spagnola \u00e8 caratterizzata da una sola presenza, sicch\u00e9 a fine anno rescinde il suo contratto con la societ\u00e0. Durante la sessione di calciomercato che precede la stagione 2004-2005 viene acquistato dal suo primo club, il Rosario Central. Durante la sua seconda avventura in giallobl\u00f9 totalizza 4 presenze. Alla fine della stagione 2005-2006 lascia il calcio giocato dopo 376 partite di campionato e 7 reti, per intraprendere la carriera di allenatore.\nNazionale.\nCon la nazionale argentina ha disputato 43 presenze e segna 2 gol. Ha partecipato a tre edizioni del campionato del mondo (, e ), a una edizione della Copa Am\u00e9rica (), a una Confederations Cup (Coppa re Fahd 1995) e come fuoriquota con la nazionale olimpica ai Giochi di .\nAllenatore e dirigente.\nIl 21 luglio 2009 iniziato la carriera in panchina come allenatore in seconda del , formazione argentina con la quale aveva iniziato e poi chiuso la sua carriera calcistica; lascia il club il 21 marzo 2010. Dal 27 giugno 2011 \u00e8 collaboratore tecnico di Mat\u00edas Almeyda al ; anche dopo l'esonero di Almeyda, rimane nello staff dei \"Millonarios\".\nNel dicembre del 2015 viene nominato responsabile del settore giovanile del Rosario Central. Nel 2017 \u00e8 il vice e subentra anche a stagione in corso come allenatore ad interim.\nIl 27 settembre 2018 ottiene la qualifica UEFA A di Coverciano che abilita all'allenamento di tutte le formazioni giovanili e delle prime squadre fino alla Serie C, e alla posizione di allenatore in seconda in Serie B e Serie A."}
{"id": "1156944", "revid": "1342115", "url": "https://it.wikipedia.org/wiki?curid=1156944", "title": "Marco Stradiotto", "text": "Biografia.\nDiplomato agrotecnico, Stradiotto ha lavorato nell'azienda agricola di famiglia e si \u00e8 occupato di politica molto presto, diventando nel 1985 a soli vent'anni consigliere comunale di Martellago tra le file della Democrazia Cristiana; del paese veneto \u00e8 stato anche sindaco ininterrottamente per undici anni (dal 1992 al 2003).\nEsponente del Partito Popolare Italiano e poi della Margherita, alle elezioni politiche del 2001 \u00e8 stato eletto alla Camera con il sistema maggioritario nella circoscrizione VIII (VENETO 2)- Collegio uninominale n. 4 di Mirano per la XIV Legislatura, durante la quale fa parte delle commissioni Bilancio, Finanze e Agricoltura.\nNelle elezioni politiche del 2006 \u00e8 candidato al Senato, nel Collegio del Veneto, ed \u00e8 risultato primo dei non eletti nella lista della La Margherita.\nDal 24 aprile del 2007 \u00e8 nominato Sottosegretario allo Sviluppo economico del secondo governo Prodi in sostituzione del dimissionario Paolo Giaretta, che ha optato per il suo ruolo di parlamentare al Senato.\nNelle elezioni del 13-14 aprile 2008 viene eletto senatore della Repubblica nel collegio del Veneto. A partire dal 6 maggio 2008 ricopre la carica di segretario d'aula del Senato della Repubblica.\nNelle elezioni politiche del 2013 \u00e8 candidato nel collegio di Veneto II della Camera dei Deputati nelle liste del Partito Democratico, risultando il secondo dei non eletti.\nA partire dal novembre del 2013 ricopre la carica di segretario provinciale a Venezia del Partito Democratico.\nCollegamenti esterni.\n "}
{"id": "1156946", "revid": "22356", "url": "https://it.wikipedia.org/wiki?curid=1156946", "title": "Triadobatrachus massinoti", "text": "Il triadobatraco (Triadobatrachus massinoti) \u00e8 un anfibio vissuto nel Triassico inferiore (circa 248 milioni di anni fa), i cui resti fossili sono stati rinvenuti in Madagascar. Questo animale, lungo una decina di centimetri e descritto per la prima volta da Piveteau nel 1936, \u00e8 spesso considerato dai paleontologi il pi\u00f9 antico anuro mai scoperto.\nDescrizione.\nQuesto animale era lungo circa 10 centimetri. Contrariamente alle rane attuali, il triadobatraco non aveva ancora sviluppato la capacit\u00e0 di saltare. Le zampe posteriori, infatti, bench\u00e9 relativamente allungate, non si erano ancora evolute come quelle dei moderni anuri, e il bacino, nonostante fosse simile a quello delle rane, era ancora sprovvisto di un'articolazione forte con la colonna vertebrale. Quest'ultima era lunga circa il doppio di quella degli anuri odierni (14 vertebre contro 5-9), mentre era presente ancora una breve coda ed era cos\u00ec assente l'urostilo, un osso a forma di bastoncino che \u00e8 posto al termine della colonna vertebrale delle rane odierne. Il cranio, invece, assomigliava gi\u00e0 a quello degli anuri attuali. Per tutte queste caratteristiche il triadobatraco \u00e8 considerato una forma intermedia tra i veri anuri e gli antichi anfibi temnospondili.\nClassificazione.\n\"Triadobatrachus massinoti\" venne descritto per la prima volta nel 1936 da Piveteau, sulla base di un fossile in un nodulo, proveniente dal Triassico inferiore del Madagascar.\nMolti paleontologi, attualmente, non considerano \"Triadobatrachus\" un vero anuro ma lo pongono come unico rappresentante dei proanuri (Proanura).\nNel 1998 sono stati scoperti in Polonia resti frammentari, risalenti anch'essi al Triassico inferiore, denominati \"Czatkobatrachus polonicus\", che sembrerebbero appartenere a un altro rappresentante dei proanuri. I primi veri anuri, come \"Prosalirus\", \"Vieraella\" e \"Notobatrachus\", comparvero nel Giurassico inferiore, ovvero circa 190 milioni di anni fa.\nPaleoecologia.\nUno studio del 2016 ha misurato la lunghezza delle principali ossa degli arti di 188 anfibi esistenti (rane e salamandre) e lucertole per melo comprendere le capacit\u00e0 di locomozione di \"Triadobatrachus\". I risultati mostrano che i movimenti ondulatori laterali simili a quelli di una salamandra dovevano essere il principale mezzo di locomozione di \"T. massinoti\" (Lires et al., 2016)."}
{"id": "1156951", "revid": "1498649", "url": "https://it.wikipedia.org/wiki?curid=1156951", "title": "Bagnetti della Puzzolente", "text": "I Bagnetti della Puzzolente si trovano a Livorno e legano il proprio nome al particolare toponimo del luogo, cos\u00ec chiamato per la presenza di maleodorante acqua di origine solfurea. Sono ci\u00f2 che resta di una struttura termale del XIX secolo, che oggi versa in condizioni di estremo degrado.\nStoria.\nRealizzati per volont\u00e0 della famiglia Bartolomei e in seguito passati ai Mimbelli, i Bagnetti rappresentano una delle ultime costruzioni di Pasquale Poccianti, uno dei pi\u00f9 importanti architetti del neoclassicismo toscano e la cui fama \u00e8 legata al completamento dell'Acquedotto Lorenese e alle cisterne di Livorno.\nFurono costruiti tra il 1843 ed il 1844 nella campagna intorno alla citt\u00e0, in un'area che, secondo la committenza, avrebbe dovuto rappresentare il nuovo centro di attrazione per i villeggianti dell'epoca e nella quale si trovavano alcune polle d'acqua solfurea idonee per lo sfruttamento termale. L'inaugurazione avvenne il 30 giugno 1844. Le ambizioni dei proprietari sono testimoniate dal ritrovamento, tra le carte dell'architetto, di un primo progetto assai articolato dei Bagnetti, che per\u00f2 non fu realizzato.\nInfatti l'impresa fu portata a compimento in toni minori e si rivel\u00f2 ben presto un clamoroso insuccesso imprenditoriale, tanto che sul finire dell'Ottocento lo stabilimento fu chiuso e adibito ad altre destinazioni.\nAttualmente l'edificio, che negli anni sessanta ha fatto da sfondo ad una scena del celebre film \"Tutti a casa\" di Luigi Comencini, \u00e8 ridotto in pessimo stato di conservazione: il tetto dei padiglioni semicircolari \u00e8 crollato in pi\u00f9 punti, la vegetazione selvaggia ricopre intere parti della struttura, il piano interrato \u00e8 completamente allagato, gli affreschi di un tempo sono in disfacimento per l'umidit\u00e0, gli antichi stucchi e le decorazioni sono state sfregiate da moderni interventi per la realizzazione di tubature e condotti per i tre appartamenti del primo piano.\nDescrizione.\nCome per la maggior parte delle architetture di Poccianti anche i Bagnetti della Puzzolente si presentano come aggregazione di diversi volumi dalla geometria pura. La planimetria rimanda infatti a quella del vicino Cisternino di Pian di Rota, progettato da Poccianti nel 1827, con un corpo principale rettangolare chiuso sui lati brevi da due marcate absidi.\nLa facciata \u00e8 caratterizzata da un pron\u00e0o formato da quattro colonne d'ordine tuscanico che sorreggono la trabeazione ed il frontone. La porta d'ingresso \u00e8 affiancata da alcune finestre rettangolari, sormontate da un timpano triangolare. Ai lati, nei corpi semicircolari che un tempo ospitavano i bagni per il trattamento, si aprono invece delle semplici finestre leggermente strombate. Un lieve marcapiano divide il piano terra principale dal piano primo, adibito a serviz\u00ee secondar\u00ee.\nLa struttura, in apparenza disposta su due livelli fuori terra, presenta invece un amplissimo livello interrato tramite il quale si accedeva ad alcuni locali di servizio e ai due padiglioni semicircolari dove si svolgevano i bagni veri e propri: proprio qua sono presenti alte colonne, disposte a semicerchio, che sorreggono volte a padiglione irregolari un tempo affrescate. Oltre a questi due grandi locali, al piano interrato sono presenti altri due ambienti con volta a botte e un locale pi\u00f9 ampio, centrale, con soffitto a voltine, tutti collegati da un corridoio e da una coppia di scale interne.\nAl piano terra, cui si accede dal suddetto pron\u00e0o, \u00e8 presente un piccolo ingresso, ai cui lati simmetricamente si aprono due stanze pi\u00f9 ampie, dal quale si accede direttamente alla sala centrale del complesso, un tempo munita di oculo a torretta, attualmente distrutto e coperto dal rifacimento della copertura.\nArchitettura.\nI Bagnetti della Puzzolente rappresentano una involuzione nel linguaggio neoclassico di Poccianti, che ripiega, probabilmente per le venute meno ambizioni della committenza, verso temi vagamente palladiani.\nL'accostamento di corpi dalle geometrie elementari rimanda ancora ad alcune opere del neoclassicismo francese, ma la rinuncia alle finestre termali in luogo di aperture pi\u00f9 tradizionali e l'impostazione lineare della facciata avvicinano l'opera alle ville palladiane."}
{"id": "1156955", "revid": "13833", "url": "https://it.wikipedia.org/wiki?curid=1156955", "title": "Ducato di Mazovia", "text": ""}
{"id": "1156958", "revid": "1776051", "url": "https://it.wikipedia.org/wiki?curid=1156958", "title": "Letizia De Torre", "text": "Biografia.\nLaureata in matematica, ha insegnato tale materia e scienze in un liceo scientifico di Trento, citt\u00e0 in cui ha iniziato la sua carriera politica. Nel 1993 venne eletta consigliere comunale tra le file del Partito Popolare Italiano e dal 1999 al 2005 \u00e8 stata assessore alle politiche sociali di Trento.\nEsponente della Margherita, al termine delle elezioni politiche del 2006 venne eletta deputato risultando vincitrice nella circoscrizione VI (Trentino-Alto Adige). Prima di dimettersi dall'incarico parlamentare il 6 giugno dello stesso anno ha fatto parte della commissione Difesa ed \u00e8 stata membro del gruppo parlamentare dell'Ulivo fino al 19 maggio e di quello misto fino al 6 giugno.\nDal 18 maggio del 2006 fa parte del secondo governo Prodi in qualit\u00e0 di sottosegretario al Ministero della pubblica istruzione.\nDal 23 maggio 2007 \u00e8 uno dei 45 membri del Comitato nazionale per il Partito Democratico che riunisce i leader delle componenti del futuro PD\nAlle elezioni politiche del 2008 viene eletta alla Camera dei deputati nella lista del Partito Democratico nella Circoscrizione Marche."}
{"id": "1156961", "revid": "33689", "url": "https://it.wikipedia.org/wiki?curid=1156961", "title": "Pieve di San Giovanni in Valdibure", "text": ""}
{"id": "1156962", "revid": "15756", "url": "https://it.wikipedia.org/wiki?curid=1156962", "title": "Abrasivo", "text": "Gli abrasivi sono sostanze naturali o artificiali di grande durezza usati nelle lavorazioni meccaniche. Il loro uso \u00e8 noto fin dall'antichit\u00e0 come testimoniano i giacimenti di smeriglio dell'isola greca di Naxos e i giacimenti di pomice delle isole Eolie. Le caratteristiche che contraddistinguono un abrasivo sono l'elevata durezza, la bassissima fragilit\u00e0 e la natura cristallina. Essi hanno innumerevoli usi per innumerevoli materiali, a seconda della quale cambia il supporto, alcune applicazioni sono: l'affilatura, il taglio, saponi abrasivi, paste abrasive, ecc,\nGli abrasivi naturali pi\u00f9 noti sono il quarzo, il corindone, la silice, la pomice, l'arenaria, il diamante, lo smeriglio, la farina fossile, il granato. Tra quelli artificiali ci sono gli ossidi di alluminio, di cromo, di ferro, l'azoturo di boro, il carburo di silicio, il vetro, il carburo di boro.\nL'utilizzo degli abrasivi pu\u00f2 essere fatto sotto forma di polvere; applicati a fogli di carta o tela; oppure sinterizzati per formare mole o pietre abrasive.\nCaratteristiche.\nDurezza.\nLa caratteristica pi\u00f9 importante degli abrasivi \u00e8 la durezza e vi sono vari metodi per misurarla. Il pi\u00f9 antico \u00e8 rappresentato dalla scala di Mohs, di facile applicazione e specifica per i minerali: consiste nella successione di 10 specie minerali ove quello che segue \u00e8 in grado di scalfire il minerale che lo precede. Questa scala \u00e8 approssimativa e non lineare per cui sono state introdotte altre scale di durezza, fra le quali la Scala di Knoop, che esprime la misura della durezza in kg/mm2 ed \u00e8 particolarmente adatta per i materiali fragili e molto duri.\nLa misura della durezza viene eseguita tramite i durometri, strumento che preme con una determinata pressione una punta di diamante (al fine di non essere deformabile) nel materiale di cui si ricerca la durezza. Il rapporto numerico fra il carico applicato (peso in kg) e la sezione massima dell'incisione (lunghezza in mm) produce il valore della durezza (kg/mm\u00b2).\nComposizione chimica.\nAltro fattore di importante considerazione \u00e8 la natura chimica, in quanto caratterizza il comportamento dell'abrasivo in funzione del materiale di contatto. In quanto ci troviamo in condizioni di lavoro ad elevata temperatura ed energia cinetica e quindi vengono favorite tutte le reazioni chimiche endotermiche.\nUn esempio \u00e8 la reazione che avviene al contatto del carburo di silicio con il ferro: \u00a0 A SiC + 4Fe \u2192 FeSi + Fe3C\nInoltre sia il ferro che il carburo di silicio sono ossidabili con la normale atmosfera. Quindi oltre la durezza bisogna tener presente anche la natura chimica dell'abrasivo, per cui, riferendoci al caso precedentemente citato; il carburo di silicio non \u00e8 utilizzato per materiali ferrosi ma \u00e8 ottimo per il vetro. Al contrario l'allumina non \u00e8 adatta alla smerigliatura del vetro ma \u00e8 eccellente per il ferro.\nRiferendosi sempre all'allumina, l'ossigeno contenuto nell'atmosfera aiuta nelle operazioni di smerigliatura; in quanto la formazione dell'ossido di ferro impedisce che i trucioli distaccatesi si saldino al metallo o all'abrasivo stesso; al contrario i gas inerti quali argo, azoto e anidride carbonica ostacolano l'abrasione. In generale i composti solforati e clorurati hanno un'azione antiossidante nei confronti dei metalli e quindi utilizzati nei processi abrasivi per questi ultimi.\nTenacit\u00e0 o agglomerante.\nUn altro fattore di notevole importanza \u00e8 la resistenza meccanica o tenacit\u00e0 di un abrasivo, in quelli ottenuti per via sintetica questo parametro \u00e8 variabile senza alterare eccessivamente la composizione chimica dell'abrasivo stesso; nel caso dell'allumina essa pu\u00f2 essere resa pi\u00f9 tenace addizionando biossido di titanio o di zirconio. Al contrario per quelli naturali \u00e8 necessario ricercarne un altro o giacimenti con composizioni differenti. La resistenza meccanica \u00e8 un fattore da non sottovalutare, in quanto, durante le operazioni di smerigliatura i granuli dell'abrasivo possono andare incontro ad appiattimento o arrotondamento, rendendo meno efficace l'abrasivo stesso. Per evitar ci\u00f2 si ricerca una durezza tale da permettere la rottura dei granuli dell'abrasivo con la conseguente creazione di nuovi spigoli, infine si cerca il distacco dei granuli ormai esauriti per permettere l'affioramento di nuovi ancora integri e adatti alla lavorazione; nel caso di supporti flessibili con abrasivi in polvere ci\u00f2 \u00e8 anche affidato alle colle o resine che trattengono l'abrasivo al supporto.\nDa ci\u00f2 ricaviamo che durante le operazioni di abrasione si produce calore e trucioli/polveri provenienti dall'abrasivo e dal materiale abraso. Per diminuire il calore, che favorisce reazioni chimiche e allontanare i trucioli prodottisi, si usano dei lubrificanti. Il pi\u00f9 antico \u00e8 l'acqua ma esso \u00e8 ormai usato raramente in purezza e solo per la lavorazione di vetro, ceramiche e plastiche; per le altre lavorazioni si usano miscele di acqua e additivi antiossidanti o miscele acqua/olio oppure miscele di oli. Gli oli di maggior efficacia sono gli oli di origine minerale o quelli animali ma spesso si usano miscele di essi in funzione delle necessit\u00e0 operative e dei costi. Inoltre in caso di lavorazioni di metalli si usano additivi organici clorurati o solforati per impedire il risaldamento delle particelle metalliche asportate.\nInfine per la lavorazione di materiali teneri si usano lubrificanti con cere e grassi solidi, i quali evitano l'intasamento dell'abrasivo, cio\u00e8 la ricopertura della superficie abrasiva da parte del materiale abraso a formare uno strato che impedisce il contatto con i granuli dell'abrasivo e il materiale in lavorazione.\nGrana.\nUn ultimo fattore influenzante, ma non meno importante, \u00e8 la grana di un abrasivo, cio\u00e8 il diametro medio delle sue particelle o grani. La granatura di un abrasivo \u00e8 classificata tramite una scala internazionale in cui ogni valore della scala corrisponde a un determinato valore medio dei granuli e al numero di maglie per pollice lineare del setaccio impiegato per la vagliatura dei grani. Per grane estremamente fini (&lt; 50\u00a0\u00b5m) \u00e8 utilizzato il metodo della sedimentazione in acqua.\nIn questa scala internazionale il valore della grana \u00e8 inversamente proporzionale al diametro medio dei grani, cio\u00e8 un valore alto della grana corrisponde un diametro dei grani pi\u00f9 fini.\nLa grana influisce sulla finezza della lavorazione e sulla rugosit\u00e0 della superficie, in quanto questi parametri sono regolati dalla velocit\u00e0 d'esercizio (nel caso di una mola velocit\u00e0 di rotazione) e dalla grana; una grana maggiore (grani di minor diametro) corrisponde a una minore rugosit\u00e0 e maggiore finezza, cos\u00ec come una velocit\u00e0 elevata d'esercizio.\nLa scabrezza di una superficie o grado di finitura \u00e8 determinata con il profilometro o rugosimetro il quale misura lo scostamento dei punti della superficie reale rispetto ad una superficie liscia ideale, espresso come scarto quadratico medio in \u03bcm (RMS \"root mean square\"). Quindi ad una maggiore finezza corrisponde un minor valore del profilometro.\nAbrasivi di origine naturale.\nDetti tali perch\u00e9 si trovano in natura sotto forma di minerali o rocce; dato che successivamente all'estrazione, per essere utilizzabili industrialmente, essi subiscono processi chimici, di macinazione e di selezione.\nDiamante.\nAssieme al borazone, \u00e8 una delle sostanze pi\u00f9 dure conosciute. Per l'uso industriale vengo selezionate le pietre meno pregiate ed usate allo stato grezzo o in polvere.\nTra le varie qualit\u00e0 di diamanti le pi\u00f9 usate sono il \"Bort\", il \"Ballas\" e il \"carbonado\". La differenza tra loro \u00e8 delineata dalla natura cristallina e dal quantitativo e qualit\u00e0 di impurezze presenti rispetto al carbonio.\nIl pi\u00f9 usato a livello industriale \u00e8 il Bort che si presenta di colore grigio o nero ed ha una struttura microcristallina ad elevata continuit\u00e0. In generale il nome bort \u00e8 spesso usato per indicare una qualsiasi forma di diamante industriale.\nIl diamante, come abrasivo, \u00e8 utilizzato per lavorazione dei diamanti ornamentali, nella pulitura e lappatura dei metalli, per il taglio e rifinitura del silicio per i semiconduttori e in generale per tutte le lavorazioni dei materiali duri che richiedono un'elevata finitura; come i rubini per i laser o il carburo di tungsteno.\nIl diamante pu\u00f2 essere adoperato in agglomerati ceramici, metallici oppure inglobato in resine, per essere adoperato su mole, seghe e sonde per la trivellazione.\nIn queste ultime lavorazioni l'agglomerato di diamante \u00e8 presente come pastiglia solo sulla parte lavorativa dell'utensile, dato che un'elevata durezza corrisponde ad un'elevata fragilit\u00e0 e al costo del materiale stesso.\nInfine il diamante pu\u00f2 essere usato in purezza come inserto negli attrezzi per la rettifica di mole, in utensili per tornire, nei durometri, per i tagliavetri, ecc.\nCorindone.\nOssido di alluminio anidro \"Al2O3\" (triossido di dialluminio), si presenta di colore grigio con struttura cristallina, \u00e8 spesso ricco di impurit\u00e0 di altre pietre dure (ematite, magnetite, rubini, zaffiri, ecc.) e perci\u00f2 necessita di subire processi di raffinazione.\nL'uso pi\u00f9 comune \u00e8 la lavorazione di vetri ottici.\nSmeriglio.\n\u00c8 una qualit\u00e0 di corindone contenente elevati quantitativi di ematite (Fe2O3 ) e magnetite (Fe3O4 ) i quali sono presenti tra il 50% e il 30% conferendo un'elevata tenacit\u00e0 al materiale stesso, ma riducendone la durezza (durezza mohs = 8,5/8). Lo smeriglio \u00e8 molto utilizzato nella creazione di abrasivi flessibili e nelle operazioni di lappanatura.\nInoltre trova un importante utilizzo nella creazione di materiali antisdrucciolevoli.\nGranati.\nGruppo di minerali nesosilicati dall'aspetto cristallino e con colori che vanno dal rosso, al verde, all'incolore. Formula chimica generale \"X\"3\"Y\"2(SiO4)3. Il sito X \u00e8 di solito occupato da un catione bivalente (Ca2+, Mg2+, Fe2+) e il sito Y da cationi trivalenti (Al3+, Fe3+, Cr3+) in una struttura ottaedrica o tetraedrica.\nMolto utilizzati nella creazione di abrasivi flessibili e materiali antisdrucciolevoli; come polvere sciolta vengono utilizzati nella lavorazione del vetro e nella sabbiatura. Il loro vasto impiego \u00e8 dovuto al fatto che durante la lavorazione hanno delle rotture di tipo concoide che portano alla formazione di nuovi spigoli a cuti.\nQuarzo.\nPietra cristallina ed incolore, SiO2, ha una durezza Mohs di 7 ed \u00e8 estremamente abbondante in natura. Anch'esso \u00e8 caratterizzato da frattura concoide, che porta alla conseguente formazione di nuovi spigoli adatti all'abrasione. Viene utilizzato per la produzione di abrasivi flessibili e come polvere \u00e8 addizionato ad alcuni detersivi; ha un importante uso nelle operazioni di sabbiatura di materiali metallici e nella pulizia del vetro e metalli.\nArenarie.\nRocce sedimentarie che comprendono un gran numero di minerali, incostanti nella composizione. Sono le prime pietre usate per la creazione di mole, ma ormai dismesse perch\u00e9 sostituite da materiali sintetici di cui si pu\u00f2 controllare la composizione e la costanza.\nPietra pomice.\nPietra porosa di origine vulcanica usata fin dall'antichit\u00e0. Oggigiorno viene usata per lo pi\u00f9 sotto forma di polvere nella confezione di detergenti domestici e per la pulitura di metalli.\nDiatomite.\nRoccia costituita principalmente dalla fossilizzazione degli scheletri di diatomee (alghe unicellulari) e altri esseri unicellulari. La diatomite ha peso specifico basso e una durezza Mohs di 5; il loro uso \u00e8 principalmente la confezione di materiali, paste, lucidanti.\nAbrasivi di origine sintetica.\nGli abrasivi di origine sintetica stanno ormai sostituendo quasi nella totalit\u00e0 gli abrasivi naturali. Ci\u00f2 \u00e8 dovuto al fatto che industrialmente si necessita di un prodotto con caratteristiche il pi\u00f9 possibili costanti e di cui si possano assicurare determinate prestazioni. Inoltre la sinterizzazione in laboratorio permette di incorporare additivi o minerali che normalmente non sarebbero presenti nell'abrasivo, controllandone la percentuale; o viceversa ottenere materiali puri.\nDiamante sintetico.\nSi \u00e8 cercato di sintetizzarlo per ottenere un prodotto pi\u00f9 puro e meno costoso rispetto a quello ottenuto con le tecniche estrattive. La prima industria che ci riusc\u00ec fu la General Electric nel 1955, creando un campo di pressioni (50-100 Kbar) e temperature (1300-1800\u00a0\u00b0C) attorno ad un campione di grafite contenente dei catalizzatori, in queste condizioni il carbonio \u00e8 stabile nella cristallizzazione e la conseguente formazione del diamante.\nI catalizzatori pi\u00f9 usati sono cromo, manganese, tallio e metalli dell'ottavo gruppo, in quanto in queste condizioni sono allo stato fuso, ad esclusione del tallio. Uno studio su questi catalizzatori della reazione grafite diamante venne condotto solo successivamente nel 1963 da Strong H. M.\nAllumina.\nGli abrasivi a base di allumina sono ottenuti da bauxite estremamente pura (&gt;50% di Al) o dall'Allumina Bayer calcinata, cio\u00e8 un'allumina prodotta con il \"processo Bayer\" ed avente il 99,5/99,6% di purezza.\nLa bauxite pu\u00f2 essere utilizzata come sinterizzato oppure fusa nel forno elettrico con l'aggiunta di ferro e carbone; i quali aiutano a ridurre le impurezze creando ossido di ferro e silice, le impurezze sono allontanate come lega ferro-silicio. L'allumina cos\u00ec ottenuta \u00e8 di colore bruno, mentre l'allumina Bayer calcinata \u00e8 sottoposta a fusione senza l'aggiunta di ferro o carbone, ottenendo un prodotto di colore bianco.\nGeneralmente l'allumina non viene usata in purezza ma vengono usati additivi che ne aumentano la tenacia, come il biossido di titanio (TiO2), l'ossido di zirconio (ZrO2) e l'ossido di cromo (Cr2O3).\nPer esempio un'allumina contenente un elevato quantitativo di biossido di titanio (3-4%) \u00e8 estremamente tenace ed \u00e8 preferita in lavorazioni dove si necessita di asportare elevati quantitativi di materiale.\nPrincipalmente l'allumina viene usata nella creazione di abrasivi rigidi per il taglio e smerigliatura di metalli, materiali ceramici e polimerici. L'allumina \u00e8 usata scarsamente come polvere in operazioni di sabbiatura, lucidatura e pulitura.\nCarburo di silicio.\nLa produzione \u00e8 effettuata tramite la combustione, in forno elettrico, in eccesso di carbone e silice estremamente pura; ottenendo cos\u00ec il carburo di silice (SiC), una pietra dall'aspetto cristallino con colori che variano dal verde al nero, caratterizzandone la qualit\u00e0. Ha una durezza Mohs di 9,5 ma \u00e8 anche estremamente fragile per cui impiegato per la lavorazione di materiali a bassa tenacit\u00e0, come la ghisa, vetro, metalli non ferrosi, carburi metallici, pietre ornamentali, gomma e legnami dolci. Usualmente lo troviamo sotto forma di abrasivi flessibili o rigidi.\nCarburo di boro.\nAnche in questa lavorazione la reazione chimica \u00e8 effettuata all'interno del forno elettrico in cui si fa reagire l'anidride borica con carbone in eccesso. Il prodotto ottenuto (carburo di boro= B4C) \u00e8 una pietra nero lucente di durezza assai prossima al diamante.\nViene usato come polvere nella lavorazione delle pietre dure e vetri ottici, oltre alle operazioni di lappatura e lucidatura; per essere utilizzato come abrasivo rigido necessita di essere sintetizzato in barrette, che sono utilizzate nella rettifica di mole e nell'affilatura d'utensili.\nNitruro di boro esagonale.\nViene ottenuto tramite reazione semplice degli elementi a temperatura ambiente, per esempio B2O3 + 2NH3 \u2192 2BN + 3H2O, oppure per sintesi. Si ottiene un composto con struttura esagonale simile alla grafite che viene sottoposto ad alte temperature e pressioni (1500-2000\u00a0\u00b0C a 45000-90000 atm).\nNitruro di boro cubico (CBN).\nLa seconda sostanza pi\u00f9 dura dopo il diamante. \u00c8 utilizzato nella lappatura dei metalli e nelle lame per il taglio dei meteoriti.\nA differenza del diamante, non contiene atomi di carbonio e ci\u00f2 lo rende adatto nella lavorazione del metallo. Resiste inoltre a temperature molto pi\u00f9 alte rispetto agli abrasivi a base di diamante."}
{"id": "1156963", "revid": "1234826", "url": "https://it.wikipedia.org/wiki?curid=1156963", "title": "Storia di Grosseto", "text": "La Storia di Grosseto abbraccia un lunghissimo periodo che inizia dalla preistoria e giunge fino ai giorni nostri, se nell'analisi si includono l'area dei Monti dell'Uccellina presso Alberese e la preesistente citt\u00e0 di Roselle, entrambe inglobate fin dal Medioevo nel territorio comunale di Grosseto.\nOrigini.\nPreistoria.\nLe testimonianze del periodo preistorico sono visibili in alcune grotte situate presso le propaggini settentrionali dei Monti dell'Uccellina, tra la localit\u00e0 di Alberese e la foce del fiume Ombrone, nel cuore del Parco naturale della Maremma (area sud-occidentale del territorio comunale).\nIn particolare, nella \"Grotta della Fabbrica\" e nella \"Grotta dello Scoglietto\", raggiungibili attraverso il percorso A3 all'interno del parco, sono venuti alla luce reperti risalenti rispettivamente al Paleolitico e all'Et\u00e0 del Rame-- e del Bronzo, tra i quali anche alcuni resti funerari.\nEpoca etrusco-romana.\nIn epoca etrusca, venne fondata la citt\u00e0 di Roselle (area nord-orientale del territorio comunale) che divenne uno dei pi\u00f9 importanti centri dell'Etruria.\nNel VII secolo a.C., periodo di maggiore splendore di Roselle, sono documentati rapporti commerciali con altre citt\u00e0 etrusche di rilievo, quali Vetulonia, Populonia e Vulci.\nTuttavia, il ruolo strategico e l'importanza di Roselle proseguirono anche in epoca romana, quando venne ampliata la superficie dell'abitato rispetto al preesistente tessuto urbano.\nGi\u00e0 nei primi secoli dopo la nascita di Cristo, Roselle divenne sede dell'omonimo vescovado, il cui territorio diocesano si estese molto presto a tutta l'attuale area grossetana.\nInvasioni barbariche e periodo longobardo.\nCaduto l'Impero Romano, la citt\u00e0 di Roselle fu esposta alle invasioni barbariche e, ben presto, entr\u00f2 anch'essa sotto l'influenza longobarda che port\u00f2 nuova vitalit\u00e0 alla citt\u00e0, dopo un periodo di spopolamento e degrado.\nLa storia di Roselle si esaurisce in epoca altomedievale, quando fu gradualmente abbandonata per la vicina citt\u00e0 di Grosseto che stava sorgendo proprio in questa nuova epoca. Tuttavia, risultano ancora molto incerte le cause dell'abbandono di Roselle che, secondo alcune ipotesi ancora da provare, sono da ricercare in una serie di saccheggi subiti.\nL'antico splendore di Roselle \u00e8 visibile presso l'omonima area archeologica, dove sono visibili le varie fasi storiche dell'antica citt\u00e0.\nNascita di Grosseto.\nLe origini altomedievali della citt\u00e0 di Grosseto sono testimoniate dall'atto con cui il vescovo di Lucca concesse nell'agosto 803 una serie di beni ad Ildebrando Aldobrandeschi, tra i quali rientrava anche la \"Chiesa di San Giorgio\", uno dei primi luoghi sacri cittadini presso cui sorse la rocca aldobrandesca (entrambi i complessi sono poi scomparsi nel corso dei secoli).\nLa famiglia Aldobrandeschi, di probabile origine longobarda, inizi\u00f2 a controllare molto presto anche quasi tutto il territorio dell'attuale Provincia di Grosseto e alcune aree dell'Alto Lazio e delle attuali province di Livorno e Siena: proprio grazie agli Aldobrandeschi, la citt\u00e0 di Grosseto raggiunse il suo massimo splendore.\nInoltre, tra il X e l'XI secolo, la citt\u00e0 conobbe un massiccio incremento demografico per il definitivo abbandono della vicina Roselle e, soprattutto, per la posizione strategica che la rendeva l'unico porto fluviale dell'epoca tra Pisa e Roma. Grosseto, pur distante pi\u00f9 di 10 km dal mare, poteva comunque definirsi una \"citt\u00e0 dell'acqua\", sorgendo infatti in prossimit\u00e0 della sponda orientale dell'antico Lago Prile (oramai scomparso) e a ridosso della riva destra dell'Ombrone che, in quel tratto, risultava essere perfettamente navigabile; nel corso dei secoli, l'alveo del fiume si \u00e8 gradualmente spostato fino all'attuale posizione, alcuni chilometri pi\u00f9 a sud rispetto alla citt\u00e0.\nNonostante l'ubicazione strategica, nel corso del XII secolo, gli Aldobrandeschi studiarono pi\u00f9 volte la possibilit\u00e0 di ricostruire la citt\u00e0 nel luogo in cui sorge la fortificazione del Tino di Moscona che, dalla vetta dell'omonima collina, domina gran parte della pianura maremmana e l'ultimo tratto della Valle dell'Ombrone; tuttavia, questo progetto non fu mai realizzato.\nSede vescovile e libero comune medievale.\nNel corso del XII secolo si verificarono una serie di eventi che culminarono con il definitivo trasferimento della sede vescovile da Roselle a Grosseto e con il riconoscimento del libero comune.\nSede vescovile.\nPer il trasferimento della cattedra vescovile a Grosseto, un ruolo fondamentale venne svolto sicuramente da papa Innocenzo II, che vi soggiorn\u00f2 varie volte tra il 1133 e il 1137, anno in cui assistette, tra l'altro, all'assedio portato alla citt\u00e0 dalle truppe tedesche del duca Arrigo di Baviera, intervenute per contrastare il forte dissidio portato avanti dai cittadini grossetani verso l'Imperatore dell'epoca, culminato anche con mancato pagamento di tasse.\nDopo aver conosciuto da vicino sia la citt\u00e0 che il carattere e il temperamento dei suoi abitanti, il papa si mosse affinch\u00e9 fosse trasferita in tempi rapidissimi a Grosseto la storica sede vescovile di Roselle, evento che si concretizz\u00f2 gi\u00e0 nel 1138.\nIl libero comune.\nIl riconoscimento del libero comune richiese, invece, tempi notevolmente pi\u00f9 lunghi rispetto a quello che era occorso per il trasferimento della sede vescovile.\nDopo un primo giuramento unilaterale di fedelt\u00e0 a Siena, sebbene non sia possibile escludere a priori impegni corrispettivi da parte di quest'ultima di cui si sia persa memoria, per il controllo della dogana del sale, fatto dal popolo grossetano nel 1151 (sotto forma di accordo economico e militare espresso nei termini del \"salvamentum\", della \"defensio\" e dell\"'auditorium\"), gli Aldobrandeschi furono costretti a studiare un piano che garantisse loro la permanenza al potere e, al tempo stesso, il riconoscimento di una larga autonomia alla citt\u00e0. Dopo alcuni decenni di stallo, si giunse al riconoscimento formale del comune proprio agli inizi del Duecento. In data 8 settembre 1204 venne approvato il primo statuto, la cosiddetta \"Carta delle Libert\u00e0\", dove erano stabilite le relazioni di tipo socio-economico e giurisdizionale tra i conti, nel caso specifico Ildebrandino VIII, e i cittadini di Grosseto e in particolare la facolt\u00e0, per questi ultimi, di eleggere dei consoli \"sicuti antiquitus consuevit\", istituzionalizzando, quindi, quello che era da tempo uno stato di fatto esistente fin dagli ultimi decenni del 1100. Infatti da un contratto sottoscritto dagli Aldobrandeschi con il comune di Siena nel 1203 emerge che nella citt\u00e0 era da tempo operante una struttura comunale con a capo un collegio di Consoli, i quali agivano secondo le norme contenute nel \"Constitutum.\" \nUn documento del comune di Massa Marittima, risalente al 1221, attesta la presenza di una \"societas\" tra detto comune e quello di Grosseto che deve pertanto essere datata antecedentemente ad esso. \nNel 1222 gli eredi di Ildebrandino VIII, in data 8 aprile, confermarono la \"Carta Libertatis\" e quindi la possibilit\u00e0 per i cittadini di nominare i Consoli, un Podest\u00e0 (la transizione ad un comune podestarile \u00e8 da collocarsi intorno al 1216) e un Consiglio. I Consoli, il Podest\u00e0, il \"Consilium\" e il Camarlengo (che si occupava del patrimonio del comune) costituiscono gli organi fondamentali che caratterizzarono l'ordinamento cittadino anche negli anni successivi. Tale provvedimento port\u00f2 i Grossetani a ripudiare l'atto di giuramento fatto a Siena nel secolo precedente. \nDopo un tentativo dei Senesi di ristabilire l'ordine precedente (assedio del 1224 con il concorso degli Aldobrandeschi che si obbligarono a rimanere nel loro palazzo munito di torre e a combattere contro i cittadini grossetani), il libero comune di Grosseto assumeva nel corso del tempo sempre pi\u00f9 autonomia, grazie anche alla progressiva diminuzione delle prerogative degli Aldobrandeschi a cui faceva da contraltare l'ingombrante presenza di Siena, in un sistema di alleanza senese-grossetana (1251, 1262, 1277) con quest'ultima in posizione predominante.\nLa citt\u00e0 controllava un ampio distretto (circa 300 chilometri quadrati) che si spingeva fino alla costa e alla foce del Fiume Bruna, includendo il Lago Prile che costituiva il punto di contatto con il contado pisano (Castiglione della Pescaia); il confine lambiva il porto lacustre al limite del distretto del castello di Montepescali e si spingeva fino ai distretti dei castelli vescovili di Roselle , Rachalete e Istia d'Ombrone.\nA sud i confini erano costituiti dai distretti di Istia, Montorgiali e Montiano oltre che dai territori della Curia Alborensis sui Monti dell'Uccellina, fino a comprendere la foce del Fiume Ombrone. Nel 1307 il comune di Grosseto acquis\u00ec definitivamente il castello di \"Montecalvoli\", sulla sponda sinistra dell'Ombrone, e il relativo distretto del cui possesso aveva goduto per cento anni. \nLe principali risorse erano costituite dal sale e dalle attivit\u00e0 del porto fluviale sull'Ombrone, che consentirono alla citt\u00e0 di inserisirsi nel gioco politico regionale, oltre all'itticoltura e alla pesca. La coltura dei cereali era destinata all'esportazione mentre l'allevamento del bestiame (suini e bufali, soprattutto), l'orticoltura e la viticoltura erano limitati al mercato locale.\nL'imperatore Federico II, tra il 1243 e il 1246, si fermava a Grosseto a trascorrere l'intera stagione invernale, grazie al clima mite e ad estese aree umide attorno alla citt\u00e0, dove poteva praticare la caccia; proprio nel marzo del 1246 Federico II abbandon\u00f2 precipitosamente la citt\u00e0 dopo essere stato informato della Congiura di Capaccio, evento ricordato anche da un'iscrizione sulla facciata di Palazzo Aldobrandeschi.\nLa presenza dell'Imperatore, oltre ad essere stata determinante ai fini del riconoscimento del libero comune, effettuato da lui stesso subito dopo il suo ultimo soggiorno in citt\u00e0, favor\u00ec l'arrivo di nobili e poeti da ogni parte d'Italia; nella stessa epoca Andrea da Grosseto diede un grosso contributo alla diffusione della lingua volgare italiana nella prosa, grazie alle sue traduzioni che si sganciavano dall'uso del Latino classico. In quegli anni la citt\u00e0 assunse il ruolo di \"Zentrum\" del \"Reichsverwaltung\", al pari di altri centri toscani in precedenza, soprattutto per la sua posizione strategica nell'area compresa tra i contadi di Pisa e Siena, la contea aldobrandesca e il Patrimono di San Pietro e si liber\u00f2 dei residui diritti signorili vantati dagli Aldobrandeschi.\nNel 1251, 27 gennaio, i comuni di Grosseto e Siena stipularono un patto giurato nel quale il primo si impegnava all\"'auditorium\" e alla \"defensio\" dei cittadini senesi nella Marittima e nella contea aldobrandesca, rendendoli esenti da qualsiasi pedaggio nel proprio distretto. Grosseto si impegnava inoltre a seguire le direttive senesi nelle alleanze, considerando nemiche, in particolare, Montalcino e Montepulciano e ad eleggere come podest\u00e0 un cittadino senese. Siena, a sua volta, si impegn\u00f2 a fornire aiuto alla citt\u00e0 alleata e ai suoi cittadini nei suddetti territori e a rendere esenti da dazi nel proprio contado i cittadini grossetani per alcune merci.\nIn seguito, gli Aldobrandeschi cercarono di riconquistare i domini perduti, provocando come reazione, nel febbraio del 1260, l'assedio della citt\u00e0 da parte delle truppe di Re Manfredi (guidate da Giordano D'Agliano) e di Siena, al fine di pacificare l'area. Ottenuto il controllo del centro urbano, Re Manfredi gli concesse un ampio privilegio e prese sotto la sua protezione la citt\u00e0 e i suoi abitanti, confermando loro anche la possibilit\u00e0 di eleggere un podest\u00e0 come da consuetudine e mettendola al riparo dalle mire senesi di acquisirne il controllo. \nGrosseto si schier\u00f2 a fianco di Siena nella Battaglia di Montaperti e due suoi ambasciatori presenziarono alle trattative di pace tra Senesi e Fiorentini, a Castelfiorentino nel novembre 1260.\nIn questo periodio l'apparato pubblico del comune era caratterizzato dal concorso del potere tra il Podest\u00e0 (su giurisdizione civile e penale) e i Priori (menzionati a partire dal 1262, che si occupavano della vita amministrativa della citt\u00e0); un Camarlengo gestiva il patrimonio e le finanze e il Consiglio generale costituiva l'organo deliberativo ordinario. Inoltre, erano presenti vari ufficiali minori con compiti specifici al fine di gestire qualsiasi attivit\u00e0 svolta nella citt\u00e0 (custodia, igiene, manutenzione di strade e di altri beni pubblici, produzione e vendita di generi alimentari, tutela degli incapaci, arbitrati). Infine, ogni volta che il comune, in quanto ente giuridico, doveva partecipare alla stipulazione di un negozio o, comunque, manifestare all\u2019esterno la propria volont\u00e0, veniva nominato un \"s y n d i c u s \"provvisto di mandato speciale.\nCon il venir meno delle fortune del partito ghibellino conseguentemente alla discesa in Italia di Carlo d'Angi\u00f2, nel 1266 gli Aldobrandeschi si impadronirono della citt\u00e0 grazie all'aiuto dell'esercito di Orvieto, di alcuni fuoriusciti senesi, dei conti Pannocchieschi e con il probabile contributo di molti cittadini grossetani (come risulta dall'esame delle petizioni presentate al consiglio generale del popolo di Siena dalle quali si apprende che i Grossetani avevano assalito i Senesi presenti in citt\u00e0) nel tentativo di sottrarla all'orbita politica senese. Ad ogni modo, i Senesi sei giorni dopo presero il controllo della citt\u00e0 scacciando gli Orvietani.\nL'anno successivo il papa Clemente IV scomunic\u00f2 la citt\u00e0, insieme a Siena, Pisa e San Miniato.\nCon l'affermarsi del predominio guelfo in Toscana, Grosseto e Siena riconfermarono l'alleanza nel novembre 1277 con una \"vera et firma unio, societas et compagnia perpetuo duratura\" nella quale venivano regolati i rapporti tra le due citt\u00e0, in condizioni di sostanziale reciprocit\u00e0, nell'ambito di un'alleanza militare. Vennero regolati anche alcuni rapporti economici come la libera circolazione delle merci e l'esenzione reciproca dai pedaggi nei due territori. Sul piano politico i Grossetani riconfermarono l'impegno all'elezione di un podest\u00e0 senese. I rapporti tra i due comuni rimasero regolati da tale \"societas\" almeno fino al 1309 e alcune informazioni attestano il sostegno militare reciproco come nel caso dell'intervento dei Grossetani in aiuto di Siena per l'episodio della distruzione del cassero del castello di Giuncarico (1278) o quello di alcuni cittadini senesi in occasione di una \"cavallata\" effettuata nel 1290 da una masnada pisana nei confronti di una struttura fortificata, eretta dal comune di Grosseto alla foce del Fiume Bruna.\nNei primi decenni del Trecento Siena avvi\u00f2 il percorso che la condurr\u00e0 ad inserire Grosseto nella sua compagine territoriale come \"citt\u00e0 capitolata\".\nUn primo episodio si ebbe quando, nel 1310 alla vigilia della discesa in Italia di Arrigo VII, in Grosseto si verificarono gravi disordini. Siena invi\u00f2 alcuni ambasciatori al fine di pacificare la citt\u00e0 e ottenerne la dedizione ma i Grossetani rifiutarono. I Senesi inviarono l'esercito e, a seguito della resa del 17 giugno, i cittadini di Grosseto promisero di osservare ogni ordine impartito da Siena.\nBino degli Abati del Malia, visconte di Batignano, feudatario degli Aldobrandeschi, approfitt\u00f2 di una crisi interna che Siena stava vivendo nel 1310 per guidare una rivolta e cacciare i Senesi da Grosseto. Nel 1312, inizi\u00f2 il lungo dominio degli Abati del Malia sulla citt\u00e0 maremmana, che fu riconosciuto pure da Siena con una trattativa di pace tra la Repubblica e i conti di Santa Fiora il 17 aprile 1317 in cui Siena indic\u00f2 il comune di Grosseto, Vanni detto Malia e Batino (figli di Bino) come \"sequaces\", non come \"cives\", \"comitatini\" o \"alii de iurisdictione Senarum\". Bino venne nominato Capitano del Popolo di Grosseto e la famiglia degli Abati del Malia comand\u00f2 cos\u00ec la citt\u00e0 fino al 1334.\nNei trattati di pace negoziati tra Pisa e le citt\u00e0 guelfe di Toscana (1314/1317), Grosseto \u00e8 compresa tra queste ultime come citt\u00e0 alleata di Siena e in tale veste cavalieri grossetani parteciparono, con i guelfi senesi, alla battaglia di Altopascio (1325) in aiuto di Firenze.\nIl comune di Grosseto quindi mantenne la sua autonomia e la \"iurisdictio\" sul proprio distretto ancora fino all'inizio del quarto decennio del Trecento. Nel 1324 il giurista Cino da Pistoia prese in esame lo status giuridico delle relazioni tra le due citt\u00e0 ed escluse l'inserimento perpetuo della citt\u00e0 di Grosseto nella giurisdizione senese con la seguente formula: \"non obstad quod civitas Grosseti aliqua pacta habet cum ista civitate quia non perpetua subpostia est iuridictioni Senensi et eius territorio, sic nec terra Montis Pulcianis et alie similes\". In questo periodo (antecente alla grande peste del 1348) la popolazione della citt\u00e0 \u00e8 stimabile tra 7000 e 8000 abitanti.\nAgli inizi del 1334 il governo dei Nove intraprese lo sforzo decisivo per rafforzare la politica senese nelle aree di confine con il contado pisano, in una fase di aperto conflitto con la citt\u00e0 marinara, sottomettendo Grosseto e Massa Marittima. La prima fu inserita compiutamente nella compagine statale di Siena nel febbraio 1338 (dopo numerose \"rebelliones\" in funzione antisenese provocate dai discendenti di Abate negli anni 1335, anche con l'aiuto di Pisa, e 1336) come \"citt\u00e0 capitolata\" dopo una formale sottomissione dei rappresentanti eletti dai cittadini grossetani. Il comune di Siena ne modific\u00f2 gli statuti, invio un podest\u00e0, e decise la costruzione di una fortezza che ospitasse una guarnigione senese a presidio della citt\u00e0.\nLo storico assedio.\nDopo aver recuperato temporaneamente la libert\u00e0, la citt\u00e0 di Grosseto si trov\u00f2 assediata dalle truppe di Ludovico il Bavaro e dell'antipapa Niccol\u00f2 V, di ritorno da Roma, che chiedevano viveri, doni e assoluta fedelt\u00e0 e obbedienza all'Imperatore. I Grossetani, guidati da Mal\u00eca e Batino, risposero con una eroica difesa e resistenza, tant'\u00e8 che l'Imperatore, non riuscendo ad espugnare la citt\u00e0, dovette ritirarsi. Da quel giorno lo stemma della citt\u00e0 assunse l'aspetto che porta ancora oggi: un grifone argentato su sfondo rosso, che impugna una spada, simbolo della vittoria contro i tedeschi.\nLa dominazione senese.\nNel 1334, con la sconfitta di Vanni degli Abati del Malia a Paganico, e la sua conseguente morte nelle prigioni di Siena, il Governo dei Nove invi\u00f2 a Grosseto un plotone, comandato da Jacopo di Conte de' Gabbrielli da Gubbio, che si impadron\u00ec della citt\u00e0 e cattur\u00f2 i figli di Vanni, Binello e Cione, e il fratello Batino. Quest'ultimo, riuscito ad evadere, cacci\u00f2 nuovamente i Senesi nel luglio del 1335, anche grazie all'aiuto di Pisa. I tentativi di Siena di sottomettere la citt\u00e0 maremmana si fecero pi\u00f9 frequenti e Batino si trov\u00f2 costretto a chiedere nuovamente aiuto a Pisa quando i senesi assediarono la citt\u00e0 nell'autunno dello stesso anno. Giovanni Villani riferisce che in data 8 novembre i Grossetani, fingendo un tradimento, aprirono una porta della citt\u00e0 facendo entrare una schiera nemica, compreso il conte Marcovaldo che comandava l'esercito senese, che si trov\u00f2 \u201crinchiusa e malmenata\u201d, riuscendo comunque a scampare. Successivamente i pisani inviarono ulteriori rinforzi sotto il comando di Batino; la notizia del loro arrivo fu sufficiente affinch\u00e9 l'esercito senese smobilitasse e si recasse a Istia, feudo vescovile in accomandigia alla Repubblica di Siena.\nNello stesso periodo il comune di Grosseto si confeder\u00f2 con quello di Castiglione della Pescaia, facente parte del contado pisano.\nNel giugno 1336 l'esercito senese assedi\u00f2 nuovamente la citt\u00e0 che capitol\u00f2 rimettendosi pienamente alla discrezione di Siena; gli Abati del Malia firmarono una resa, impossibilitati a continuare le battaglie dopo due anni di strenua difesa, e dovettero abbandonare la citt\u00e0 di Grosseto che venne definitivamente sottomessa dai Senesi.\nGli ultimi, effimeri, tentativi di ribellione al dominio senese si ebbero nel 1355 e nel 1356. La prima volta quando, con il rovesciamento del governo dei Nove, Grosseto (anche a seguito del privilegio concesso il 15 maggio alla citt\u00e0 da Carlo IV durante la sua permanenza a Pisa) si ribell\u00f2, recuperando l'autonomia per soli tre mesi. L'anno dopo i Grossetani approfittarono della guerra tra Siena e Perugia per ribellarsi nuovamente ma ancora una volta i Senesi inviarono una spedizione che, dopo violentissimi e ripetuti assalti, costrinse la citt\u00e0 ad aprire le porte. Nei patti di pace successivi i Grossetani rinunciarono a tutti i privilegi che si competevano al comune di Grosseto in virt\u00f9 di qualsivoglia concessione e sui quali fondavano le loro aspirazioni di indipendenza.\nL'inizio della dominazione senese fu certamente favorito dalle conseguenze di un'alluvione, verificatosi 3 anni prima, che determin\u00f2 l'allontanamento di alcuni chilometri verso sud dell'alveo del fiume Ombrone, con conseguenti danni irreversibili al preesistente porto fluviale e forti ripercussioni all'economia cittadina.\nNei decenni successivi si verific\u00f2 anche un sensibile calo demografico, dovuto alla peste del 1348 che non risparmi\u00f2 neppure la Maremma, e dalla malaria che stava iniziando a dilagare. Per fronteggiare il costante calo della popolazione, vennero concesse forti agevolazioni fiscali a tutti coloro che si stabilivano in citt\u00e0 o rinunciavano a migrare verso i centri dell'entroterra.\nLa lenta ripresa si concretizz\u00f2 principalmente nella prima met\u00e0 del Quattrocento, quando venne redatto lo \"Statuto dei Paschi\" (1419) che regolamentava tutte le attivit\u00e0 inerenti all'agricoltura e alla pastorizia; nel 1421 fu aggiornato lo statuto comunale per disciplinare meglio i rapporti tra popolazione ed istituzioni, in virt\u00f9 della nuova situazione geopolitica e socioeconomica. Proprio l'istituzione dei \"Paschi\", disciplinata dall'omonimo statuto, sembra essere stata uno degli elementi portanti per la nascita e lo sviluppo, a Siena, del Monte dei Paschi nella seconda met\u00e0 dello stesso secolo.\nEpoca medicea.\nLa dominazione senese sul territorio grossetano si protrasse fino alla seconda met\u00e0 del Cinquecento, quando si verific\u00f2 una lunga serie di battaglie per il controllo dell'intera penisola italiana.\nDurante la Guerra di Siena, dopo vari assedi iniziati nel 1554, Grosseto venne conquistata dalla coalizione mediceo-imperiale nel luglio 1557, quando le truppe della coalizione entrarono in citt\u00e0. Due anni pi\u00f9 tardi, la pace di Cateau-Cambr\u00e9sis sanciva ufficialmente il definitivo passaggio di tutti i territori della Repubblica di Siena - eccetto una fascia costiera maremmana, che rientr\u00f2 nel neo-costituito Stato dei Presidi - compresa quindi Grosseto direttamente nelle mani di Cosimo de' Medici, come feudo nobile concesso dal Re di Spagna Filippo II. Il Signore di Firenze con i territori concessigli costitu\u00ec quindi il Ducato di Siena che, insieme al Ducato di Firenze, and\u00f2 a formare una delle due entit\u00e0 statali che dal 1569 alla fine del Settecento costituirono il Granducato di Toscana, dopo la nomina di Cosimo a granduca della regione.\nNel cosiddetto \"Stato Nuovo\", con Siena capitale, Grosseto and\u00f2 a rivestire il ruolo di capitanato e le istituzioni della citt\u00e0 mantennero i capisaldi dello statuto del 1421.\nNel 1574 Francesco I commission\u00f2 i lavori per la costruzione di una nuova e pi\u00f9 ampia cinta muraria, ancor pi\u00f9 fortificata di quella preesistente, che rendesse inespugnabile il centro cittadino. Le Mura di Grosseto, completate nel 1593 dopo oltre diciannove anni di lavoro, furono realizzate contemporaneamente ad una serie di grandi opere, fondamentali per la citt\u00e0. Furono realizzate, infatti, una serie di cisterne sotterranee per la raccolta e l'accumulo dell'acqua piovana, filtrata attraverso i relativi pozzi, e distribuita alle varie zone del centro, attraverso delle canalizzazioni, durante i ricorrenti periodi di siccit\u00e0. Le opere idrauliche iniziate dai Medici furono le basi per le grandi opere di bonifica del territorio, portate avanti dai Lorena nei secoli successivi.\nNello stesso periodo venne costruito il nuovo Convento delle Clarisse e ristrutturata la Cattedrale, con l'aggiunta di opere d'arte commissionate prevalentemente ad artisti di Scuola senese.\nI Lorena.\nCon l'estinzione della casata medicea avvenuta nella prima met\u00e0 del Settecento, Grosseto, citt\u00e0 del Granducato di Toscana, pass\u00f2 ai Lorena assieme a tutti gli altri territori e possedimenti dei Medici.\nIn questo periodo, iniziarono le grandi opere di bonifica dell'intero territorio maremmano, volute da Pietro Leopoldo di Lorena, salito al potere nel 1765, e affidate a Leonardo Ximenes. Nel 1766 Pietro Leopoldo divise il territorio dell'antica Repubblica di Siena in due province e Grosseto divenne il centro principale della \"Provincia Inferiore Senese\", divenuta in seguito l'attuale Provincia di Grosseto; nel 1783, nell'opera di snellimento della burocrazia, venne sensibilmente ridotto il numero dei comuni della provincia che scese a 18 (non erano presenti ancora i comuni dello Stato dei Presidii e del Principato di Piombino entrati successivamente nel territorio provinciale dopo il 1815). Grazie alle riforme leopoldine, la citt\u00e0 di Grosseto and\u00f2 incontro ad una decisa rinascita economica e culturale. Ci\u00f2 nonostante, si rese necessaria l'approvazione del \"Regolamento per l'Estatatura\" (1780), a causa della persistenza del rischio malaria.\nLe riforme dei Lorena vennero interrotte con l'occupazione delle truppe francesi (1796) che si protrasse a pi\u00f9 riprese fino al 1808, anno dell'annessione alla Francia napoleonica.\nIl Congresso di Vienna del 1815 sanc\u00ec il ritorno del Granducato di Toscana nelle mani di Ferdinando III di Toscana, al quale succedette il figlio Leopoldo II a partire dal 1824.\nIl granduca Leopoldo II govern\u00f2 fino al 1859, impegnandosi costantemente e in prima persona al completamento delle opere di bonifica (incaric\u00f2 gli ingegneri Vittorio Fossombroni e Alessandro Manetti), mettendo le basi per un ammodernamento e un sensibile miglioramento delle condizioni socio-economiche di Grosseto e del suo territorio. Il granduca \u00e8 stato sicuramente l'uomo politico pi\u00f9 apprezzato e amato dalla popolazione nella millenaria storia della citt\u00e0, tanto da essere affettuosamente soprannominato \"Canapone\" e onorato con un monumento scultoreo a lui dedicato, collocato in Piazza Dante.\nDall'Unit\u00e0 d'Italia ad oggi.\nNel marzo 1860 il plebiscito che si svolse nel Granducato di Toscana sanc\u00ec l'annessione allo stato sabaudo, entrando cos\u00ec a far parte del Regno d'Italia.\nPer alcuni decenni vennero fermate le grandi opere di bonifica portate avanti fino al 1859 dal granduca Leopoldo II, si verific\u00f2 un nuovo calo demografico e una contemporanea recessione economica, che diffuse nell'intera popolazione di Grosseto e della sua provincia un sentimento nostalgico verso le politiche di \"buon governo\" portate avanti fino a poco tempo prima dai Lorena; in quegli anni, la vita media della popolazione della Maremma scese addirittura a soli 24 anni.\nBrigantaggio.\nLa situazione precipit\u00f2 soprattutto nelle campagne con il diffondersi del brigantaggio, fenomeno che faceva leva sul malcontento, sulle precarie condizioni economiche conseguenti alle politiche latifondiste e alla malaria che stava nuovamente diffondendosi. Questo fenomeno, pur non avendo mai raggiunto vaste proporzioni come nell'Italia meridionale, venne definito da un uomo politico dell'epoca, l'on. Massari, \"la protesta selvaggia e brutale della miseria contro le antiche e secolari ingiustizie\". In Provincia di Grosseto e nell'Alto Lazio il fenomeno rimase fortunatamente piuttosto circoscritto, in quanto i briganti erano dei solitari, ebbero i loro allievi ed imposero il loro stile, ma non arrivarono mai ad avere l'ambizione di comandare piccoli eserciti come accadeva in altre zone d'Italia: il loro, infatti, era pi\u00f9 che altro un modo di vivere e non un mestiere dedito ad attivit\u00e0 di criminalit\u00e0 organizzata. Le loro scorrerie e i loro atti violenti si verificavano esclusivamente ai danni di guardiani, guardiacaccia, fattori, carabinieri e altri rappresentanti del potere padronale e dello Stato; alcuni briganti, come ad esempio Domenico Tiburzi, erano avvolti da un alone di leggenda e potevano contare addirittura sulla simpatia popolare.\nL'azione dello Stato non si fece attendere, furono aumentati gli uomini a disposizione delle forze dell'ordine che iniziarono durante il giorno a perlustrare a tappeto le aree pi\u00f9 impervie, dove i briganti si davano \"alla macchia\", e ad effettuare controlli e istituire numerosi posti di blocco nelle ore notturne in prossimit\u00e0 delle grandi tenute che erano l'obiettivo privilegiato dai banditi. La lotta serrata al brigantaggio si concluse positivamente negli anni a cavallo tra la fine dell'Ottocento e gli inizi del Novecento.\nRipresa dello sviluppo.\nContemporaneamente alla dura lotta al brigantaggio portata avanti dalle forze dell'ordine, furono ripresi anche i grandi lavori di bonifica idraulica dell'intero territorio che portarono ad una nuova crescita demografica e ad una migliore aspettativa di vita.\nProprio negli ultimi decenni dell'Ottocento, la citt\u00e0 di Grosseto inizi\u00f2 ad espandersi oltre la cinta muraria, come testimoniano i numerosi palazzi in stile liberty presenti nell'area oltre Porta Nuova e lungo \"Via Mameli\"; sul finire del secolo, fu abolita l'estatatura (1897) e vennero anche commissionati a Lorenzo Porciatti i lavori di ricostruzione di Palazzo Aldobrandeschi.\nLo sviluppo prosegu\u00ec anche nel corso del Novecento, secolo che vide un'ulteriore espansione della citt\u00e0 verso le attuali periferie. Le uniche parentesi negative da segnalare riguardano l'abbattimento in Piazza Dante dell'antico Palazzo dei Priori, che determin\u00f2 lo spostamento della residenza vescovile presso l'attuale palazzo di Corso Carducci.\nLe vittime innocenti e i danni della seconda guerra mondiale.\nLa seconda guerra mondiale non risparmi\u00f2 neppure la citt\u00e0 e le campagne attorno a Grosseto, con il suo carico di morte e distruzione. In particolare, vi furono due episodi che sconvolsero profondamente la popolazione grossetana.\nIl primo avvenimento in ordine cronologico fu il pesante bombardamento di Grosseto, subito dalla citt\u00e0 il 26 aprile 1943, luned\u00ec dell'Angelo, che nelle ore centrali della giornata caus\u00f2 numerose vittime innocenti, tra i quali anche bambini e ragazzi che si trovavano per le vie del centro o nei parchi cittadini per trascorrere la giornata di festa. Vi furono anche ingenti danni ad edifici e infrastrutture.\nIl secondo episodio si verific\u00f2 quasi un anno dopo nelle campagne poco fuori Istia d'Ombrone. Nella zona avevano trovato rifugio numerosi renitenti alla leva, pacifisti che non avevano risposto alla chiamata alle armi della Repubblica Sociale Italiana. All'alba del 22 marzo 1944 fu catturato il gruppo di undici persone, tutti giovani, che furono tutti quanti fucilati al termine di un processo sommario tenutosi all'interno della scuola di Istia d'Ombrone che precedentemente era stata appositamente sgomberata. Il triste avvenimento \u00e8 passato alla storia come l'eccidio di Maiano Lavacchio.\nDal Dopoguerra al nuovo millennio.\nTerminata la seconda guerra mondiale iniziarono le opere di ricostruzione delle strutture danneggiate, vennero ultimate le opere di bonifica che debellarono definitivamente la malaria da tutta la Maremma e fu portata a termine la riforma fondiaria. Trascorso il triennio 1945-1947, caratterizzato da una prolungata siccit\u00e0 e da condizioni stagionali estreme che prolungarono la carestia iniziata alla fine del 1943, l'agricoltura conobbe un forte rilancio e, nel corso degli anni si \u00e8 sempre pi\u00f9 specializzata in prodotti di qualit\u00e0 e in colture biologiche.\nLa piena e la conseguente esondazione dell'Ombrone, avvenuta il 4 novembre 1966, fu una calamit\u00e0 per le campagne che riuscirono per\u00f2 a riprendersi ben presto e a proseguire nella ricerca di qualit\u00e0 dei prodotti agricoli e della carne.\nGli ultimi decenni del Novecento e i primi anni del nuovo millennio hanno permesso alla citt\u00e0 di specializzarsi notevolmente nei servizi e nel settore turistico di qualit\u00e0; nel 2003 \u00e8 giunto per la Maremma il riconoscimento di primo \"Distretto Rurale\" dell'Unione europea."}
{"id": "1156964", "revid": "842", "url": "https://it.wikipedia.org/wiki?curid=1156964", "title": "Instruction Set Architecture", "text": ""}
{"id": "1156966", "revid": "767487", "url": "https://it.wikipedia.org/wiki?curid=1156966", "title": "Alex Skolnick Trio", "text": "Alex Skolnick Trio \u00e8 un gruppo musicale jazz, fondato dal chitarrista Alex Skolnick nel 2001.\nBiografia.\nDopo aver lasciato la sua band, il gruppo thrash metal Testament, non essendo pi\u00f9 interessato al genere e con la voglia di dedicarsi a nuove sonorit\u00e0, Alex si spost\u00f2 da San Francisco a New York, decidendo di interessarsi al jazz frequentando la \"New School University\".\nQui conobbe il batterista Matt \"Zebar\" Zebroski, un ragazzo di Pittsburgh che era metallaro come lui e fan della stessa ex band di Skolnick. A loro si aggiunse, in seguito, il bassista John Davis. I tre effettuarono varie jam sessions e incorporarono nella propria musica elementi swing, funk e latin jazz.\nData l'esperienza di Skolnick con i suoi Testament, la loro musica venne contaminata anche dagli standard tipici dell'heavy metal, dando vita ad un jazz molto originale. La band ha finora pubblicato quattro dischi in studio, caratterizzati, perlopi\u00f9, da cover heavy metal e hard rock di gruppi quali Black Sabbath, Kiss, Aerosmith, Judas Priest e Scorpions riviste in chiave jazz. Recentemente, Davis \u00e8 stato sostituito da Nathan Peck. Attualmente Alex \u00e8 tornato con i Testament per l'incisione di un nuovo album, ma il suo trio \u00e8 ancora in attivit\u00e0."}
{"id": "1156967", "revid": "80110818", "url": "https://it.wikipedia.org/wiki?curid=1156967", "title": "Emiliano Gonz\u00e1lez Navero", "text": "Fu presidente provvisorio del Paraguay per ben tre volte, dal 4 luglio 1908 al 25 novembre 1910, dal 25 marzo al 15 agosto 1912 e dal 26 ottobre 1931 al 28 gennaio 1932.\nLaureatosi in giurisprudenza (1887), Gonz\u00e1lez Navero esercit\u00f2 l'avvocatura e nel 1890 il presidente Juan Gualberto Gonz\u00e1lez lo design\u00f2 membro del Tribunale Superiore di Giustizia. Senatore dal 1895, ader\u00ec alla corrente radicale del movimento liberale, entrando nel direttorio del movimento. Dopo l'insuccesso della rivoluzione dell'agosto 1904, fugg\u00ec nel Chaco argentino. Ministro delle Finanze con Juan Bautista Gaona (1904-1905), entr\u00f2 in contrasto col presidente e fu destituito nel dicembre 1905, ma torn\u00f2 a quell'incarico pochi giorni dopo, nel governo di Cecilio B\u00e1ez (1905-1906). Eletto vicepresidente della Repubblica con Benigno Ferreira (1906-1908), dopo il golpe del colonnello Albino Jara assunse la presidenza fino al termine della legislatura (25 novembre 1910). Miglior\u00f2 le comunicazioni costruendo linee telegrafiche e organizz\u00f2 nuove intendenze.\nEletto presidente provvisorio dopo le dimissioni di Pedro Pe\u00f1a (22 marzo 1912), Gonz\u00e1lez Navero rimase in carica solo fino al 15 agosto (e non fino al 25 novembre 1914), perch\u00e9 si decise di anticipare l'inizio della nuova legislatura (tradizionalmente fissato al 25 novembre dal 1870) eleggendo Eduardo Schaerer. Durante il suo governo gli scontri tra liberali e repubblicani divennero sempre pi\u00f9 violenti, fino a culminare con l'uccisione del colonnello Jara.\nNel 1928 Gonz\u00e1lez Navero fu eletto vicepresidente con Jos\u00e9 Patricio Guggiari, che sostitu\u00ec dal 23 ottobre 1931 al 17 gennaio 1932, per permettergli di sottoporsi al giudizio del Congresso in merito alla sanguinosa repressione della manifestazione studentesca del 23 ottobre 1931."}
{"id": "1156978", "revid": "33751", "url": "https://it.wikipedia.org/wiki?curid=1156978", "title": "Federazione calcistica messicana", "text": ""}
{"id": "1156983", "revid": "124377292", "url": "https://it.wikipedia.org/wiki?curid=1156983", "title": "Alfredo Provenzali", "text": "Biografia.\nNato nel quartiere genovese di Sampierdarena e tifoso della Sampdoria, Provenzali dal 1966 \u00e8 stato radiocronista nella trasmissione \"Tutto il calcio minuto per minuto\" e, fino al 1992, inviato sui campi di campionato e coppe europee. Il suo debutto ebbe luogo allo stadio Marassi di Genova. Quella domenica conobbe tra l'altro Nicol\u00f2 Carosio, inviato per la televisione a commentare la stessa partita. Nel 1992 sostitu\u00ec Massimo De Luca alla conduzione del popolare programma, ruolo che manterr\u00e0 per venti anni fino al 2012, anno della sua scomparsa. Nel settembre 2006 ha festeggiato i quarant'anni di attivit\u00e0 come radiocronista.\n\u00c8 stato inviato anche del campionato italiano di pallanuoto, sport di cui era molto appassionato. Era amico e tifoso di Eraldo Pizzo, il campione della Pro Recco. \u00c8 stato inviato per le edizioni dei Giochi Olimpici dal suo ingresso in Rai fino al 1996, occupandosi di nuoto e pallanuoto, cos\u00ec come per numerose edizioni di Mondiali ed Europei di calcio. Si \u00e8 occupato come inviato di punta anche delle pi\u00f9 importanti gare ciclistiche, a cominciare dal Giro d'Italia che ha raccontato in sella ad una moto a partire dal 1975.\nDurante i primi anni sessanta ha presentato nei teatri liguri diverse rassegne dedicate ai talenti emergenti: in una di queste, nel 1964, conobbe il grande cantautore Luigi Tenco.\nTra i tanti eventi memorabili che si legano al suo ricordo vi \u00e8 la radiocronaca del primato del mondo negli 800 stile libero ottenuto dalla nuotatrice Novella Calligaris ai campionati del mondo di nuoto in vasca lunga (Belgrado, settembre 1973).\nAltro evento memorabile raccontato da Provenzali fu il Record dell'ora di ciclismo realizzato da Francesco Moser nel 1984 a Citt\u00e0 del Messico.\nProvenzali \u00e8 deceduto nella notte tra il 12 e il 13 luglio 2012, il giorno del suo settantottesimo compleanno."}
{"id": "1156994", "revid": "1573940", "url": "https://it.wikipedia.org/wiki?curid=1156994", "title": "Laterallus rogersi", "text": "Il rallo dell'isola Inaccessibile (Laterallus rogersi ()) \u00e8 un uccello della famiglia dei Rallidi originario dell'isola omonima.\nDescrizione.\nCon una lunghezza di 17\u00a0cm, il rallo dell'isola Inaccessibile \u00e8 il pi\u00f9 piccolo uccello incapace di volare del mondo. \u00c8 caratterizzato da un piumaggio bruno-ruggine sulla parte superiore del corpo, dalle regioni inferiori color grigio scuro e da una serie di strisce bianche su fianchi e addome. Presenta inoltre zampe grigie, un breve becco nero e occhi rossi. Gli esemplari giovani hanno generalmente un piumaggio marrone e gli occhi scuri.\nQuesta specie emette soprattutto un forte richiamo tremolante, oltre ad altri generi di suoni, tra i quali un forte richiamo di allarme che risuona come un \"chip\".\nDistribuzione e habitat.\nCos\u00ec come indica il nome, questo rallo vive unicamente sulla remota isola Inaccessibile, del gruppo di Tristan da Cunha. Situato a circa 2816\u00a0km di distanza dal Sudafrica, quello di Tristan da Cunha \u00e8 il gruppo insulare pi\u00f9 remoto del globo.\nIl rallo dell'isola Inaccessibile occupa virtualmente l'intera superficie di questa isola vulcanica. Si pu\u00f2 incontrare in una vasta gamma di tipi di vegetazione, a varie quote e perfino su pendici molto impervie. Tuttavia, \u00e8 pi\u00f9 abbondante nelle distese erbose lontane dalle pendici rocciose e nei boschetti aperti di felci dell'altopiano. Tende anche ad abitare le aree in cui pu\u00f2 ripararsi all'interno di gallerie durante la stagione della nidificazione, come le distese di massi e le formazioni vegetali di pianura.\nBiologia.\nIl rallo dell'isola Inaccessibile \u00e8 una specie monogama, che nidifica tra ottobre e gennaio. Vive in gruppi familiari all'interno di piccoli territori, che ospitano all'incirca 10-15 esemplari per ettaro.\nCostruito sotto una folta copertura di vegetazione, il nido \u00e8 costituito da un'intricata struttura connessa ai fili d'erba dell'ambiente circostante, alla quale l'uccello accede tramite un sentiero lungo fino a mezzo metro. La covata consta generalmente di due uova.\nIl rallo ha una dieta molto varia e si nutre di una vasta gamma di invertebrati, bacche e semi.\nConservazione.\nMalgrado sia piuttosto numeroso (ne esistono circa 8400 esemplari), il rallo dell'isola Inaccessibile viene classificato tra le \u00abspecie vulnerabili\u00bb sulla Lista Rossa della IUCN fin dal 1994, soprattutto a causa della sua distribuzione molto limitata. Le piccole isole sono costantemente minacciate da sconvolgimenti ecologici, come l'introduzione accidentale di specie aliene dalle isole vicine, le malattie e i disastri naturali.\nLa mortalit\u00e0 dei pulcini \u00e8 dovuta soprattutto alla predazione da parte del tordo eremita (\"Turdus eremita\"), relativamente comune; tuttavia, questo non costituisce una minaccia per la popolazione del rallo. Il rischio maggiore sarebbe la colonizzazione dell'isola Inaccessibile da parte di altri predatori, come il ratto nero (\"Rattus rattus\"), che potrebbero giungere da Tristan da Cunha, causando un effetto drammatico per il rallo."}
{"id": "1156998", "revid": "916580", "url": "https://it.wikipedia.org/wiki?curid=1156998", "title": "Tordo", "text": ""}
{"id": "1157001", "revid": "33689", "url": "https://it.wikipedia.org/wiki?curid=1157001", "title": "Agricola (console 421)", "text": "Biografia.\nProbabilmente originario della Gallia, forse nato a Narbona, fu il nonno di Magno, console nel 460, e bisnonno di Araneola; potrebbe dunque essere discendente (forse il figlio) di Filagrio. Forse fu il padre di Nimfidio e persino dell'imperatore Eparchio Avito, che ebbe un figlio di nome Agricola.\nAgricola fu due volte prefetto del pretorio della Gallia, prima del 418 e dal 17 aprile al 23 maggio 418; govern\u00f2 dalla citt\u00e0 di \"Arelate\" (moderna Arles) ed \u00e8 il destinatario dell'editto di Onorio e Teodosio del 418, che fissa proprio ad Arelate l'assemblea delle Sette Province. Nel 421 resse il consolato."}
{"id": "1157006", "revid": "339392", "url": "https://it.wikipedia.org/wiki?curid=1157006", "title": "Scricciolo di Stephens Island", "text": ""}
{"id": "1157008", "revid": "118031", "url": "https://it.wikipedia.org/wiki?curid=1157008", "title": "Officialato", "text": "L'officialato era un'istituzione giudiziaria dei tribunali ecclesiastici, diffusi a partire dall'XI secolo. Rappresentato da un giurista, o da una persona affiancata da giuristi, gli era affidata la giurisdizione vescovile.\nL'istituzione di tribunali la cui giurisdizione prevedeva l'officialato si ebbe in Francia, in Inghilterra, Spagna e pi\u00f9 tardi nei territori germanici, e fu uno dei viatici, dipendenti dall'affermarsi della procedura romano-canonica, attraverso i quali fu possibile la diffusione del diritto comune in Europa.\nL'officialato poteva talvolta essere chiamato in causa per questioni e vertenze anche non direttamente di competenza ecclesiastica (come accadeva di frequente nei territori teutonici). Fu questo uno dei canali per cui in area tedesca, dove il diritto romano non era stato vigente nell'evo antico, lo adott\u00f2 fino all'epoca delle codificazioni che in Germania, esclusa delle riforme napoleoniche, avvenne solo con l'inizio del XX secolo."}
{"id": "1157009", "revid": "547034", "url": "https://it.wikipedia.org/wiki?curid=1157009", "title": "Campionato messicano di calcio", "text": "Il campionato di calcio messicano \u00e8 posto sotto l'egida della Federazione calcistica del Messico e consta di cinque livelli."}
{"id": "1157012", "revid": "830939", "url": "https://it.wikipedia.org/wiki?curid=1157012", "title": "Apollonia di Nagasaki", "text": "Non si hanno molte notizie della donna: si sa che era di nobili origini (discendente dei re di Firando, l'odierna Hirado) e che mor\u00ec vedova a circa sessant'anni. Allev\u00f2 come un figlio il nipote missionario, beato Gaspare Cotenda martire, e con lui cooper\u00f2 per accogliere nella propria casa i missionari ricercati e perseguitati dalle autorit\u00e0 nipponiche. Per questo fu decapitata a Nagasaki nella grande strage del 10 settembre 1622.\nApollonia fu beatificata da papa Pio IX il 7 luglio 1867 e viene celebrata il suo \"dies natalis\", cio\u00e8 il giorno del suo martirio."}
{"id": "1157015", "revid": "93556", "url": "https://it.wikipedia.org/wiki?curid=1157015", "title": "G\u00f8tu \u00cdtr\u00f3ttarfelag", "text": "Il G\u00f8tu \u00cdtr\u00f3ttarfelag, noto anche come G\u00cd, era una societ\u00e0 calcistica faroese con sede nella citt\u00e0 di G\u00f8ta. Fu fondata nel 1926. Nel 2008 su un\u00ec al Leirv\u00edk \u00cdF e nacque il V\u00edkingur G\u00f8ta."}
{"id": "1157018", "revid": "486946", "url": "https://it.wikipedia.org/wiki?curid=1157018", "title": "Sch\u00e4\u00dfburg", "text": ""}
{"id": "1157019", "revid": "71155", "url": "https://it.wikipedia.org/wiki?curid=1157019", "title": "Maria Letizia De Torre", "text": ""}
{"id": "1157021", "revid": "287204", "url": "https://it.wikipedia.org/wiki?curid=1157021", "title": "Hasan al-Banna", "text": "Biografia.\nNato a Ma\u1e25m\u016bdiyya, in Egitto, un piccolo villaggio a nord-ovest del Cairo. Suo padre, lo \"Shaykh\" Ahmad al-Banna, era un rispettato imam e insegnante nella locale moschea ed aveva seguito gli studi alla Universit\u00e0 religiosa di al-Azhar, scrivendo numerosi articoli e libri riguardanti la tradizione religiosa islamica. Nonostante i suoi genitori avessero alcune propriet\u00e0 (suo padre possedeva anche un laboratorio dove riparava orologi e grammofoni), la famiglia di al-Banna visse periodi difficili economicamente, soprattutto dopo il loro trasferimento nella capitale del Cairo nel 1924. Come molti altri immigrati, anche la famiglia di Hasan al-Banna trov\u00f2 un clima culturale scarsamente aderente ai dettami della Legge islamica e una situazione sociale nella quale l'artigianato era progressivamente schiacciato dalla nascente industrializzazione.\nRaggiunta l'et\u00e0 di 12 anni, dopo aver cominciato i suoi studi nella scuole \"al-Rashad\", \u1e24asan divenne discepolo di una confraternita sufi di cui divenne ufficialmente un adepto nel 1922. All'et\u00e0 di 13 anni il giovanissimo al-Banna partecip\u00f2 alle dimostrazioni contro il governo britannico nei moti rivoluzionari del 1919.\nNel 1923 all'et\u00e0 di 16 anni entr\u00f2 nell'istituto di studi superiori religioso \"D\u0101r al-\u02bfUl\u016bm\", raggiungendo i genitori al Cairo. La vita nella capitale gli offr\u00ec la possibilit\u00e0 di partecipare a numerose attivit\u00e0 e di incontrare importanti figure del mondo religioso islamico, tuttavia Hasan al-Banna venne negativamente impressionato dal processo di \"occidentalizzazione\" e di secolarizzazione della societ\u00e0 egiziana. I quattro anni trascorsi da Hasan al-Banna nella capitale lo immersero nei fermenti politici della citt\u00e0 sorti agli inizi degli anni venti che collaborarono ad accrescere il suo sentimento di condanna contro il processo filo-occidentale dell'Egitto. Fu proprio mentre studiava al Cairo che al-Banna entr\u00f2 in contatto con il riformismo islamico, detto \"Salafiyya\", e conobbe un insegnante di suo padre, il dotto e futuro Muft\u012b d'Egitto Muhammad \u02bfAbduh.\nSei anni dopo la sua completa iniziazione al sufismo (1922), nel 1928, al-Banna fond\u00f2 i Fratelli Musulmani, che gi\u00e0 un decennio dopo contavano oltre mezzo milione di membri.\nLa societ\u00e0 divenne oggetto di dure repressioni che sfociarono nell'omicidio del Primo ministro egiziano Mahmud al-Nokrashi Pasci\u00e0 all'inizio del 1949, esplicitamente condannato da parte di al-Banna.\nAl-Banna fu ucciso al Cairo, assieme al cognato, il 12 febbraio dello stesso anno. Si ha forte motivo di credere che sia stato assassinato da elementi, rimasti ignoti, dei Servizi Segreti egiziani (\"Mukh\u0101bar\u0101t\"), ma non esistono fonti affidabili per poter attribuire la responsabilit\u00e0 dell'attentato ad Anwar al-Sadat, all'epoca giovane ufficiale dei servizi segreti di re F\u0101r\u016bq."}
{"id": "1157022", "revid": "339392", "url": "https://it.wikipedia.org/wiki?curid=1157022", "title": "U.S. Soccer Federation", "text": ""}
{"id": "1157026", "revid": "122534210", "url": "https://it.wikipedia.org/wiki?curid=1157026", "title": "Biblioteca comunale Publio Ovidio Nasone", "text": "La biblioteca comunale Publio Ovidio Nasone \u00e8 la biblioteca pubblica di Sulmona creata nel 1812, da alcuni cittadini sulmonesi nel Palazzo Comunale.\nStoria.\nIl primo fondo bibliografico raccolto venne trasferito nella \"Biblioteca del Collegio degli Abruzzi\" che aveva sede in quella che era stata l'Abbazia di Santo Spirito al Morrone, fondata da Pietro da Morrone nel 1265 prima che diventasse Papa Celestino V, cuore dell'ordine dei monaci Celestiniani.\nQuando nel 1816 il Regio Collegio venne trasferito a L'Aquila si perse traccia dei volumi della biblioteca di Santo Spirito, che and\u00f2 spartito nelle varie biblioteche della citt\u00e0, fondi riuniti poi nella Biblioteca provinciale \"Salvatore Tommasi\" a L'Aquila.\nFino all'unificazione del Regno d'Italia non abbiamo notizie di biblioteche pubbliche in Sulmona.\nNel 1865, con l'acquisizione del patrimonio bibliografico dei conventi dei Minori riformati di Sulmona e di Castel di Sangro, alienato per l'editto di Gioacchino Murat, il Comune di Sulmona costitu\u00ec una nuova Biblioteca pubblica che si arricchiarricch\u00ec nel 1867 con i fondi delle biblioteche conventuali di Scanno, di Pacentro, di Raiano e di Castel di Sangro, confluite nel palazzo San Francesco, sede del Municipio, accanto la chiesa di San Francesco della Scarpa.\nTutti i libri acquisiti vennero sistemati in un locale, precedentemente adibito a rimessa, che era stato ripulito, fornito di librerie in noce lungo tutte le pareti ed ornato di stucchi.\nSuccessivamente il locale cambi\u00f2, per le necessit\u00e0 di locali pi\u00f9 ampi visto il patrimonio librario aumentato, e fu scelto il palazzo dell'ex Collegio dei Gesuiti, in piazza XX Settembre, con l'ingresso laterale da Largo Tommasi. Nella \"Rassegna Abruzzese\" del 15 aprile 1898, giornale fondato a Sulmona dallo storico Giovanni Pansa con la collaborazione di studiosi quali Pietro Piccirilli, Nunzio Faraglia e Antonio De Nino, il locale viene definito \"ottimo\" allo scopo e di fatto ancora oggi la Sala Lignea della Biblioteca Comunale, dopo un accurato restauro, \u00e8 un ambiente che conserva volumi datati dal XVI fino al XIX secolo e un consistente fondo ovidiano di oltre 900 volumi.\nIl palazzo, danneggiato in parte dal terremoto del 2009, \u00e8 stato dichiarato inagibile, e parte del patrimonio librario \u00e8 stato trasferito nel liceo classico \"P.Ovidio Nasone\", e in parte nella Collezione della biblioteca \"Giuseppe Capograssi\" a Sulmona.\nIntitolazione.\nNel 1958, in occasione del bimillenario della nascita, avvenuta a Sulmona, la Biblioteca Comunale venne intitolata al poeta Publio Ovidio Nasone.\nAttualmente \u00e8 inagibile a causa del sisma del 2009."}
{"id": "1157027", "revid": "13552873", "url": "https://it.wikipedia.org/wiki?curid=1157027", "title": "Mancaversa", "text": ""}
{"id": "1157031", "revid": "599013", "url": "https://it.wikipedia.org/wiki?curid=1157031", "title": "Cum\u00eca", "text": ""}
{"id": "1157035", "revid": "623860", "url": "https://it.wikipedia.org/wiki?curid=1157035", "title": "Geraniolo", "text": "Il geraniolo \u00e8 un alcol terpenico (monoterpene aciclico) alifatico presente in molte essenze estratte da piante. \u00c8 un liquido oleaginoso, incolore, talvolta giallastro, dall'odore piacevole. \u00c8 facilmente solubile in etanolo ed in etere e trova applicazione in profumeria.\nCaratterizza l'aroma di alcuni malvasia ed altri vini rossi.\nViene estratto dai fiori e dalle foglie di geranio di cui \u00e8 un principio insieme al citronellolo, al linalolo, al \u03b1-terpineolo ed al metil-eugenolo.\nIl geraniolo si trova in natura anche nella verbena, nel mirto e nella melissa officinalis. A livello alimentare lo si pu\u00f2 trovare nell'arancia, nel bergamotto, nella noce moscata, nella carota e nel mirtillo.\nPropriet\u00e0 biologiche.\nIl geraniolo sembra dotato di propriet\u00e0 chemiopreventive nei confronti di certe neoplasie e delle malattie cardiovascolari.\nUna di questi \u00e8 la modulazione dei livelli di colesterolo per azione sull'enzima HMG-CoA reduttasi. Inoltre pu\u00f2 modulare direttamente la permeabilit\u00e0 della membrana cellulare, la sintesi delle poliammine (mediatori endogeni della proliferazione) e l'attivazione delle chinasi ciclo-dipendenti.\nSperimentalmente \u00e8 attivo verso i tumori intestinali ed il carcinoma mammario, e sinergizza con i farmaci attivi contro questi tipi di neoplasie (come il 5-fluorouracile)."}
{"id": "1157039", "revid": "767487", "url": "https://it.wikipedia.org/wiki?curid=1157039", "title": "Io, Beau Geste e la legione straniera", "text": "Io, Beau Geste e la legione straniera (The Last Remake of Beau Geste) \u00e8 un film scritto, diretto e interpretato da Marty Feldman.\nTrama.\nSir Hector Geste, anziano eroe britannico, avendo avuto solo la figlia Isabel, per continuare le tradizioni guerriere della famiglia adotta i due orfani, Beau e Digby. Assai anziano, sposa l'avventuriera Lady Flavia che, priva di scrupoli, vorrebbe far proprio il \"miraggio azzurro\", un eccezionale diamante della famiglia Geste. Beau, rubato il gioiello, fugge e si arruola nella Legione Straniera. Digby, condannato ingiustamente, grazie all'astuta matrigna Flavia viene fatto fuggire e inviato nel fortino del Marocco dove milita il fratello. I due gemelli, sempre uniti secondo il detto \"Gest et Gest\", nihil separatum est\", subiscono le angherie del sergente Markov e del caporale Boldini, nonch\u00e9 i tradimenti del generale Pecheur, tra l'altro legatosi alla sopravvenuta Lady Flavia. Siamo nel 1906: sir Hector \u00e8 perennemente in coma; il fortino viene occupato dai tuareg di Abdul; Flavia cerca invano di strappare la gemma ai figliastri che si consolano in famiglia, Beau con Flavia e Digby con Isabel."}
{"id": "1157041", "revid": "124294813", "url": "https://it.wikipedia.org/wiki?curid=1157041", "title": "Klaksv\u00edkar \u00cdtr\u00f3ttarfelag", "text": "Il Klaksv\u00edkar \u00cdtr\u00f3ttarfelag, meglio noto come K\u00cd Klaksv\u00edk, \u00e8 una societ\u00e0 calcistica faroese con sede nella citt\u00e0 di Klaksv\u00edk. Fu fondata nel 1904 e ha come colori sociali il bianco e il blu. Milita in Formuladeildin, la massima serie del campionato faroese.\nStoria.\nIl K\u00cd \u00e8 stata la prima squadra faroense a prendere parte ad una competizione europea. Avendo vinto il titolo di 1. deild (allora era chiamata cos\u00ec la massima serie) nel 1991, partecip\u00f2 al turno preliminare di UEFA Champions League 1992-93. Il club venne eliminato dai lettoni dello Skonto Riga (andata: 1-3; ritorno: 3-0).\nLa squadra prende parte ai preliminari di UEFA Europa League 2018-2019: qui elimina i maltesi del Birkirkara pareggiando 1-1 in trasferta e trionfando 2-1 in casa, ma il cammino si interrompe subito dopo quando vengono sconfitti in casa dallo Zalgiris Vilnius per 2-1 (il ritorno termina con un 1-1). \nL\u2019anno seguente, sempre nel percorso valido per l\u2019Europa League, il club elimina in scioltezza il modesto segnando ben 9 reti nel complessivo dei match, proseguendo poi eliminando anche i lituani del con due pareggi (fondamentale sar\u00e0 il gol segnato in trasferta); nel secondo turno di qualificazione, comunque, il club incontra il che rifila ai faroensi un doppio 1-0 in entrambi i match, estromettendoli dal cammino europeo.\nIn virt\u00f9 del successo ottenuto in campionato per la stagione 2019, il K\u00ed prende parte ai preliminari di Champions League 2020-2021. \nIl match del primo turno contro lo , inizialmente previsto per il 19 agosto 2020, \u00e8 stato rinviato al 21 agosto e poi definitivamente annullato causa contagi di COVID-19 nello spogliatoio della squadra slovacca; la partita \u00e8 stata vinta 3-0 a tavolino dai faroesi. Nel secondo turno incrocia gli svizzeri dello Young Boys perde 3-1 e retrocede al terzo turno preliminare di Europa League dove incontra i georgiani della Dinamo Tblisi, favoriti alla vigilia. Clamorosamente i padroni di casa vincono per 6-1, accedendo per la prima volta nella storia del calcio faroense all'ultimo turno di un preliminare europeo; tuttavia il sogno Europa League si interrompe proprio all'ultimo, quando gli irlandesi del si impongono per 3-1."}
{"id": "1157042", "revid": "486946", "url": "https://it.wikipedia.org/wiki?curid=1157042", "title": "K\u00cd", "text": ""}
{"id": "1157043", "revid": "33689", "url": "https://it.wikipedia.org/wiki?curid=1157043", "title": "Gennadio Avieno", "text": "Biografia.\nAvieno apparteneva ad una nobile famiglia romana, la cui origine si faceva risalire a Marco Valerio Messalla Corvino (console nel 59). Era il padre di Anicio Probo Fausto, console del 490; una sua figlia, Stefania, fu madre del console del 502, Rufio Magno Fausto Avieno, che prese il \"cognomen \"dal nonno.\nAvieno fu eletto console per l'anno 450, assieme a Valentiniano III. Due anni dopo, nel 452, venne inviato da Valentiniano e dal \"Senatus Populusque Romanus\" come ambasciatore presso Attila, re degli Unni, assieme a Trigezio e a papa Leone I; l'ambasciata riusc\u00ec, anche se il ruolo di Avieno venne sottovalutato da Prospero d'Aquitania, che, con intento agiografico, nella sua opera attribuisce il merito del successo al solo Leone, ignorando Trigezio e Avieno.\nEbbe pure altri incarichi, anche se non \u00e8 noto quali, tra cui almeno uno di tipo civile.\nIl poeta gallo-romano Sidonio Apollinare, inviato a Roma con una petizione delle sue genti nel 467, indic\u00f2 Avieno come uno dei due funzionari civili pi\u00f9 influenti di Roma degli anni 460, assieme a Cecina Decio Basilio. A differenza di Basilio, per\u00f2, Avieno utilizzava la propria influenza a favore dei suoi parenti, e aveva meno tempo da dedicare agli esterni al suo circolo: sebbene fosse pi\u00f9 cordiale di Basilio, era meno affidabile."}
{"id": "1157045", "revid": "287204", "url": "https://it.wikipedia.org/wiki?curid=1157045", "title": "Dororo", "text": " \u00e8 un manga di Osamu Tezuka, scritto negli anni sessanta. Venne serializzato a partire dal 27 agosto 1967, fino al 22 luglio 1968 sulla rivista \"Weekly Sh\u014dnen Sunday\", della casa editrice Shogakukan. Una serie televisiva anime basata sul manga fu trasmessa in 26 episodi nel 1969. Il manga \u00e8 stato anche adattato in un film live action nel 2007 e in una nuova serie anime realizzata da MAPPA e Tezuka Productions e trasmessa in 24 episodi nel 2019.\nDal 2018 \u00e8 in pubblicazione anche un remake del manga, sceneggiato e illustrato da Satoshi Shiki.\nTrama.\nLa storia \u00e8 ambientata durante il periodo Sengoku. Hyakkimaru \u00e8 un giovane samurai che combatte e distrugge demoni. Durante il suo viaggio per il Giappone gli si affianca Dororo, un giovane ladruncolo.\n\"Hyakkimaru\" significa letteralmente \"ragazzo dei 100 demoni\". Alla sua nascita, 48 parti del corpo (12 nella serie anime del 2019) gli vengono sottratte da altrettanti demoni, in virt\u00f9 del patto stipulato dal padre con essi, per sacrificare il figlio in cambio di potere.\nCome conseguenza di tutto ci\u00f2, il neonato non ha neanche un aspetto umano, e la madre \u00e8 costretta dal marito ad abbandonarlo in una cesta sul fiume. Il bambino viene successivamente trovato dal Dottor Jukai, un chirurgo che lo tiene con s\u00e9, curandolo ed allevandolo. Questi, accortosi ben presto degli accentuati poteri mentali posseduti dall'informe neonato, lo guarisce con metodi magico-alchemici e gli fornisce un corpo artificiale (a partire dai resti dei bambini morti in guerra) col quale egli pu\u00f2 andare in seguito a caccia dei demoni che gli rubarono arti e sensi.\nOgni volta che Hyakkimaru riesce ad ucciderne uno, riacquista una parte perduta del corpo. Il ragazzo diviene allora quasi invincibile contro ogni colpo mortale; innestato all'interno del suo braccio sinistro si trova inoltre una lama speciale, forgiata per poter combattere contro entit\u00e0 maligne soprannaturali.\nDopo che il medico \u00e8 costretto a mandarlo via (attirava difatti i demoni sulla sua casa), Hyakkimaru inizia ad andare per la sua strada: il giovane arriva a conoscere attraverso una voce spettrale della maledizione fissata su di lui alla nascita, ma anche che uccidendo i demoni responsabili avrebbe potuto recuperare i pezzi rubati al suo corpo e ritrovare la sua umanit\u00e0 perduta.\nMedia.\nManga.\nLa Kabuki Publishing ha stampato in Italia due volumi della traduzione del fumetto, sui quattro previsti. Fino all'ottobre 2011, la situazione \u00e8 rimasta invariata. Durante il Lucca Comics &amp; Games 2011, la Goen ha annunciato per la primavera 2012 il ritorno in Italia di \"Dororo\", con uscite bimestrali. I quattro volumi sono poi usciti dal gennaio al luglio 2013.\nRemake.\nNel 2018 viene annunciato un remake dell'opera di Tezuka dal titolo , scritta e disegnata da Satoshi Shiki, e pubblicata sulla rivista mensile \"Champion RED\" della casa editrice Akita Shoten a partire dall'ottobre di quell'anno.\nIn Italia la serie \u00e8 licenziata dalla Panini Comics sotto l'etichetta Planet Manga.\nAnime.\nSerie del 1969.\nIl titolo della versione animata era, originariamente, \"Dororo\"; dopo l'episodio 14, la serie \u00e8 stata rinominata \"Dororo e Hyakkimaru\". L'anime, a differenza del manga, vede un finale conclusivo.\nSerie del 2019.\nNel 2019 \u00e8 uscita una nuova trasposizione animata, precisamente un reboot della serie originale, con personaggi quasi completamente diversi dalle loro controparti del 1969 e con un finale diverso.\nAltri.\nFilm live action.\nUn adattamento live action del manga \u00e8 stato proiettato nelle sale giapponesi il 27 gennaio 2007. Il film vede tra gli interpreti Kou Shibasaki e Satoshi Tsumabuki, ed \u00e8 stato girato in Nuova Zelanda.\nVideogioco.\nUn videogioco basato sul manga, intitolato \"Blood Will Tell\", \u00e8 stato prodotto nel 2004 per PlayStation 2.\nAccoglienza.\nDurante i Tezuka Awards del 2002, Kentar\u014d Miura (autore di \"Berserk\") afferm\u00f2 che \"Dororo\" \u00e8 il suo manga di Osamu Tezuka preferito. L'edizione statunitense di \"Dororo\", edita dalla Vertical, ha vinto gli Eisner Award 2009, nella categoria \"Best U.S. Edition of International Material-Japan\"."}
{"id": "1157048", "revid": "9282", "url": "https://it.wikipedia.org/wiki?curid=1157048", "title": "Firando", "text": ""}
{"id": "1157049", "revid": "122315", "url": "https://it.wikipedia.org/wiki?curid=1157049", "title": "Xenicus lyalli", "text": ""}
{"id": "1157050", "revid": "1305772", "url": "https://it.wikipedia.org/wiki?curid=1157050", "title": "Cisternino (disambigua)", "text": ""}
{"id": "1157052", "revid": "339392", "url": "https://it.wikipedia.org/wiki?curid=1157052", "title": "Atlantisia", "text": ""}
{"id": "1157053", "revid": "1410376", "url": "https://it.wikipedia.org/wiki?curid=1157053", "title": "Girolamo Federici", "text": "La resistenza.\nPartecipa alla resistenza nel territorio della bassa veronese nei primi anni del liceo grazie alla positiva influenza di alcuni insegnanti antifascisti e per convinta reazione ai soprusi nazifascisti perpetrati nei confronti della popolazione delle sue zone.\nL'universit\u00e0.\nA Venezia arriva nell'immediato dopoguerra per proseguire gli studi presso la facolt\u00e0 di lingue di Ca' Foscari e nella citt\u00e0 lagunare il suo impegno politico, sociale e educativo continua a svilupparsi, rafforzato dall'incontro con la sua inseparabile compagna, moglie e madre dei suoi figli Lia Finzi. Con Lia e con altri compagni universitari Momi riuscir\u00e0 per circa un decennio a far vivere e crescere il convitto-scuola \u201cFrancesco Biancotto\u201d per orfani di partigiani e di lavoratori, straordinaria esperienza umana e pedagogica che rimarr\u00e0 per sempre nella memoria di molti. Successivamente continuer\u00e0 la sua attivit\u00e0 didattico-pedagogica nella scuola pubblica, nell'Associazione Pionieri d'Italia, fondata da Gianni Rodari collaborando anche nel Movimento di Cooperazione Educativa.\nParlamentare.\nDalla met\u00e0 degli anni sessanta il Partito Comunista Italiano lo vuole nei suoi organismi dirigenti: responsabile della cultura, segretario comunale e consigliere in comune a Venezia (1965-1975) e nel decennio successivo prima deputato quindi senatore, fino alla presidenza regionale della Lega delle Cooperative nel Veneto. Sar\u00e0 proprio del parlamentare Federici l'importantissima \u201c\"Indagine Conoscitiva sui Porti Italiani\"\u201d, uno dei lavori cardine per la successiva organizzazione e regolamentazione delle dinamiche economiche, sociali e politiche riguardanti il settore portuale.\nAnche l'Associazione Nazionale Partigiani d'Italia lo vedr\u00e0 alla guida della segreteria provinciale di Venezia condividendone la straordinaria capacit\u00e0 direttiva ed il forte impulso culturale con l'Istituto Veneziano per la storia della Resistenza e della Societ\u00e0 contemporanea. \nC'era in Momi e nella sua storia un inestimabile \u201coltre\u201d che solo lui sapeva dare in particolar modo ai giovani: la possibilit\u00e0 di un dialogo-ascolto ininterrotto, sempre vivo, sempre colmo di un'intelligenza che conosceva in ogni singolo istante il modo di spronare, rimproverare, gratificare, condividere e soprattutto regalare sicurezza e affetto.\nOpere.\nNegli anni Novanta Momi trae spunto dalla sua intensa attivit\u00e0 per la stesura di due importanti volumi: "}
{"id": "1157054", "revid": "1318658", "url": "https://it.wikipedia.org/wiki?curid=1157054", "title": "Hirado", "text": "Hirado \u00e8 una citt\u00e0 giapponese nella prefettura di Nagasaki. Si trova su una piccola isola collegata all'isola madre di Ky\u016bsh\u016b dall'Hirado Bridge. \u00c8 invece collegata all'isola Ikitsuki attraverso il Ponte Ikitsuki.\nDurante il periodo Sengoku e fino all'inizio del periodo Edo, Hirado (chiamata Firando dagli europei) era un importante centro di commercio internazionale, in particolare con la cinese dinastia Ming e gli olandesi, che vi stabilirono un avamposto commerciale il 20 settembre 1609, amministrato dalla Compagnia Olandese delle Indie Orientali. Nel 1641, su pressione dello shogunato Tokugawa, i commercianti olandesi si spostarono a Dejima, nelle vicinanza dell'attuale Nagasaki.\nNel periodo Edo, Hirado fu anche sede di un Han (feudo): ancora oggi il castello della citt\u00e0 \u00e8 forse il monumento storico e artistico pi\u00f9 rappresentativo dell'isola."}
{"id": "1157057", "revid": "104066", "url": "https://it.wikipedia.org/wiki?curid=1157057", "title": "C. P. Snow", "text": ""}
{"id": "1157059", "revid": "1745361", "url": "https://it.wikipedia.org/wiki?curid=1157059", "title": "Trace (mitologia)", "text": " \nTrace era un figlio di Ares da una madre sconosciuta.\nProbabilmente il mitico capostitipe dei Traci, guid\u00f2 il suo esercito Edone in una campagna marittima contro le isole dell'Egeo, saccheggi\u00f2 Lemno e altre isole circostanti.\nMa quando attacc\u00f2 il santuario di Apollo a Delo, il dio inflisse a lui e ai suoi uomini una \"orribile malattia\" (probabilmente lebbra).\nQuando tornarono in Tracia non erano i benvenuti e fondarono una colonia nella piccola isola di Icaria."}
{"id": "1157065", "revid": "260676", "url": "https://it.wikipedia.org/wiki?curid=1157065", "title": "Adesione dell'Ucraina all'Unione europea", "text": "L'adesione dell'Ucraina all'Unione europea ha assunto un significato che va ben al di l\u00e0 delle usuali considerazioni economiche tipiche di altri paesi candidati, per via delle tensioni con la vicina Russia e con le minoranze linguistiche russe.\nL'adesione \u00e8 considerata un traguardo fondamentale da raggiungere tra molti dei maggiori esponenti politici come gli ex Presidenti Poro\u0161enko e Ju\u0161\u010denko, mentre ogni avvicinamento all'Europa invece \u00e8 stato di fatto ostacolato dai politici filorussi, come l'ex presidente Viktor Janukovy\u010d.\nNon vi sono ancora certezze riguardo alle relazioni tra Ucraina e UE nel prossimo futuro. Nel marzo 2016, il presidente della Commissione europea Jean-Claude Juncker ha dichiarato che ci vorranno almeno 20-25 anni perch\u00e9 l'Ucraina aderisca all'UE e alla NATO. Attualmente, la nazione \u00e8 solamente membro della Politica di Vicinanza Europea.\nAnche se esistono progetti per un accordo di libero mercato, ci sono per ora poche possibilit\u00e0 che lo status dell'Ucraina si modifichi nel breve termine, poich\u00e9 l'agenda di allargamento \u00e8 gi\u00e0 ampia e altri stati occidentali si oppongono ad ulteriori espansioni.\nNel febbraio 2019, la Verkhovna Rada ha legalmente incluso nella Costituzione dell'Ucraina il percorso per l'adesione alla NATO e all'Unione Europea. Nel preambolo della Costituzione, la formulazione su \"l'identit\u00e0 europea del popolo ucraino e l'irreversibilit\u00e0 del corso europeo ed euro-atlantico dell'Ucraina\" e nell'art. 102 ha ampliato i poteri del capo dello Stato: \u00e8 diventato \"il garante dell'attuazione del corso strategico dello Stato per acquisire la piena adesione all'Unione europea e all'Organizzazione del Trattato del Nord Atlantico\".\nL'Ucraina si prepara a presentare domanda ufficiale di adesione all'UE nel 2024 con l'obiettivo di aderire all'Unione europea negli anni 2030.\nPolitiche ucraine.\nDiverse fazioni politiche in Ucraina sono a favore dell'adesione all'UE e allo sviluppo di legami con l'Europa occidentale.\nLa Rivoluzione arancione del 2004 ha migliorato le relazioni tra UE e Ucraina: il leader dell'opposizione Viktor Ju\u0161\u010denko promise che avrebbe fatto pressioni affinch\u00e9 l'UE stringesse relazioni con l'Ucraina e descrisse un piano di quattro punti: il riconoscimento dell'Ucraina come economia di mercato, l'entrata nell'Organizzazione Mondiale del Commercio, la condizione di membro associato dell'Unione europea e infine la condizione di membro a tutti gli effetti. In modo simile, il governo dell'Ucraina ha chiesto a Bruxelles di fornire all'Ucraina un chiaro prospetto necessario per divenire stato membro, affermando che \u00abil piano di azione approvato riflette solamente il livello delle relazioni Ucraina-UE che avremmo potuto raggiungere prima delle elezioni presidenziali del 2004\u00bb.\nNel biennio 2013-2014, nonostante un raffreddamento dei rapporti dopo la mancata firma dell'accordo di associazione con l'UE da parte del presidente Yanukovych, dovuto principalmente a pesanti pressioni esercitate dalla Russia, il nuovo governo ad interim post-Euromaidan ha subito dichiarato di voler procedere all'integrazione europea.\nPolitiche europee.\nAlcuni nell'UE sono dubbiosi riguardo alle prospettive per l'Ucraina. Nel 2002, il Commissario per l'Espansione dell'Unione G\u00fcnter Verheugen disse che \"una prospettiva europea\" per l'Ucraina non significa necessariamente l'ingresso entro 10 o 20 anni; l'adesione \u00e8 solo una possibilit\u00e0.\nIl 13 gennaio 2005 il Parlamento europeo ha quasi unanimemente (467 voti a favore e 19 contro) approvato una mozione che stabilisce il desiderio del Parlamento di instaurare stretti rapporti con l'Ucraina in vista di una possibilit\u00e0 di ingresso nell'Unione. Anche se la strada \u00e8 ancora lunga prima dei negoziati riguardo all'ingresso, la Commissione europea ha stabilito che future candidature non saranno escluse. Viktor Ju\u0161\u010denko ha risposto affermando la sua intenzione di inviare una relazione, insieme alla Comunit\u00e0 degli Stati Indipendenti per assicurare che l'integrazione nell'UE \u00e8 possibile e, se non lo fosse, egli la renderebbe possibile. Diversi leader europei hanno gi\u00e0 dato il loro sostegno a pi\u00f9 stretti rapporti economici con l'Ucraina, ma non si sono dimostrati subito disponibili all'ingresso nell'Unione europea. Il 21 marzo 2005, il Ministro degli Esteri polacco Adam Daniel Rotfeld disse che la Polonia sosterr\u00e0, in ogni modo, il desiderio dell'Ucraina di integrarsi nell'UE, di raggiungere lo status di economia di mercato e di unirsi all'Organizzazione Mondiale del Commercio. Aggiunse anche: \u00abAttualmente, bisognerebbe iniziare a compiere passi concreti verso l'integrazione invece di perdere tempo in discussioni riguardo all'integrazione\u00bb. Tre giorni dopo, un sondaggio condotto nei sei maggiori Paesi dell'UE ha mostrato che gli europei sarebbero pi\u00f9 favorevoli ad accettare l'Ucraina come futuro membro dell'UE piuttosto che ogni altro Paese che attualmente si trova nella condizione di candidato ufficiale.\nNell'ottobre 2005 il Presidente della Commissione Jos\u00e9 Manuel Dur\u00e3o Barroso afferm\u00f2 che il futuro dell'Ucraina \u00e8 all'interno dell'UE. Il 9 novembre 2005, tuttavia, la Commissione europea sugger\u00ec che l'attuale agenda di allargamento dell'Unione (con l'accesso di Croazia e altri Paesi dell'ex Jugoslavia) potrebbe bloccare la possibilit\u00e0 di un futuro accesso di Ucraina, Bielorussia e Moldova. Il Commissario Olli Rehn ha notato che l'UE dovrebbe evitare la super-espansione, aggiungendo che l'attuale agenda di allargamento \u00e8 gi\u00e0 abbastanza fitta.\nCronologia.\nUn meeting Ucraina-UE si \u00e8 tenuto nell'aprile 2004, alla vigilia del pi\u00f9 recente allargamento dell'Unione europea del 1\u00ba maggio 2004; la riunione voleva cercare di comprendere le aspirazioni dell'Ucraina all'Europa quando i ministri europei non concedevano lo status di economia di mercato all'Ucraina; questo comunque avvenne prima del successo della rivoluzione arancione.\nPer la prima volta, l'Ucraina presumibilmente svilupper\u00e0 relazioni con l'UE, essendo sostenuta dalle principali forze politiche della Polonia e degli altri membri UE che presentano forti legami storici con l'Ucraina (attraverso la Confederazione polacco-lituana).\nNel marzo 2007 l'UE e l'Ucraina hanno iniziato le trattative per un nuovo \"maggiore accordo\" che istituirebbe una zona di libero commercio e una relazione pi\u00f9 stretta nelle questioni della politica energetica. L'Unione europea \u00e8 pi\u00f9 scettica per un accordo ufficiale per la candidatura a membro da parte dell'Ucraina. Il commissario dell'UE Benita Ferrero-Waldner ha affermato che l'UE e l'Ucraina hanno progettato un accordo che sar\u00e0 basato sul PKA.\nIl 27 giugno 2014, il nuovo presidente Poroshenko firma un accordo di libero scambio con l'Unione europea a Bruxelles.\n16 settembre 2014 la Verkhovna Rada ha approvato il progetto di legge sulla ratifica dell'accordo di associazione tra l'Ucraina e l'Unione europea, che lo stesso giorno \u00e8 stato firmato dal presidente Petro Poroshenko.\nIl 6 aprile 2016 nei Paesi Bassi si \u00e8 svolto un referendum consultivo (il cui esito, avendo esso superato il \"quorum\" del 30%, il governo olandese si \u00e8 impegnato a rispettare) sull'accordo: il NO ha prevalso col 61,1% dei suffragi."}
{"id": "1157069", "revid": "339392", "url": "https://it.wikipedia.org/wiki?curid=1157069", "title": "Rapporti tra Ucraina e Unione Europea", "text": ""}
{"id": "1157078", "revid": "647919", "url": "https://it.wikipedia.org/wiki?curid=1157078", "title": "Pippo Milano", "text": ""}
{"id": "1157080", "revid": "181699", "url": "https://it.wikipedia.org/wiki?curid=1157080", "title": "Tendenza Marxista Internazionale", "text": "La Tendenza Marxista Internazionale o TMI (IMT nella sua sigla in inglese o CMI in castigliano) \u00e8 un'organizzazione internazionale trotskista, basata sulle idee di Karl Marx, Friedrich Engels, Lenin e Trotskij. Il marxista sudafricano-britannico Ted Grant \u00e8 stato il principale teorico e leader della tendenza, insieme al gallese Alan Woods.\nL'organizzazione \u00e8 stata fondata come \"Commissione per un'Internazionale Marxista\", e dal 2006 ha assunto il nome di \"Tendenza Marxista Internazionale\". L'organizzazione \u00e8 attiva in oltre trenta Paesi del mondo.\n\"In Defence of Marxism\" (marxist.com) \u00e8 il sito ufficiale della TMI. \u00c8 pubblicato in diverse lingue e ospita svariati articoli scritti di attualit\u00e0, storia e analisi marxista.\nIdeologia.\nTendenza Marxista Internazionale aderisce ai principi dell'ortodossia trotskista ponendo l'accento sulla necessit\u00e0 di educare quadri e giovani della classe lavoratrice.\nTra i punti fondamentali della teoria elaborata dalla TMI possono essere messi in evidenza:\nDiffusione.\nMovimenti affiliati alla TMI sono presenti in diversi Paesi all'interno dei partiti laburisti, comunisti o, talvolta, in ossequio alla strategia entrista, in altri partiti di massa. Solitamente si raggruppano intorno a proprie riviste o siti web."}
{"id": "1157086", "revid": "486946", "url": "https://it.wikipedia.org/wiki?curid=1157086", "title": "Hopkinsia (zoologia)", "text": ""}
{"id": "1157090", "revid": "281779", "url": "https://it.wikipedia.org/wiki?curid=1157090", "title": "Sin-Itiro Tomonaga", "text": ""}
{"id": "1157094", "revid": "2730", "url": "https://it.wikipedia.org/wiki?curid=1157094", "title": "Od\u00e9on", "text": ""}
{"id": "1157096", "revid": "1429175", "url": "https://it.wikipedia.org/wiki?curid=1157096", "title": "Muggiano (Milano)", "text": "Muggiano (\"Muggian\" in dialetto milanese, : ) \u00e8 un quartiere situato all'estremit\u00e0 occidentale di Milano. Costituisce un piccolo borgo e conta circa 3000 abitanti. Confina con Cesano Boscone, Cusago, Settimo Milanese e Trezzano sul Naviglio.\nStoria.\nIl nome \"Muggiano\" \u00e8 di origine romana: esso indicava un insediamento di coloni chiamato \"Modianus\", dal nome romano dell'assegnatario di quel terreno, \"Modius\". In seguito il nome cambi\u00f2 da \"Muziano\" a \"Mugiano\" per poi diventare \"Muggiano\".\nMuggiano fu comune autonomo confinante con Baggio a nordest, Cesano Boscone ad est, Loirano a sud, e Assiano ad ovest. Insieme con le frazioni Guascona, Guasconcina e, dal 1841, Assiano, nel 1869 venne inglobato dall'allora Comune di Baggio, come peraltro accaduto gi\u00e0 nel 1811 dopo un breve biennio sotto Cesano. Nel 1923 fu poi Baggio a venire unita a Milano.\nAlla fine degli anni '90 il paesaggio era costituito, in gran parte, da terreni agricoli e da cascine.\nNegli ultimi anni \u00e8 stato costruito un nuovo quartiere all'interno del paese che ha incrementato notevolmente la popolazione.\nDi notevole interesse storico rivestono le Cascine Guascona e Guasconcina di origine medievale e la chiesa di Santa Marcellina. Sono inoltre presenti un asilo nido, una scuola materna e una elementare, e qualche piccola attivit\u00e0 commerciale. Nonostante appartenga al comune di Milano \u00e8 molto distante dal centro, circa 10 km, per cui i centri urbani di riferimento sono Cesano Boscone e Baggio.\nIl reticolo di canali e fontanili che irrigano i campi di Muggiano \u00e8 particolarmente risalente (di certo al medioevo, probabilmente all'epoca romana). La zona \u00e8 molto ricca di acqua - la falda acquifera \u00e8 tra le pi\u00f9 alte della citt\u00e0 - e sin dai secoli addietro il quartiere ha avuto una grande fortuna nel settore dell'agricoltura. Ad oggi vengono coltivati mais e riso a rotazione.\nNel quartiere, ma svariati chilometri di distanza dall'abitato, \u00e8 localizzato un vasto insediamento dell'Amsa, dedicato al trasferimento, allo stoccaggio e al trattamento di numerose tipologie di rifiuti urbani.\nDal 2015, nel quartiere Muggiano, viene avviata la costruzione di un Centro Sportivo comunale dotato di piscine, palestre, centro medico sportivo, campi di calcio e bar.\nInfrastrutture e trasporti.\nIl quartiere di Muggiano \u00e8 lambito a est dalla tangenziale Ovest di Milano, che serve il quartiere attraverso uno svincolo posto nelle vicinanze del quartiere. La principale strada del quartiere, nonch\u00e9 l'unica che collega Muggiano con il resto della citt\u00e0 di Milano \u00e8 Via Mosca.\nData la natura rurale e la bassa urbanizzazione dell'area, Muggiano non \u00e8 servito da linee metropolitane o ferroviarie.\nUna linea di autobus, gestita da ATM, collega Muggiano ai quartieri limitrofi.\nMuggiano potrebbe ospitare, in un eventuale futuro, un nuovo deposito della linea 1 della metropolitana, quando questa verr\u00e0 prolungata da Via Bisceglie fino a Baggio. Il Piano Urbano della Mobilit\u00e0 Sostenibile (PUMS) del 2015, presentato dal comune di Milano, infatti, accarezzava l'idea della costruzione del prolungamento della linea fino alle porte del quartiere."}
{"id": "1157104", "revid": "104265", "url": "https://it.wikipedia.org/wiki?curid=1157104", "title": "Ren\u00e9 Depestre", "text": "Biografia.\nPubblica nel 1945 i suoi primi versi nella raccolta \"\u00c9tincelles\". Impegnato nella vita politica del suo paese, viene incarcerato e in seguito costretto a lasciare la sua isola natale per partire in esilio in Francia poi a Cuba. Continua a scrivere poesie e pubblica \"Minerai noir\" nel 1956 nel quale evoca le sofferenze e le umiliazioni dello schiavismo. \nIl suo romanzo \"Hadriana dans tous mes r\u00eaves\" (1988) riceve il Premio Renaudot, il Premio del romanzo della Soci\u00e9t\u00e9 des gens de lettres e il Premio del romanzo dell'Acad\u00e9mie royale de langue et de litt\u00e9rature fran\u00e7aises de Belgique.\nNel 1993 riceve il Premio Guillaume-Apollinaire per la sua opera \"Anthologie personnelle\".\nRen\u00e9 Depestre \u00e8 il poeta del \"meraviglioso\" incarnato, di un'infanzia del cuore, capace di mostrarci attraverso la poesia la possibilit\u00e0 di avvicinarci, con i sentimenti, alla reciproca fraternit\u00e0."}
{"id": "1157106", "revid": "767487", "url": "https://it.wikipedia.org/wiki?curid=1157106", "title": "Fototipia", "text": "Nell'ambito della stampa litografica, la fototipia \u00e8 un processo fotomeccanico di preparazione della lastra di cristallo senza l'uso del retino. \n\u00c8 stata creata appositamente per la stampa di immagini (con gradazioni di chiaroscuro e a colori).\nSulla matrice, solitamente una lastra in metallo rinforzata con fibre di vetro, viene disteso il negativo dell'immagine da stampare. Una volta inchiostrata la matrice, essa riproduce sulla carta l'immagine in positivo. \nInventato dal ceco Karel Kl\u00ed\u010d nel 1879, questo metodo fu molto utilizzato fino alla prima guerra mondiale."}
{"id": "1157108", "revid": "1305772", "url": "https://it.wikipedia.org/wiki?curid=1157108", "title": "Hyperfont", "text": "HyperFont \u00e8 un set di caratteri sans-serif monospazio sviluppato nel 1993 dalla Hilgraeve Inc. per essere usato nel programma di emulazione di terminale HyperTerminal compreso in Microsoft Windows.\nI tipi di carattere disponibili sono tre:\n\u00c8 stato sviluppato per permettere all'interno della finestra di HyperTerminal una visualizzazione su 80 colonne. Il codice di carattere visualizzato \u00e8 l'OEM/DOS."}
{"id": "1157110", "revid": "647919", "url": "https://it.wikipedia.org/wiki?curid=1157110", "title": "Dialetti galloitalici", "text": ""}
{"id": "1157112", "revid": "1573940", "url": "https://it.wikipedia.org/wiki?curid=1157112", "title": "Okenia", "text": "Okenia \u00e8 un genere di molluschi nudibranchi della famiglia Goniodorididae.\nTassonomia.\nIl genere comprende le seguenti specie:"}
{"id": "1157113", "revid": "22356", "url": "https://it.wikipedia.org/wiki?curid=1157113", "title": "Triadobatrachus", "text": ""}
{"id": "1157114", "revid": "125689777", "url": "https://it.wikipedia.org/wiki?curid=1157114", "title": "Dialetti del Lazio", "text": "I dialetti del Lazio sono classificati entro tre gruppi fondamentali:\ndialetti italiani mediani,\ndialetti italiani meridionali e\ndialetti veneti.\nAi dialetti italiani mediani appartengono il romanesco, il dialetto sabino, il dialetto laziale centro-settentrionale e i dialetti della Tuscia viterbese; ai dialetti italiani meridionali appartiene il dialetto laziale meridionale; ai dialetti veneti appartiene il dialetto venetopontino.\nIl Lazio, dunque, come le altre regioni centrali dell'Umbria e delle Marche, ha una situazione dialettale non unitaria; la linea Roma-Ancona, infatti, \u00e8 uno dei confini di maggiore importanza nell'ambito dei dialetti italiani\nGruppo dei dialetti mediani.\nGruppo sabino (reatino).\nIl dialetto sabino riguarda sostanzialmente la provincia di Rieti e sconfina ampiamente nella vicina provincia dell'Aquila \u2014 che, fino al 1927, comprendeva buona parte dell'attuale reatino \u2014 fino alla stessa citt\u00e0 dell'Aquila.\nAlcuni comuni della Campagna romana limitrofi alla provincia di Rieti come Monterotondo, Palombara Sabina e Montecelio (Sabina storica), e per certi versi Tivoli e Mentana, presentano un dialetto di tipo sabino ancorch\u00e9 in forte regresso in favore del romanesco presso le generazioni pi\u00f9 giovani di parlanti.\nGruppo umbro (viterbese).\nIl dialetto della provincia di Viterbo \u00e8 considerato \"paramediano\", ossia di transizione tra il dialetto della Toscana meridionale e quelli mediani veri e propri, con caratteristiche quindi di maggiore intelligibilit\u00e0 con l'italiano rispetto ai dialetti mediani veri e propri, ove si escluda il romanesco. Gli influssi toscani meridionali sono avvertibili specialmente nelle aree di confine con la provincia di Grosseto, come a Montalto di Castro e in misura minore a Tarquinia e nella stessa Viterbo col suo hinterland: ci\u00f2 \u00e8 avvertibile specialmente sotto il profilo lessicale, dal momento che sono in uso vocaboli tipicamente toscani sconosciuti al romanesco, quali \"il mi' babbo\" per \"mio padre\", i suffissi in -ino/-ina anzich\u00e9 in -\u00e9tto/-\u00e9tta (\"cosina\" per \"cosetta\"), l'aggiunta dell'articolo davanti ai nomi femminili (\"la Maria\" per \"Maria\") ed infine l'esclamazione \"via\" in fine di frase con funzione esortativa. Viceversa, la pronuncia, l'impianto fonetico e le cadenze sono tipicamente laziali, tant'\u00e8 che il fenomeno della \"Gorgia toscana\" si verifica unicamente a Bagnoregio, sia pure in maniera ben poco avvertibile: risulta pertanto evidente che il confine tra le parlate toscane e\nlaziali coincide con quello regionale, il quale a sua volta non fa altro che ricalcare quello anticamente presente tra Stato Pontificio e Granducato di Toscana.\nUn orecchio allenato pu\u00f2 distinguere alcune pronunce vocaliche diverse rispetto all'italiano parlato a Roma, e in alcuni casi anche rispetto all'italiano standard, quali ad esempio \"n\u00f2me\", \"g\u00f2nna\", \"sc\u00e8ndere\", \"bist\u00e8cca\". Invece, come nella corretta pronuncia italiana, i suffissi in \"-esimo\" sono pronunciati aperti (\u201ccent\u00e8simo\u201d), mentre a Roma sono chiusi, e quelli in \u201c-oio\u201d sono pronunciati chiusi (\u201cfrant\u00f3io\u201d), anche qui come in italiano standard, a differenza del romano, che li apre.\nGruppo laziale.\nArea laziale centro-settentrionale.\nI dialetti dei Castelli romani, del Frusinate e dell'area settentrionale dell'Agro Pontino sono noti in linguistica come laziale centro-settentrionale. Nella zona dei Castelli romani (tra Frascati e Velletri), seppure si stia ormai diffondendo la lingua della capitale ma in parte resistono le parlate originarie, piuttosto variegate e riconducibili in parte al romanesco (antico e moderno), in parte alle parlate della provincia di Frosinone, in parte ad altri influssi esterni. Nel nord della provincia di Frosinone, di Latina e nella parte orientale della citt\u00e0 metropolitana di Roma e nei comuni della provincia di Frosinone e della provincia di Latina compresi nell'antico Stato della Chiesa sono diffuse diverse parlate locali del gruppo laziale centro-settentrionale (spesso impropriamente definiti come \"dialetto ciociaro\" o anticamente \"campanino\"), caratterizzati soprattutto dalla metafonesi sabina e da altre caratteristiche mediane. Come parziale eccezione per\u00f2 si osserva a partire da Frosinone la presenza di metafonesi napoletana, e anche lo scev\u00e0 velarizzato, ossia in conguaglio in \"e\" delle vocali finali (eccezion fatta che per la -a), che si verifica anche lungo la costa da San Felice Circeo e Terracina procedendo verso sud. Nella stessa Terracina e in alcuni dialetti dei Castelli romani \u00e8 presente ugualmente il dittongo metafonetico napoletano, anche se in condizioni irregolari. Anche dialetto giudaico-romanesco, parlato storicamente dalla comunit\u00e0 ebraica di Roma ed oggi utilizzato ancora, in particolare in opere letterarie e teatrali, pu\u00f2 essere anch'esso inserito all'interno dei dialetti laziali centro-settentrionali, essendosi discostato notevolmente dal romanesco dopo l'istituzione del ghetto nel 1555..\nRomanesco.\nIl romanesco \u00e8 diffuso prevalentemente a Roma, ma anche in alcune zone meridionali della provincia di Viterbo e nella zona costiera della citt\u00e0 metropolitana (tra Civitavecchia e Anzio, ma in misura minore a Nettuno, il cui dialetto mantiene relitti fonetici e lessicali di tipo riconducibile ai dialetti dei Castelli romani). Nella provincia di Latina, a seguito delle bonifiche operate nel fascismo sono sorte localit\u00e0 (Latina stessa, Aprilia, Sabaudia, ecc.) che vennero abitate soprattutto da persone originarie della\ncapitale e zone limitrofe, per cui si \u00e8 affermato un dialetto di tipo riconducibile al romanesco, sia pure con caratteristiche pi\u00f9 arcaiche e meridionali, e i cui influssi si fanno sentire fino a San Felice Circeo e in misura minore a Terracina, localit\u00e0 queste ultime gi\u00e0 per\u00f2 rientranti nella famiglia dialettale meridionale o \"napoletana\".\nIl dialetto romanesco presenta caratteristiche notevolmente peculiari rispetto ai dialetti mediani veri e propri (tanto da poter costituire un gruppo dialettale indipendente da essi), poich\u00e9 risente di un forte influsso del dialetto toscano, esercitatosi dopo il sacco di Roma del 1527 ad opera dei Lanzichenecchi: accadde infatti che la citt\u00e0,\ndecimata nel numero degli abitanti, venne ripopolata da persone originarie prevalentemente del Granducato di Toscana, peraltro area di origine della maggior parte dei pontefici; ci\u00f2 ha portato cos\u00ec ad una progressiva \"smeridionalizzazione\" del dialetto, che da simile a quello delle parlate tuttora debolmente in vita nell'area dei Castelli romani si trasform\u00f2 a mano a mano nell'attuale romanesco, conosciuto in tutta Italia ed in grado di esercitare un influsso linguistico non solo in tutto il Lazio ma anche nel centro-sud in genere (isole maggiori escluse). Per via dunque di tale evoluzione propria - che lo avvicina molto pi\u00f9 che in passato all'italiano standard - alcuni linguisti ne propongono una classificazione indipendente rispetto ai dialetti mediani, con i quali tuttavia condivide numerose isoglosse pur con un basso grado di mutua intelligibilit\u00e0.\nGruppo dei dialetti meridionali.\nIl dialetto laziale meridionale, all'interno dei dialetti meridionali, riguarda sostanzialmente la parte delle Province di Frosinone e Latina che era compresa nell'antico Regno di Napoli. In quest'area, nei dialetti vi sono chiari influssi campani e in minima parte laziali centro-settentrionali e romaneschi, nonostante la zona in questione mantenga comunque caratteristiche endogene ben precise. Nella parte costiera dell'area in questione (San Felice Circeo, Terracina, Gaeta, Formia, Sperlonga), e anche nei pressi della stessa (Fondi, Monte San Biagio, Itri) \u00e8 presente un vocalismo finale di tipo \"napoletano\", con il conguaglio in di -o, -i, -e finali - e spesso anche -a nelle aree in cui l'influsso napoletano era pi\u00f9 forte - nell'unico esito generalizzato in \"\u00eb\": detto fenomeno, noto anche come scev\u00e0 velarizzato, \u00e8 possibile rilevarlo anche in alcuni dialetti della zona interna, per es. nella stessa Frosinone (ma tranne che per -a finale, che non cade), a Cassino, Sora, Isola Liri, Esperia, ecc. Sempre nella zona costiera, e anche in qualche comune della zona interna (es. Esperia), vi sono \"turbamenti\" anche delle vocali interne, tali da rendere affini questi dialetti pi\u00f9 che al napoletano vero e proprio, alle parlate pugliesi e molisane. Ci\u00f2 \u00e8 probabilmente dovuto all'afflusso di pescatori provenienti non solo dal Golfo di Napoli, ma anche dalla Puglia, che si ritrovarono anche nella zona del Lago di Fondi. \u00c8 da notare che nell'area costiera settentrionale si fa sempre pi\u00f9 forte, specie tra i giovani, l'influsso del romanesco, sia pure nella variante \"pontina\" parlata a Latina e provincia, e ci\u00f2 soprattutto a San Felice Circeo, data la sua contiguit\u00e0 coi centri edificati durante le bonifiche operate nel fascismo, che furono colonizzati da persone provenienti in massima parte da Roma: le ragioni di tale tendenza a \"romanizzare\" la parlata locale risiedono nell'ormai secolare prestigio linguistico che un centro come Roma \u00e8 in grado di esercitare ormai pressoch\u00e9 in tutta la regione Lazio e nell'Italia centromeridionale in genere.\nNel centro storico di Gaeta \u00e8 parlato il dialetto napoletano, anche se con vocali pi\u00f9 \"allungate\", in quanto in essa risiedevano funzionari amministrativi e militari del Regno di Napoli che parlavano il linguaggio della Capitale partenopea nella sua variante pi\u00f9 colta; nella restante parte del comune gaetano vi \u00e8 invece un dialetto pi\u00f9 simile a quelli dei centri limitrofi. La parlata napoletana \u00e8 presente anche nelle Isole Ponziane. Vi sono poi altre parlate che a livello di vocalismo sono \"aberranti\" rispetto a quelle costiere e riconducono in parte ai dialetti mediani (per es. Lenola, Castelforte, Santi Cosma e Damiano, Minturno, Ausonia, Sant'Ambrogio sul Garigliano, nelle quali sono presenti in pratica tutte le vocali e non vi \u00e8 il conguaglio in \"e\"). \u00c8 presente il dittongo metafonetico napoletano nella grande maggioranza, ma si rileva la metafonesi sabina a Sora, Pontecorvo, Fondi, Lenola, Minturno, Ausonia.\nNei dialetti in questione, nonostante abbiano chiare caratteristiche \"meridionali\" vi sono comunque anche alcuni vocaboli del laziale centro-settentrionale e del romanesco, sia pure in forma minoritaria. Ci\u00f2 accade soprattutto perch\u00e9 tra le parlate dei paesi laziali \"pontifici\" e \"borbonici\" vi sono affinit\u00e0 strutturali, tenendo conto che da questa zona linguisticamente \"meridionale\", il confine con lo Stato della Chiesa, tra Monte San Biagio e Sonnino, non \u00e8 molto lontano. In ogni caso, lo stacco dialettale \u00e8 molto pi\u00f9 \"secco\" proprio al confine sud tra i due stati pre-unitari di quanto lo sia, per esempio, nel confine ovest (tra Frosinone e Isola Liri).\nLa presenza dell'antico confine tra Stato Pontificio e Regno di Napoli si riflette tutt'oggi sulla pronuncia delle vocali: mentre infatti a Terracina vi \u00e8 ancora la pronuncia chiusa di vocaboli quali \"n\u00f3me\", \"es\u00e9mpio\" e i suffissi \"-m\u00e9nto e -m\u00e9nte\", gi\u00e0 a Monte San Biagio essi suonano aperti. In alcuni centri quali Sperlonga, Gaeta ed Itri si differenzia addirittura tra gli avverbi in \"-m\u00e9nte\", che vengono pronunciati chiusi, e i sostantivi in \"-m\u00e8nto\", resi invece aperti. Sempre nelle aree pi\u00f9 meridionali si verifica esattamente come a Napoli l'apertura di vocaboli quali \"gi\u00f2rno\" e \"l\u00f2ro\". Anche se ci\u00f2 non capita sempre in tutti i parlanti,\nGruppo veneto.\nDopo la bonifica delle paludi dell'agro pontino, avvenuta nel ventennio fascista, furono edificate alcune citt\u00e0, la pi\u00f9 importante delle quali \u00e8 Latina, oggi capoluogo dell'omonima provincia. Questa zona fu massicciamente colonizzata da famiglie contadine originarie del Veneto, Friuli ed Emilia, con la formazione delle cosiddette \"comunit\u00e0 venetopontine\" nelle quali in particolare il dialetto veneto \u00e8 tuttora presente in campagna nelle aree pi\u00f9 isolate e nelle generazioni pi\u00f9 anziane, ancorch\u00e9 in regresso in favore del romanesco."}
{"id": "1157122", "revid": "1573940", "url": "https://it.wikipedia.org/wiki?curid=1157122", "title": "Lophodoris", "text": "Lophodoris \u00e8 un genere di molluschi nudibranchi della famiglia Goniodorididae.\nTassonomia.\nIl genere comprende due sole specie:"}
{"id": "1157131", "revid": "1821847", "url": "https://it.wikipedia.org/wiki?curid=1157131", "title": "Fernando Tarrida del M\u00e1rmol", "text": "Biografia.\nCugino del generale cubano Donato M\u00e1rmol, nacque a L'Avana nel 1861 da una famiglia benestante di emigranti catalani. In giovent\u00f9 condivise i principi repubblicani federali. Abbandon\u00f2 questi ideali in seguito all'incontro con Anselmo Lorenzo all'et\u00e0 di 18 anni, e questa sua scelta caus\u00f2 la rottura con i suoi familiari. Studi\u00f2 ingegneria a Barcellona, Tolosa e Madrid, divenne professore e direttore della \"Escuela Politecnica de Barcelona\", diffondendo come scrittore le teorie anarchiche, con articole sulle riviste \"Acracia\", \"La Revista Blanca\" e \"El Productor\", dove conobbe Federico Urales e collabor\u00f2 con la \"Escuela Moderna\" di Francisco Ferrer Guardia.\nIl suo prestigio in campo anarchico viene dalla teorizzazione dell'anarchismo senza aggettivi, definita in un articolo pubblicato su \"La R\u00e9volte\" nel 1889. Questa teoria, id cui fu massimo esponente, fu accettata, fra gli altri, da Max Nettlau e Ricardo Mella.\nDopo i processi di Montju\u00efc del 1896 conobbe l'esilio in Francia, Belgio e, infine, Londra, dove continuer\u00e0 a diffondere gli ideali anarchici e dove muore nel 1915."}
{"id": "1157133", "revid": "122315", "url": "https://it.wikipedia.org/wiki?curid=1157133", "title": "Lupo di Hokkaido", "text": ""}
{"id": "1157141", "revid": "122315", "url": "https://it.wikipedia.org/wiki?curid=1157141", "title": "Lupo di Honshu", "text": ""}
{"id": "1157144", "revid": "200154", "url": "https://it.wikipedia.org/wiki?curid=1157144", "title": "Tabarkino", "text": ""}
{"id": "1157150", "revid": "12245", "url": "https://it.wikipedia.org/wiki?curid=1157150", "title": "Accademia degli Agiati", "text": ""}
{"id": "1157157", "revid": "486946", "url": "https://it.wikipedia.org/wiki?curid=1157157", "title": "Temesv\u00e1r", "text": ""}
{"id": "1157159", "revid": "287204", "url": "https://it.wikipedia.org/wiki?curid=1157159", "title": "Temesvar", "text": " "}
{"id": "1157162", "revid": "1573940", "url": "https://it.wikipedia.org/wiki?curid=1157162", "title": "Trapania", "text": "Trapania \u00e8 un genere di molluschi nudibranchi della famiglia Goniodorididae.\nTassonomia.\nIl genere comprende le seguenti specie:"}
{"id": "1157167", "revid": "10125", "url": "https://it.wikipedia.org/wiki?curid=1157167", "title": "Classificazione tassonomica", "text": ""}
{"id": "1157170", "revid": "1516566", "url": "https://it.wikipedia.org/wiki?curid=1157170", "title": "Campo San Luca", "text": "Campo San Luca \u00e8 un campo di Venezia, situato nel sestiere di San Marco.\nGeograficamente \u00e8 situato a 50 metri da campo Manin ed \u00e8 punto di intersezione delle direttrici di traffico verso piazza San Marco da una parte e Rialto dall'altra.\nAssieme a campo San Bartolomeo \u00e8 stato per moltissimo tempo uno dei pi\u00f9 frequentati punti di ritrovo dei veneziani, grazie alla sua posizione centrale, alla presenza di numerose attivit\u00e0 commerciali e di bar e alla sua vicinanza con gli uffici comunali e le principali sedi bancarie della citt\u00e0.\nDa un punto di vista architettonico, se si esclude la superstite parte settecentesca del moderno Palazzo Nervi-Scattolin, non vi si affacciano edifici di particolare valore."}
{"id": "1157171", "revid": "713714", "url": "https://it.wikipedia.org/wiki?curid=1157171", "title": "Sora", "text": ""}
{"id": "1157173", "revid": "57342", "url": "https://it.wikipedia.org/wiki?curid=1157173", "title": "Mario Giuliacci", "text": "Ha pubblicato vari libri sulla meteorologia.\nBiografia.\nDopo aver conseguito la maturit\u00e0 classica, si laurea in Fisica presso l'Universit\u00e0 degli Studi La Sapienza a Roma ed entra nel Servizio meteorologico dell'Aeronautica Militare. Dal 1983 al 1990 dirige, come colonnello, il Centro meteorologico di Milano Linate, uno dei principali centri meteorologici dell'Aeronautica Militare.\nDal 1992 al 2010 si occupa della rubrica meteorologica sui quotidiani \"Corriere della Sera\" e \"La Gazzetta dello Sport\".\nDal 1986 al 1993 \u00e8 stato docente di Fisica dell'atmosfera presso il Corso di Laurea in fisica dell\u2019Universit\u00e0 agli Studi di Milano e poi, dal 1994 a 2014, nel Corso di Laurea in Scienze ambientali presso l\u2019Universit\u00e0 degli Studi di Milano-Bicocca. \nNel 1992 contribuisce alla fondazione del Centro Epson Meteo, con il quale collabora fino al 2010 occupandosi delle previsioni meteorologiche per i telegiornali Mediaset e per diversi siti internet. In questa veste, dal 1997 al 2010 conduce le previsioni del tempo del TG5 delle ore 8 e delle ore 20, venendo affiancato dal figlio Andrea a partire dal 2002.\nDal 2005 cura per la rivista \"Dipi\u00f9 Tv\" le previsioni del tempo e dal 2008 al 2010 partecipa alla trasmissione \"Mattino Cinque\" con Barbara D'Urso. Ad aprile 2011 firma un contratto televisivo in esclusiva con LA7 e dal 9 aprile 2011 conduce ogni weekend il meteo alle 7:30 e alle 9:30. \u00c8 docente di meteorologia presso l'Istituto Aeronautico Antonio Locatelli di Bergamo."}
{"id": "1157175", "revid": "339392", "url": "https://it.wikipedia.org/wiki?curid=1157175", "title": "Bullet theory", "text": ""}
{"id": "1157178", "revid": "45927", "url": "https://it.wikipedia.org/wiki?curid=1157178", "title": "Numeri dispari", "text": ""}
{"id": "1157179", "revid": "45927", "url": "https://it.wikipedia.org/wiki?curid=1157179", "title": "Numeri pari", "text": ""}
{"id": "1157181", "revid": "1717538", "url": "https://it.wikipedia.org/wiki?curid=1157181", "title": "Lista di asteroidi (27001-28000)", "text": "Di seguito una lista di asteroidi dal numero 27001 al 28000 con data di scoperta e scopritore."}
{"id": "1157192", "revid": "125620718", "url": "https://it.wikipedia.org/wiki?curid=1157192", "title": "Aree naturali protette della Liguria", "text": "Le aree naturali protette della Liguria comprendono un parco nazionale, otto parchi regionali e altre aree minori che coprono quasi il 12% del territorio regionale, per una superficie complessiva di circa 60\u00a0000 ettari ."}
{"id": "1157194", "revid": "287204", "url": "https://it.wikipedia.org/wiki?curid=1157194", "title": "27079 Vsetin", "text": ""}
{"id": "1157195", "revid": "95049", "url": "https://it.wikipedia.org/wiki?curid=1157195", "title": "Verano (zona di Roma)", "text": "Verano \u00e8 la zona urbanistica 3Y del Municipio Roma II di Roma Capitale. Si estende sul quartiere Q. VI Tiburtino.\nPrende il nome dal Cimitero del Verano, interamente compreso in essa.\nGeografia fisica.\nTerritorio.\nLa zona confina:\nInfrastrutture e trasporti.\nNell'area sud della zona \u00e8 compresa la stazione di Roma San Lorenzo."}
{"id": "1157200", "revid": "15756", "url": "https://it.wikipedia.org/wiki?curid=1157200", "title": "Carlo Andrea Pozzo di Borgo", "text": "Biografia.\nEsordi.\nNato ad Alata, in Corsica vicino ad Ajaccio, da Giuseppe Maria (1730-1781) e Maria Maddalena Giovannai, da cittadino genovese (l'isola sarebbe stata ceduta alla Francia solo quattro anni pi\u00f9 tardi).\nStudi\u00f2 nel convento di Vico, poi al collegio reale di Ajaccio, e infine il 30 maggio 1787 si laure\u00f2 in diritto con il professore Tosi all'Universit\u00e0 di Pisa, ove fu compagno di studi di Giuseppe Buonaparte (nato nel 1768 e laureatosi il 24 aprile 1788). Si trattava, d'altronde della tradizione della nobilt\u00e0 c\u00f2rsa: fra il 1737 e il 1801, ad esempio, oltre 100 giovani c\u00f2rsi conseguirono la laurea a Pisa.\nIn quegli anni la sua famiglia era vicina a quella dei Buonaparte e Carlo Andrea conobbe assai bene, oltre Giuseppe, anche il minore Napoleone (classe 1769): erano fra loro cugini di 5\u00ba grado, eredi di due famiglie fedeli a Pasquale Paoli nel suo tentativo indipendentista. Carlo Maria Buonaparte aveva, addirittura, servito, come aiutante di campo del Paoli alla battaglia di Pontenuovo del 9 maggio 1769, che segn\u00f2 la sconfitta dei C\u00f2rsi e l'esilio del Paoli, imbarcatosi a Porto Vecchio il 13 giugno di quell'anno.\nGli anni della rivoluzione francese.\nDelegato moderato a Parigi.\nIl vero debutto politico di Carlo Andrea ebbe luogo nel 1791, quando fu eletto delegato della Corsica agli Assemblea legislativa a Parigi. Inizialmente gli fu affidata, addirittura, la redazione di uno speciale \"cahier de dol\u00e9ances\": non senza effetto, tenuto conto che, in quel 1789, l'assemblea dichiarava l'isola parte integrante del regno di Francia, vi estendeva i diritti e le leggi francesi e richiamava i fuorusciti c\u00f2rsi, vietando che fossero perseguitati.\nQui Pozzo sedette sui banchi della destra e si oppose a provvedimenti quali la \"Costituzione civile del clero\". Sinch\u00e9 dovette fuggire, nell'agosto 1792, al precipitare degli avvenimenti coinciso con la prima comune di Parigi e la proclamazione della repubblica: Pozzo, in effetti, aveva mantenuto idee \"monarchiche\", piuttosto pericolose nella Parigi di quegli anni tumultuosi.\nRientro in Corsica.\nRientrato in Corsica, venne calorosamente accolto da Pasquale Paoli, che lo scelse come capo del governo civile (procuratore-generale-sindaco), mentre egli stesso comandava l'esercito, con il titolo di \"luogotenente generale\" conferitogli nel luglio 1792.\nLa politica dell'isola era gravemente condizionata dai tre partiti principali: ai tradizionali indipendentisti si erano aggiunti (per divisione del \"partito francese\") i monarchici fedeli al Borbone e i giacobini. Nelle sue memorie il Pozzo ricorda come tali divisioni derivassero \u00abmeno da divergenze ideologiche, che dall'ambizione che portava le diverse famiglie di notabili ad affermarsi nel piccolo quadro (cos\u00ec ristretto) della Corsica\u00bb. In particolare Pozzo era rimasto fedele al partito indipendentista del Paoli. Al contrario, i fratelli Buonaparte, memori della scelta filo-francese operata dal padre Carlo Maria (almeno dal 20 settembre 1769 quando aveva accettato la nomina ad assessore della corte reale \u2013 l'amministrazione - borbonica di Ajaccio e del suo distretto), erano divenuti paladini del partito giacobino.\nProbabilmente, alla definitiva rottura dei rapporti, contribu\u00ec la morte dei due vecchi alleati: Carlo Maria era morto nel 1785, Giuseppe Maria il 7 giugno 1781, nella natia Alata.\nL'assedio di Cagliari.\nLa rottura fra indipendentisti e giacobini non si era ancora consumata. Pozzo e il Paoli non rifiutavano la propria collaborazione. Tant'\u00e8 che, quando Parigi organizz\u00f2 una prima invasione della Sardegna (possesso di Carlo Emanuele IV di Savoia) affidata all'ammiraglio Truguet, Pasquale Paoli gli affid\u00f2 un reggimento di volontari, comandato da suo nipote, il Colonna-Cesari.\nSbarcati presso Cagliari l'8 gennaio 1793, i c\u00f2rsi vennero accolti a cannonate. Risposero bombardando la citt\u00e0 e, alcuni giorni dopo, sbarcarono al forte di Sant'Elia, dove vennero respinti e costretti a reimbarcarsi in grande disordine. Fino a che, il 17 febbraio, vennero sorpresi da una tempesta e fecero vela verso la Corsica.\nLa battaglia de La Maddalena.\nNel frattempo Napoleone era stato nominato tenente-colonnello, a capo di un reggimento di volontari c\u00f2rsi. Questi si erano resi protagonisti di violenti scontri con soldati e marinai regolari a Bastia e ad Ajaccio. Cosicch\u00e9 si pens\u00f2 di organizzare una spedizione militare contro l'arcipelago della Maddalena, possesso del re di Sardegna.\nEssa venne affidata, per incarico del Paoli, al Colonna-Cesari. Le truppe, circa 800 uomini (compresi 150 regolari francesi), partirono da Bonifacio il 22 febbraio 1793, presero l'isolotto di Santo Stefano, da dove il 24 febbraio l'artiglieria comandata dal Buonaparte prese a bombardare La Maddalena, difesa da 150 soldati e 300 miliziani. Questi seppero rispondere con una certa efficacia, grazie ad una batteria piazzata sulla punta meridionale di Caprera e comandata da Domenico Millelire, a sua volta sostenuto da due navigli e da una batteria sita dalla parte di Palau. La notte fra il 25 e il 26 l'equipaggio dell'unica corvetta francese si ammutin\u00f2 e comunic\u00f2 di voler ripartire per Bonifacio. Dal che Colonna-Cesari e Napoleone si reimbarcarono abbandonando a terra anche i cannoni.\nMinistro della Corsica indipendente e anti-giacobina.\nGi\u00e0 mentre le barche ripassavano lo stretto, Napoleone pronunciava durissime accuse contro l'incolpevole Colonna-Cesari. Alcuni giorni dopo rincar\u00f2 la dose, scrivendo non solo al Paoli ma anche al ministro della guerra a Parigi, denunciando vilt\u00e0 e tradimento (evidentemente per coprire responsabilit\u00e0 anche proprie). Alle sue denunce si unirono quelle del giacobino c\u00f2rso Bartolomeo Arena, gi\u00e0 commissario politico alla spedizione di Cagliari, che si incaric\u00f2 di portare la denuncia formale di fronte alla Convenzione Nazionale.\nIn ogni caso difficilmente la Convenzione avrebbe potuto sopportare due insuccessi senza addebitarli ad un presunto colpevole. Si decise di trovarlo nel Paoli: tanto che l'assemblea emise un ordine di convocazione, che si sarebbe tradotto in un sanguinoso processo, come era comune in quegli anni. Saggiamente, egli rifiut\u00f2 di rispondere. Infatti, come prevedibile, il 2 aprile 1793, senza attendere l'esito dell'inchiesta, la Convenzione Nazionale decret\u00f2 il suo arresto.\nCosicch\u00e9 il Paoli prefer\u00ec accettare la protezione della flotta inglese: il 17 aprile rivolse un appello al popolo c\u00f2rso affinch\u00e9 difendesse la propria patria e i propri diritti e, il 10 giugno 1794, una \"Consulta generale\" a Corte proclam\u00f2 il Paoli \"Babbu di a Patria\" e le famiglie Buonaparte ed Arena vennero additate al pubblico disprezzo. Soprattutto, l'assemblea giur\u00f2 fedelt\u00e0 al re d'Inghilterra e alla costituzione che quel principe aveva offerto ai c\u00f2rsi. Questa prevedeva un parlamento e un vicer\u00e9. Da segnalare che l'italiano ne era la lingua ufficiale.\nGovernatore venne nominato il conte Gilbert Elliot e Pozzo presidente del \"Consiglio di Stato\": la pi\u00f9 alta figura politica dell'isola.\nCome conseguenza di tutto ci\u00f2 la Convenzione dichiar\u00f2 il 17 luglio Pasquale Paoli \"traditore della Repubblica francese\" e mise in stato d'accusa pi\u00f9 di venti patrioti c\u00f2rsi, fra i quali il Pozzo di Borgo.\nL'atteggiamento dei Buonaparte in materia fu piuttosto ambiguo: da un lato Napoleone fece sottoscrivere alla \"Societ\u00e0 degli amici del popolo\" di Ajaccio, il suo circolo giacobino, una petizione alla Convenzione che invocava l'abrogazione del decreto di arresto del Paoli. Dall'altro il fratello minore, Luciano, premeva sul circolo democratico di Tolone perch\u00e9 accusasse di tradimento il luogotenente generale presso la Convenzione Nazionale di Parigi.\nNelle sue memorie il Pozzo attribuisce proprio allo scacco della Maddalena la definitiva rottura fra Napoleone e il Paoli. In tale contesto la casa dei Buonaparte ad Ajaccio venne saccheggiata e Napoleone non ebbe altra scelta che fuggire con l'intera famiglia, prima a Bastia poi, l'11 giugno, a Tolone, ove li attendeva Luciano Bonaparte. Cos\u00ec ebbe luogo la definitiva rottura fra i Pozzo e i Buonaparte.\nEsilio a Londra.\nIl protettorato inglese dur\u00f2 dal 1794 al 1796. Pasquale Paoli, forse deluso della mancata nomina a governatore, si ritir\u00f2 a Monticello, ben sorvegliato dagli inglesi che, il 13 ottobre 1795, lo costrinsero a trasferirsi in Inghilterra ove morir\u00e0 il 5 febbraio 1807.\nNel frattempo il Pozzo faceva votare dal Parlamento la confisca dei beni dei fuorusciti, compresi i Buonaparte, dichiarati, non del tutto a torto, \"traditori della patria\".\nNel giugno 1796 Napoleone, impadronitosi di Livorno, richiam\u00f2 i fuorusciti e, nell'ottobre, li fece sbarcare sull'isola. Qui l'Elliot, che aveva concentrato la sua scarna guarnigione a Bastia e a San Fiorenzo, evacu\u00f2 l'isola senza combattere.\nPozzo venne esplicitamente escluso da un successivo speciale provvedimento di amnistia generale e, nell'ottobre 1796, dovette fuggire: si rifugi\u00f2 a Roma, dove fu oggetto delle pressanti attenzioni degli agenti giacobini. Si trasfer\u00ec quindi a Londra, sotto la protezione dell'Elliot, divenuto, nonostante il comportamento poco onorevole, primo duca di Minto.\nPermanenza presso la corte di Vienna.\nIl duca di Minto port\u00f2 il Pozzo con s\u00e9 quando venne nominato inviato speciale presso la corte di Vienna, nel 1801.\nQui Pozzo era conosciuto come un acerrimo nemico della rivoluzione e dell'ormai \"Primo Console\" Napoleone Bonaparte e venne, quindi, ben accolto a corte.\nLa vita dell'Impero austriaco era, in quegli anni, dominata dal sentimento di rivincita per le umiliazioni subite a causa delle vittorie di Napoleone, che avevano concluso la guerra della prima coalizione con il trattato di Campoformio (l'Austria aveva perso il Ducato di Milano) e quella della seconda coalizione (segnata dalle disfatte di Marengo e di Hohenlinden), con la pace di Lun\u00e9ville.\nDiplomatico russo.\nMissioni militari in Italia, Prussia e Costantinopoli.\nNel 1804, per intercessione del principe Czartoryski, Pozzo di Borgo entr\u00f2 al servizio della diplomazia dello zar Alessandro I.\nEbbe quindi un ruolo nella stipula dell'alleanza austro-russa che port\u00f2, il 2 dicembre 1805, al disastro di Austerlitz, quando Napoleone I sconfisse duramente le forze austro-russe.\nAlessandro I lo invi\u00f2 poi come commissario presso gli Anglo-Napoletani e, nel 1806, commissario presso l'esercito prussiano.\nNel 1807 venne incaricato di una prestigiosa missione presso la Sublime Porta. Qui il 2 maggio 1806 era giunto come ambasciatore francese, il c\u00f2rso Horace S\u00e9bastiani, con lo scopo esplicito di provocare la rottura dell'alleanza del Impero Ottomano con la Russia e la Gran Bretagna, nel contesto della guerra della quarta coalizione. Il S\u00e9bastiani aveva convinto il sultano Selim III a dichiarare guerra alla Russia il 7 dicembre 1806. Al che Londra reag\u00ec, inviando sotto Costantinopoli una grande flotta, giunta nel gennaio 1807, per imporre una revisione degli accordi. Questa, nel successivo febbraio, venne respinta dalle batterie costiere turche nel corso di una singolare battaglia e dovette ritirarsi.\nNuovo esilio a Londra.\nQuesto il contesto della missione del Pozzo il quale, una volta giunto a Costantinopoli, fu sorpreso dalla notizia della Pace di Tilsit del 7 luglio 1807, che seguiva di circa un mese la sconfitta russa a Friedland, del 14 giugno 1807. Essa mise fine al contenzioso, essendosi Napoleone impegnato a rinunciare all'alleanza con l'Impero Ottomano nel contesto di un'inedita mutua assistenza fra Francia e Russia, in chiave antibritannica.\nGli effetti a Costantinopoli non tardarono a manifestarsi, con il sultano assassinato nel corso di una rivolta dei giannizzeri. Ma ormai, tanto la missione del S\u00e9bastiani quanto quella del Pozzo avevano perso di significato: il primo lasci\u00f2 Costantinopoli il 27 aprile 1808, per ricevere la gran croce della Legion d'onore. Mentre il Pozzo, nemico giurato di Napoleone, venne dimesso dal servizio.\nRientr\u00f2 a Vienna, dove il Metternich (o, pi\u00f9 probabilmente, lo Stadion) gli comunic\u00f2 di aver ricevuto un ordine di estradizione da parte dell'Imperatore dei francesi e gli sugger\u00ec un'onorevole fuga. Pozzo pass\u00f2 quindi a Londra, capitale della ultima potenza ancora indipendente da Parigi. Qui rest\u00f2 sino al 1812, quando venne richiamato da Alessandro I di Russia.\nEra accaduto che il 13 dicembre 1810 lo zar Alessandro aveva autorizzato l'attracco di navi inglesi nei porti russi e mettendo cos\u00ec in moto un meccanismo diplomatico che spinse Napoleone a varcare il fiume Njemen il 24 giugno 1812 e ad iniziare la tragica campagna di Russia.\nInviato speciale dello zar Alessandro.\nOrmai uomo di fiducia di Londra e San Pietroburgo, egli svolse un eccellente lavoro diplomatico: anzitutto con una missione in Svezia, ove si assicur\u00f2 l'alleanza del Bernadotte, e poi rivitalizzando i suoi antichi legami famigliari, per seminare il dubbio fra i diversi membri della famiglia Bonaparte.\nPoi venne la grande ritirata, seguita dalla vittoria dell'alleanza austro-russo-prussiana di Lipsia, avvenuta il 16-19 ottobre 1813: Napoleone si ritir\u00f2 ordinatamente oltre il Reno e il 1\u00ba gennaio 1814 Schwarzenberg e Bl\u00fccher lo passarono a loro volta e, dopo una serie di battaglie sul territorio francese (Campagna di Francia), Alessandro I e le truppe alleate entrarono il 31 marzo 1814 a Parigi. Il 6 aprile Napoleone abdicava a Fontainebleau e, nel maggio 1814, veniva firmata la Pace di Parigi.\nNapoleone stesso attribu\u00ec al Pozzo un ruolo decisivo nella campagna, probabilmente per acredine personale.\nComunque sia, all'ingresso degli alleati a Parigi, Pozzo venne nominato commissario generale del governo provvisorio. Poi, compiuta la restaurazione, divenne ambasciatore di Alessandro I presso la corte di Luigi XVIII.\nIl Congresso di Vienna e i Cento giorni.\nIn tale funzione si occup\u00f2 del tentato accordo matrimoniale fra il Duca di Berry e la Granduchessa Anna, figlia dello zar Alessandro I. Quest'ultimo lo invi\u00f2, anche, al Congresso di Vienna.\nDurante i cento giorni il Pozzo raggiunse Luigi XVIII in Belgio in qualit\u00e0 di rappresentante di Alessandro I presso il Wellington: ebbe come incarico di proporre la pubblicazione di un proclama al popolo francese, con vaghe promesse liberali. Ma non ebbe alcun successo, dovendo confrontarsi con la intransigente opposizione dell'inglese, un militare estremamente conservatore e anti-francese.\nFu presente a Waterloo, ove, investito dalla carica dei corazzieri del colonnello Crabb\u00e9, fugg\u00ec nella boscaglia.\nUna politica filo-francese.\nNei primi anni della sua nuova permanenza a Parigi, Pozzo si dedic\u00f2 a ridurre i pesanti obblighi imposti dagli alleati alla Francia, nonch\u00e9 ad accelerare la partenza delle forze di occupazione. Tanto che Luigi XVIII gli propose di assumere il portafoglio degli affari esteri. Il 15 gennaio 1816 lo nomin\u00f2 conte e nel dicembre 1818 Pari di Francia.\nTale atteggiamento, d'altra parte, lo rese sospetto a San Pietroburgo, ove taluni partiti consideravano eccessiva la sua vicinanza alla casa dei Borbone.\nUna politica moderata.\nDurante la sua permanenza, Pozzo fu sempre sostenitore del partito moderato e del ministero del Richelieu, che sostenne, ad esempio, in occasione dello scioglimento della \"Chambre introuvable\", il che gli caus\u00f2 notevoli problemi. Innanzitutto con la parte pi\u00f9 reazionaria della Santa Alleanza, a cominciare dal Metternich, che lo dichiarava, addirittura, responsabile della non sopita \"agitazione liberale\" (come la chiamava lui) in Francia.\nLa questione assunse maggiore importanza dopo la morte di Luigi XVIII, avvenuta il 16 settembre 1824. La politica strettamente reazionaria del successore, il fratello Carlo X, non serv\u00ec altro che a provocare la rivoluzione di luglio e la caduta della dinastia. Le relazioni non dovettero, tuttavia, essere troppo cattive se \u00e8 vero che, il 3 giugno 1829, Carlo X non gli neg\u00f2 una nobilitazione del blasone.\nAlessandro I, l'antico protettore del Pozzo di Borgo, era morto nel 1825 e, da ormai due anni, regnava il fratello minore Nicola I, quando Pozzo, con due \"ukaze\" del 22 agosto e del 17 settembre 1827, venne insignito del titolo di conte \"ereditario\" dell'Impero Russo.\nL'ultimo significativo contributo del Pozzo fu quello superare le iniziali reticenze dello zar Nicola a riconoscere il nuovo sovrano francese, Luigi Filippo.\nAmbasciatore a Londra.\nNel 1832 Pozzo si rec\u00f2 presso la corte a Pietroburgo. Nel 1833 pass\u00f2 a Londra ove veniva a rinnovare le sue conoscenze, anzitutto col I duca di Wellington, gi\u00e0 primo ministro e, dal 1834, ministro degli esteri. Qui, all'inizio del 1835, Pozzo venne raggiunto da un ordine da Pietroburgo che ne comandava il trasferimento all'ambasciata di Londra, come successore del principe Lieven (in carica sin dal 1812).\nL'incarico non toglieva nulla al prestigio del Pozzo, al quale, per\u00f2, non sfuggiva certo come il passaggio fosse dovuto ai dubbi dei circoli politici di Pietroburgo circa la sua eccessiva francofilia.\nPozzo rimase ambasciatore a Londra sino al 1839, quando, ormai settantacinquenne e con qualche problema di salute, si ritir\u00f2 dal servizio diplomatico.\nEsito.\nSi ritir\u00f2 a Parigi, ove mor\u00ec il 15 febbraio 1842, nella sua residenza all\"'H\u00f4tel de Soy\u00e9court\", in \"rue de l'Universit\u00e9\", circa vent'anni dopo il suo grande nemico Napoleone I.\n\u00c8 sepolto nel cimitero di P\u00e8re-Lachaise.\nI legami familiari.\nPur dall'alto della sua posizione, pare che egli si rifiutasse di sostenere la famiglia del padre del futuro economista e rivoluzionario Louis Blanc, del quale era prozio materno. Probabilmente a causa della fedelt\u00e0 da questo ramo mantenuta nei confronti di Napoleone e di suo fratello Giuseppe, che il padre del Blanc aveva seguito nel corso dello sfortunato regno di Spagna. Come nel caso del suo rapporto con Napoleone si pu\u00f2 ben dire che il Pozzo, da buon c\u00f2rso, aveva memoria da elefante.\nPozzo, d'altra parte, non aveva mancato di capitalizzare la propria grande influenza su Luigi XVIII (e anche su Carlo X) per nominare propri fedeli nei posti chiave dell'amministrazione della Corsica.\nQui, eliminata la concorrenza dei Buonaparte, suo nuovo avversario era la famiglia S\u00e9bastiani, rappresentata in particolare da Orazio Sebastiani e da suo fratello Tiburce. Con l'avvento della Monarchia di Luglio, questi ultimi ebbero, finalmente, l'occasione di recuperare influenza sull'isola, diminuendo grandemente quella del Pozzo e venendo eletti, entrambi, al parlamento di Parigi."}
{"id": "1157204", "revid": "1448629", "url": "https://it.wikipedia.org/wiki?curid=1157204", "title": "Soleil Moon Frye", "text": ""}
{"id": "1157213", "revid": "466539", "url": "https://it.wikipedia.org/wiki?curid=1157213", "title": "Body horror", "text": "Il body horror (detto anche horror biologico) \u00e8 un sottogenere dell'horror.\nGenere soprattutto cinematografico, nel body horror i sentimenti di orrore e paura nello spettatore vengono creati attraverso la rappresentazione di deformit\u00e0 fisiche del corpo; temi ricorrenti sono per esempio mutazioni genetiche, malattie deturpanti, mutilazione e cos\u00ec via. Questi elementi possono essere combinati con altri propri dell'horror psicologico, per cui la deformit\u00e0 del corpo si accompagna alla degenerazione mentale dell'individuo; un esempio classico in questo senso \u00e8 \"La mosca\". Il concetto di deformit\u00e0 \u00e8 spesso caricato di significati allegorici; il gi\u00e0 citato \"La mosca\", per esempio, viene talvolta interpretato come allegoria della vecchiaia, e \"Rosemary's Baby - Nastro rosso a New York\" tratta attraverso la deformit\u00e0 fisica anche il tema del trauma conseguente a uno stupro.\nOrigine del termine.\nIl termine \u00e8 stato coniato da Philip Brophy, artista australiano (e regista del melt movie \"Body Melt\"), all'interno di un articolo pubblicato dalla rivista \"Art &amp; Text\" nel 1983.\nNella letteratura.\nNella letteratura horror, il body horror \u00e8 rintracciabile in molti lavori di Clive Barker, William S. Burroughs e Mike Philbin. Fumetti e graphic novel non sono estranee al body horror tuttavia, come ad esempio \"Black Hole\".\nNel cinema.\nNel campo del cinema horror, David Cronenberg \u00e8 considerato il padre del genere. Altri esempi di body horror possono essere \"La cosa\" di John Carpenter, il film \"Akira\" di Katsuhiro \u014ctomo tratto dal'omonimo manga, diversi film di Shinya Tsukamoto, tra cui \"Tetsuo\", e il classico di Ridley Scott \"Alien\".\nNella televisione.\nLa serie televisiva animata \"\u00c6on Flux\" di Peter Chung fa frequentemente uso di elementi del 'body horror' come repentini cambiamenti di registro, mutilazioni e strani morbi. L'amputazione, le modifiche corporali e la perdita d'identit\u00e0 sono alcuni elementi-chiave della serie dei Borg di \"Star Trek\"."}
{"id": "1157215", "revid": "53669", "url": "https://it.wikipedia.org/wiki?curid=1157215", "title": "Horror biologico", "text": ""}
{"id": "1157216", "revid": "1632387", "url": "https://it.wikipedia.org/wiki?curid=1157216", "title": "Edward Norton", "text": "Ha ricevuto tre candidature al Premio Oscar per i film \"Schegge di paura\" (per il quale ha vinto il Golden Globe come miglior attore non protagonista), \"American History X\" e \"Birdman\".\nBiografia.\nEdward nasce a Boston e cresce a Columbia (Maryland), vicino a Baltimora. \u00c8 il maggiore di tre fratelli, e dimostra fin da piccolo di avere un amore per il teatro. Suo padre, Edward Mower Norton Jr., fu avvocato ambientalista in Asia e procuratore federale nell'amministrazione Carter; sua madre, Lydia Rouse, insegnante d'inglese, mor\u00ec prematuramente il 6 marzo 1997 per un tumore al cervello.\nDopo essersi diplomato nel 1987 alla Wilde Lake High School a Columbia, nel 1991 si laurea nell'Universit\u00e0 Yale in Storia e Cultura Orientale. Grazie alla buona conoscenza della lingua giapponese, si trasferisce in Giappone, a Osaka, dove lavora per tre anni alla Enterprise Foundation, un'associazione di volontariato fondata dal nonno materno, James Rouse, architetto e filantropo milionario (la Rouse Company).\nDopo questa esperienza decide di tornare a New York per dedicarsi alla sua carriera di attore. Conosce il drammaturgo Edward Albee, che gli offre una parte nella produzione teatrale \"Fragments\".\nCarriera.\nLa sua prima interpretazione cinematografica \u00e8 del 1996 nel thriller \"Schegge di paura\", accanto a Richard Gere e Laura Linney, tratto dall'omonimo romanzo di William Diehl, dove la sua intensa e sentita interpretazione lo fa candidare al Premio Oscar per il miglior attore non protagonista e gli fa ottenere un Golden Globe per la stessa categoria. Lo stesso anno \u00e8 al fianco di Woody Harrelson nel film di Milo\u0161 Forman \"Larry Flynt - Oltre lo scandalo\", ed entra nel cast del musical di Woody Allen \"Tutti dicono I Love You\".\nNel 1998 partecipa al film \"Il giocatore - Rounders\" (\"Rounders\") con Matt Damon nel ruolo di Lester \"Worm\" Murphy diretto da John Dahl. Nel 1998 si trasforma in uno skinhead americano per il film \"American History X\". L'interpretazione di Norton viene giudicata in maniera positiva dalla critica, cos\u00ec come il resto del film che ottiene, inoltre, anche un buon incasso. La prestazione teatrale in questo film gli fa guadagnare una \"nomination\" agli Oscar come miglior attore protagonista, premio che poi sar\u00e0 vinto da Roberto Benigni per \"La vita \u00e8 bella\". Sempre nel 1998 presta la voce nel film documentario \"Out of the past\". Nel 1999 \u00e8 protagonista, recitando insieme al co-protagonista Brad Pitt, nel film \"Fight Club\", per la regia di David Fincher, che lo conferma attore di ruolo a 360\u00b0.\nNel 2001 \u00e8 diretto da Frank Oz nel film \"The Score\", che gli ha permesso di recitare accanto ai mostri sacri Robert De Niro e Marlon Brando. Nel 2002 \u00e8 protagonista di \"La 25\u00aa ora\" (per la regia di Spike Lee) e di \"Red Dragon\". Il primo ha avuto un buon successo di critica, ma non di pubblico, mentre il secondo si rivela un successo di pubblico con critiche miste. Nel 2003 partecipa a \"The Italian Job\" accanto a Mark Wahlberg, Charlize Theron e Jason Statham. Nel 2005 recita nel kolossal storico di Ridley Scott \"Le crociate - Kingdom of Heaven\" nel ruolo di re Baldovino di Gerusalemme. Nella pellicola, Norton recita in maniera notevole ma assolutamente irriconoscibile e sempre con una maschera sul viso, poich\u00e9 il suo personaggio \u00e8 malato di lebbra. Nel 2006 lavora come protagonista in \"The Illusionist - L'illusionista\" accanto a Paul Giamatti e Jessica Biel e nello stesso anno recita accanto a Naomi Watts ne \"Il velo dipinto\".\nDue anni dopo d\u00e0 il volto al celebre eroe dei fumetti Marvel Comics Bruce Banner, alter ego di Hulk, nel film \"L'incredibile Hulk\" di Louis Leterrier. In questo film, l'attore collabor\u00f2 anche alla sceneggiatura. Norton si rivel\u00f2 interessato a interpretare nuovamente il personaggio nel film \"The Avengers\", ma in seguito la parte venne affidata a Mark Ruffalo. In seguito Norton interpreta due gemelli diametralmente opposti in \"Fratelli in erba\", affiancato da Susan Sarandon, Richard Dreyfuss e Keri Russell. Nel 2010 lavora al fianco di Robert De Niro e Milla Jovovich nel film di John Curran, \"Stone\", nel quale collabora anche in veste di sceneggiatore. L'anno successivo \u00e8 stato la voce narrante in \"The Apple Pushers\", documentario scritto e diretto da Mary Mazzio.\nNel 2012 \u00e8 l'antagonista nel film \"The Bourne Legacy\" e co-protagonista della commedia \"Moonrise Kingdom - Una fuga d'amore\", accanto a Bruce Willis e Bill Murray; sempre nello stesso anno fa una piccola apparizione nel film \"Il dittatore\". Nel 2015 partecipa all'ultima opera del celebre regista messicano Alejandro Gonz\u00e1lez I\u00f1\u00e1rritu, la commedia drammatica \"Birdman\". Il film ottiene un ampio successo di critica e pubblico, grazie anche all'interpretazione di Michael Keaton nel ruolo del protagonista, ottenendo anche diverse candidature a premi di primo piano, tra cui il Golden Globe e i Premi Oscar. Norton si aggiudica una nomination per entrambi i premi come miglior attore non protagonista, ma in entrambi i casi viene battuto da J. K. Simmons per il film \"Whiplash\".\nAzioni umanitarie.\nNorton ha dato vita al programma \"Solar Neighbors\" (\"Vicini Solari\"), che si occupa di portare pannelli solari nelle case delle famiglie povere di Los Angeles. Inoltre, l'attore ha presentato uno speciale di National Geographic sugli effetti del riscaldamento globale.\nL'attore \u00e8 membro della Enterprise Foundation, fondazione creata dal nonno materno che si occupa della costruzione di case e centri commerciali per i pi\u00f9 poveri nel mondo. \u00c8 anche il Presidente della filiale americana della \"Maasai Wilderness Conservation Trust\", un'organizzazione volta a preservare la biodiversit\u00e0 dei territori di Kenya e Tanzania. Nel 2009 Edward Norton insieme con un gruppo di guerrieri Masai ha corso una maratona a New York per raccogliere fondi. L'attore ha concluso la maratona in 3 ore e 48 minuti, raccogliendo un totale di 1 milione di dollari.\nNorton supporta varie associazioni, che proteggono l'ambiente, come Sea Shepherd, Save the Elephants, Greenpeace, \"Earthday Network\", \"WildAid\", \"l'African Wildlife Foundation, Global Green,\" la \"Wilderness Society, Earth Justice\" e gli \"Avoided Deforestation Partners.\"\nNel luglio 2010 il Segretario generale delle Nazioni Unite Ban Ki-moon ha nominato Edward Norton ambasciatore dell'ONU per la salvaguardia della flora e della fauna. Norton ha successivamente lanciato il sito internet \"crowdrise.com\" per sensibilizzare l'opinione pubblica riguardo alle cause ecologiche.\nVita privata.\nTra le sue relazioni si ricordano quelle con Courtney Love, Salma Hayek (i due sono stati insieme dal 1999 al 2003) e Drew Barrymore. Nell'aprile del 2013 ha sposato la produttrice Shauna Robertson, con cui era fidanzato dal 2007 e dalla quale ha avuto un figlio, Atlas, nel marzo 2013.\nDoppiatori italiani.\nNelle versioni in italiano dei suoi film, Edward Norton \u00e8 stato doppiato da:\nDa doppiatore \u00e8 sostituito da:"}
{"id": "1157217", "revid": "3082", "url": "https://it.wikipedia.org/wiki?curid=1157217", "title": "Flavio Astirio", "text": ""}
{"id": "1157222", "revid": "1522738", "url": "https://it.wikipedia.org/wiki?curid=1157222", "title": "Saint Helier (Jersey)", "text": "Saint Helier (in j\u00e8rriais Saint H\u00e9lyi; in francese \"Saint-H\u00e9lier\"), in italiano anche detta Sant'Elerio, \u00e8 una delle dodici parrocchie (entit\u00e0 sub-nazionale) ed \u00e8 la pi\u00f9 grande citt\u00e0 di Jersey, la pi\u00f9 grande delle Isole del Canale nella Manica.\nHa una popolazione di circa 28.000 abitanti ed \u00e8 la capitale dell'isola (sebbene la sede del luogotenente governatore sia situata a St. Saviour).\nLa parrocchia copre una superficie di 5.738 verg\u00e9e ossia (10,6\u00a0km\u00b2; 4,1 miglia quadrate), essendo il 9% dell'area totale dell'isola (questa include la bonifica delle aree) un'area di 957 verg\u00e9es ossia (2\u00a0km\u00b2; 494 acri).\nIl simbolo della parrocchia sono due asce d'oro incrociate su uno sfondo blu, che simboleggiano il martirio di Elerio (Helier/H\u00e9lyi) ed il mare.\nGeografia antropica.\nSuddivisioni amministrative.\nLa parrocchia si divide in vingtaines per scopi amministrativi:\nSociet\u00e0.\nEvoluzione demografica.\nSaint Helier \u00e8 tra le parrocchie pi\u00f9 popolate di Jersey, con 28.310 residenti nel 2001."}
{"id": "1157223", "revid": "33689", "url": "https://it.wikipedia.org/wiki?curid=1157223", "title": "Astirio", "text": "Biografia.\nAstirio era figlio di un senatore, e come tale ricevette alla nascita il rango di \"vir clarissimus\".\nEra \"Comes Hispaniae\" quando Gunderico, re dei Vandali, attacc\u00f2 i Suebi, costringendoli a rifugiarsi nelle province basche: Astirio condusse l'esercito romano contro Gunderico, costringendolo ad abbandonare la Galizia e forzandolo ad accettare una pace (427).\nAstirio continu\u00f2 la sua ascesa: divenne \"vir inlustris\", ricoprendo nel 441 il ruolo di \"magister utriusque militiae\", forse \"per Gallias\", distinguendosi nella repressione dei Bagaudi, briganti della Hispania Tarraconensis (442). Questi successi causarono delle gelosie a corte: Astirio venne allora richiamato dall'imperatore Valentiniano III nel 443, venendo sostituito dal proprio genero, Merobaude.\nNel 449 Astirio venne elevato al rango di \"patricius\" e venne nominato console. Raggiunse \"Arelate\" (Arles), in Gallia, dove il 1\u00ba gennaio 449 si insedi\u00f2: i festeggiamenti, che videro la distribuzione di doni ai provinciali e la declamazione di un panegirico da parte di Nicezio, colpirono notevolmente per il loro sfarzo il giovane Sidonio Apollinare, che vi assistette, anche perch\u00e9 normalmente le cerimonie di insediamento dei consoli avvenivano a Roma o a Costantinopoli. In questa occasione vennero distribuiti i dittici consolari, come era costume: uno di questi era conservato nella chiesa di San Martino a Liegi, and\u00f2 poi perso e fu poi ritrovato; era caratterizzato da uno stile molto diverso dai dittici coevi, probabilmente per la sua origine gallica. L'iscrizione sul dittico rappresenta la fonte principale della sua carriera, e recita \u00abFlavius Astyrius vir clarissimus et inlustris comes ex magistro utriusque militiae consul ordinarius\u00bb; Asturio \u00e8 raffigurato seduto sulla sella curulis, vestito nei regalia del console.\nL'imperatore d'Oriente, Teodosio II, non riconobbe il consolato di Astirio, considerando il suo collega Protogene come solo console."}
{"id": "1157225", "revid": "438678", "url": "https://it.wikipedia.org/wiki?curid=1157225", "title": "Terme di Acireale", "text": "Le terme di Acireale sono state fondate nel 1873 nella citt\u00e0 di Acireale.\nSecondo la tradizione gi\u00e0 gli antichi Greci avevano edificato delle terme denominate forse Xiphonie, che poi vennero ampliate dai Romani (al riguardo si trovano cenni sia nel \"de Aetna\" di Cornelio Severo che nel \"Giardino di Esculapio\" di Filippo da Tessalonica). Lo sfruttamento prosegu\u00ec con i Bizantini e sino all'invasione araba. Gli edifici vennero probabilmente abbandonati dopo il terremoto del 1169. I resti del complesso oggi sono visitabili nell'area archeologica di Santa Venera al Pozzo.\nNel 1873 venivano inaugurate le nuove terme dal barone Agostino Pennisi di Floristella alla periferia sud, dedicate a santa Venera. Il complesso fu costruite in stile neoclassico con giardino all'inglese. Nello stesso anno fu inaugurato l'annesso Grand Hotel des Bains. Grazie alle terme Acireale divenne un centro termale di una certa notoriet\u00e0 e ospit\u00f2 alcuni importanti personaggi quali Richard Wagner e famiglia (1882), Ernesto Renan, il re Umberto I e la regina Margherita (1881), Menotti Garibaldi (luglio del 1873), il granduca ereditario di Baden e l'insigne medico Antonio Cardarelli.\nDal 1915 al 1934 la localit\u00e0 era servita dalla tranvia Catania-Acireale.\nNel 1951 le terme vennero acquisite dalla Regione Siciliana. Nel 1987 nella vicina frazione di Santa Caterina venne realizzato un secondo polo, denominato Terme di Santa Caterina. Nel 1989 nella piscina posta all'interno del parco venne girato il film \"Palombella rossa\" di Nanni Moretti.\nLe terme sfruttano la stessa acqua di tipo solfurea, salsobromoiodica e radioattiva utilizzate dalle terme romane, tramite un sistema di captazioni. Sono assai efficaci nella cura di malattie osteoarticolari, reumatiche e dermatologiche.\nA causa di problemi economici dal 2015 le terme sono state poste in liquidazione (http://www.lurlo.news/chiuse-le-terme-di-acireale/) ed attualmente non sono attive."}
{"id": "1157231", "revid": "339392", "url": "https://it.wikipedia.org/wiki?curid=1157231", "title": "Strada Statale 255 di San Matteo Decima", "text": ""}
{"id": "1157232", "revid": "1552438", "url": "https://it.wikipedia.org/wiki?curid=1157232", "title": "Cratere di Vredefort", "text": "Il cratere Vredefort \u00e8 il pi\u00f9 grande cratere meteoritico sulla Terra. Ha un diametro di circa 300\u00a0km ed \u00e8 situato nella provincia sudafricana del North West. Deriva il suo nome dalla cittadina di Vredefort, che si \u00e8 sviluppata vicino al suo centro. Il sito \u00e8 noto anche con il nome di Vredefort dome o Punto d'impatto Vredefort.\nNel 2005 l'UNESCO lo ha inserito tra i Patrimoni dell'umanit\u00e0 per il suo interesse geologico.\nFormazione e struttura.\nL'asteroide che colp\u00ec Vredefort \u00e8 uno dei pi\u00f9 grandi che abbia mai colpito il pianeta Terra, il suo diametro \u00e8 stimato oltre i 10\u00a0km, nonostante molti credano che la dimensione originale d'impatto superasse i 250\u00a0km, o addirittura oltre. Questa particolarit\u00e0 rende Vredefort il sito con il pi\u00f9 ampio cratere meteoritico della Terra. Il cratere ha un diametro di circa 300\u00a0km, pi\u00f9 ampio di quelli di \"Sudbury Basin\" (250\u00a0km) e di Chicxulub (193\u00a0km).\nSi stima che l'impatto sia avvenuto oltre 2 miliardi d'anni fa (2023 \u00b1 4 milioni di anni) durante il paleoproterozoico. \u00c8 il secondo cratere pi\u00f9 antico visibile sulla superficie terrestre, ben pi\u00f9 giovane del pi\u00f9 antico cratere esistente, il russo Suavj\u00e4rvi (2.300 milioni di anni fa).\nAll'inizio si credeva che la cupola al centro del cratere si fosse formata in seguito ad una esplosione vulcanica, ma a met\u00e0 degli anni novanta venne provato l'impatto dell'asteroide grazie a rocce con struttura conica da impatto rinvenute nel letto del vicino fiume Vaal.\nIl cratere di Vredefort \u00e8 uno dei pochi con forma a multi-anello della Terra, nonostante questo tipo sia il pi\u00f9 comune sui pianeti del sistema solare. Probabilmente il migliore esempio \u00e8 Valhalla sul satellite Callisto di Giove, ed anche la nostra Luna ne possiede molti. I processi geologici, come erosione e tettonica a zolle, hanno distrutto buona parte di quelli che si trovavano sul nostro pianeta."}
{"id": "1157233", "revid": "125226188", "url": "https://it.wikipedia.org/wiki?curid=1157233", "title": "Club Atl\u00e9tico Belgrano", "text": "Il Club Atl\u00e9tico Belgrano \u00e8 una societ\u00e0 calcistica argentina con sede a C\u00f3rdoba, che milita nella Primera B Nacional, la seconda serie del calcio argentino.\nStoria.\nIl club fu fondato il 19 marzo 1905 da un gruppo di adolescenti, ed il primo presidente fu il quattordicenne Arturo Orgaz. Il nome fu scelto per onorare la storica figura argentina del Generale Manuel Belgrano, e i colori furono presi dalla bandiera argentina, ideata proprio dal Generale Belgrano.\nLa squadra cominci\u00f2 a giocare nella seconda divisione del Campionato di Cordoba nel 1908, vincendo il campionato per tre edizioni consecutive, serie che le valse la promozione in prima divisione. Poich\u00e9 il loro campo di gioco non soddisfaceva le norme per partecipare al torneo, i tifosi e i giocatori del Belgrano erano soliti \"prendere in prestito\" dalle case vicine cavi, assi di legno e quant'altro potesse servire per erigere le protezioni necessarie. Pur restituendo tutti gli oggetti ai legittimi proprietari, per la loro abitudine di prendere le cose in prestito senza il permesso, i giocatori e i tifosi del Belgrano furono detti \"Los Piratas\" (\"I Pirati\").\nDopo la fondazione della \"Federaci\u00f3n Cordobesa de F\u00fatbol\" (Federazione Calcistica di Cordoba), il Belgrano vinse il primo campionato del 1913. La stagione seguente vide la nascita del Derby di Cordoba tra il Belgrano ed il Talleres. La prima giornata di campionato vide lo scontro tra i due club, ma la partita dur\u00f2 solo 4 minuti, in quanto i giocatori del Talleres lasciarono il campo dopo che al Belgrano venne convalidato un goal contestato.\nTra il 1929 e il 1937 il Belgrano vinse 8 Campionati di Cordoba (in tutti gli anni, tranne che nel 1934, vinto dal Talleres), e ne vinse altri 9 negli anni 1940, 1946, 1947, 1950, 1952, 1954, 1955, 1956 e 1957.\nIl Belgrano si iscrisse al Campionato Nazionale nel 1968, raggiungendo la Seconda Divisione nel 1986 e la Prima Divisione nel 1992, dove ha giocato fino al 1996. Nel 1998 il club fu nuovamente promosso in Prima Divisione, prima di retrocedere nella stagione 2001/02.\nBattendo l'Club Olimpo nei playoff della \"Promoci\u00f3n\" 2005/06, il Belgrano ha conquistato il diritto di partecipare alla Prima Divisione nella stagione 2006/07.\nNel 2011 ottiene la promozione in Primera Divisi\u00f3n dopo aver vinto l'andata dello spareggio salvezza in casa contro il River Plate e aver pareggiato in trasferta, causando la retrocessione del River in Primera B Nacional.\nRivalit\u00e0.\nLa principale rivalit\u00e0 del Belgrano \u00e8 quella con il Talleres, squadra con il quale da vita al \"cl\u00e1sico cordob\u00e9s\".\nStadio.\nIl Belgrano gioca nel Gigante de Alberdi, la cui costruzione fu terminata il 17 marzo 1929, e fu uno dei primi stadi in cemento di tutta l'Argentina. Nel 1997 il Gigante fu soggetto a diverse opere di restauro per soddisfare le norme della Primera Divisi\u00f3n.\nDivisa.\nDalla prima volta che il club \u00e8 sceso in campo, cio\u00e8 nel 1905, i calciatori hanno sempre indossato una maglia azzurra nelle partite casalinghe. Nelle partite in trasferta i giocatori hanno vestito nei vari anni magliette di colore: nero, giallo, rosso, bianco e grigio.\nRosa 2017-2018.\n "}
{"id": "1157236", "revid": "838137", "url": "https://it.wikipedia.org/wiki?curid=1157236", "title": "Pasione", "text": "Biografia.\nNato probabilmente intorno al 430 a.C., inizi\u00f2 la sua carriera come schiavo al servizio di due banchieri ateniesi, Antistene ed Archestrato, attivi alla fine del V secolo a.C. Acquisita la fiducia dei suoi due padroni, prima del 394 ottenne la libert\u00e0 e poi assunse la direzione della banca stessa. In seguito divenne proprietario della banca, che forse ricevette in dono; verso il 390 a.C. acquis\u00ec anche una fabbrica di scudi.\nNel 395 a.C. o poco prima Pasione si spos\u00f2 con Archippe da cui ebbe due figli, Apollodoro, nato nel 394 a.C., e Pasicle, nato nel 381/380 a.C.\nTra il 391 a.C. ed il 386 a.C. ottenne la cittadinanza onoraria per i suoi meriti verso la cittadinanza, tra i quali vi era la fornitura di 1000 scudi alla citt\u00e0; fu quindi iscritto nel demo di Acarne.\nNel 371 a.C. cedette in affitto la gestione della banca e della fabbrica di scudi al proprio schiavo Formione, che due anni prima ne era diventato il cassiere; mor\u00ec nel 370 a.C., lasciando propriet\u00e0 per circa 60 talenti a cui si deve sommare il valore della fabbrica di scudi, da circa 6 talenti. In base al suo testamento, l'eredit\u00e0 fu spartita tra i due figli, Apollodoro e Pasicle, mentre la banca e la fabbrica di scudi vennero affittati a Formione per otto anni con la clausola che, alla scadenza dell'affitto, le due attivit\u00e0 sarebbero state spartite tra i due figli. Cos\u00ec avvenne nel 362 a.C., quando Apollodoro prese per s\u00e9 la fabbrica di scudi, il fratello Pasicle prese la banca.\nIn varie occasioni Pasione contribu\u00ec con liturgie alla citt\u00e0: per cinque volte fu trierarca volontario, fece dono di 1000 scudi ad Atene e contribu\u00ec ad alcune spese per l'equipaggiamento della flotta."}
{"id": "1157237", "revid": "19933", "url": "https://it.wikipedia.org/wiki?curid=1157237", "title": "Vredefort Dome", "text": ""}
{"id": "1157239", "revid": "287204", "url": "https://it.wikipedia.org/wiki?curid=1157239", "title": "27132 Jezek", "text": ""}
{"id": "1157242", "revid": "110157", "url": "https://it.wikipedia.org/wiki?curid=1157242", "title": "North American Soccer League 1978", "text": "L'edizione 1978 fu l'11\u00aa del campionato NASL. Ad essa presero parte 24 club, ovvero tutti quelli della passata stagione pi\u00f9 i Colorado Caribous (con base a Denver), Detroit Express, Houston Hurricane, Memphis Rogues, New England Tea Men (con base a Boston) e Philadelphia Fury. I club di Las Vegas, St. Louis, del Connecticut e delle Hawaii si trasferirono e divennero rispettivamente i San Diego Sockers, i California Surf (con base a Anaheim), Oakland Stompers (California) e Tulsa Roughnecks (Oklahoma).\nSi riconfermarono campioni per la terza volta, seconda consecutiva, i New York Cosmos, che nel 1978 avevano ripreso la loro dicitura completa.\nFormula.\nLe 24 squadre vennero divise in due grandi \"conference\", la \"National Conference\", che comprendeva anche le due squadre canadesi e la \"American Conference\". Non esisteva un criterio geografico predefinito, in quanto, per esempio, di cinque squadre californiane, quattro giocarono nella \"American\" e una nella \"National\". Le due \"conference\" furono a loro volta ripartite in tre divisioni, orientale, centrale e occidentale. I turni che seguirono alla \"regular season\" furono:"}
{"id": "1157243", "revid": "767487", "url": "https://it.wikipedia.org/wiki?curid=1157243", "title": "Afonso Alves", "text": "Carriera.\nClub.\nInizi\u00f2 nell'Atl\u00e9tico Mineiro e nel 2002 pass\u00f2 all'\u00d6rgryte, in Svezia. Nel 2004 si trasfer\u00ec al per 1,33 milioni di euro, con cui vinse il campionato svedese. Nel 2005 con il Malm\u00f6 segn\u00f2 14 gol in 24 partite, divenendo il miglior marcatore della squadra, che giunse quinta.\nCominci\u00f2 la stagione 2006 senza segnare molte reti e fu in seguito acquistato dall'Heerenveen in cambio di 4,5 milioni di euro, club dei Paesi Bassi. Ha concluso l'annata 2006-2007 con 34 gol, laureandosi capocannoniere della Eredivisie e insidiando a lungo il primo posto finale di Francesco Totti nella classifica della Scarpa d'oro. Nella classifica del trofeo Alves, nonostante abbia segnato otto reti in pi\u00f9 rispetto a Francesco Totti, si \u00e8 piazzato secondo perch\u00e9 il coefficiente assegnato alle reti in Serie A \u00e8 di 2 punti, mentre quello assegnato ai gol nell'Eredivisie \u00e8 di 1,5 punti. Il 7 ottobre 2007, durante Heereveen-Heracles Almelo 9-0 (Eredivisie 2007-2008) ha segnato ben 7 reti, stabilendo il nuovo record di marcature in una sola partita del campionato olandese.\nIl 31 gennaio 2008 \u00e8 stato acquistato dal Middlesbrough per 17 milioni di euro, squadra della Premier League, con una trattativa terminata solo mezz'ora prima dell'orario di chiusura del calciomercato invernale. Ha esordito con la nuova squadra nove giorni dopo e ha segnato i primi due gol contro il Manchester United il 6 aprile. All'ultima giornata ha realizzato una tripletta nella vittoria per 8-1 contro il Manchester City, salendo a quota 6 reti in 14 presenze.\nNel settembre del 2009 si trasferisce in Qatar per 12 milioni di euro.\nIl 1\u00ba luglio 2013 si svincola dal contratto con l'Al-Gharafa, rimanendo senza club.\nL'8 ottobre 2015 si ritira dal calcio giocato.\nNazionale.\nCon la Nazionale brasiliana ha esordito nel 2007 con il CT Dunga ed ha partecipato alla Copa Am\u00e9rica dello stesso anno."}
{"id": "1157244", "revid": "125830215", "url": "https://it.wikipedia.org/wiki?curid=1157244", "title": "Carlo Castellani (calciatore)", "text": "Carriera.\nNato e vissuto a Fibbiana, frazione nel comune di Montelupo Fiorentino, gioc\u00f2 nell' per nove stagioni (dal 1926-1927 al 1929-1930 e poi dal 1934-1935 al 1938-1939). Deteneva fino alla fine del 2011 il record di reti segnate con la maglia dell'Empoli con 61 marcature in 145 presenze, superato poi da Francesco Tavano.\nFra i record particolari da segnalare, c'\u00e8 anche quello del maggior numero di reti in una gara sola nella storia azzurra: nella stagione 1928-1929, il 6 gennaio, durante la gara valevole per il 10\u00ba turno del campionato di Seconda Divisione girone G, ne realizz\u00f2 5 in Empoli-S. Giorgio Pistoia, gara che fin\u00ec 8-5 per gli azzurri. Nella stessa stagione, Castellani realizz\u00f2 anche due triplette (nel 6-0 contro la Colligiana, e nel 4-1 contro il Le Signe), chiudendo l'annata con 22 gol fatti in altrettante gare. In realt\u00e0 ne segn\u00f2 una in pi\u00f9, vista la sua rete in un Empoli-Pontedera che poi fu sospesa. Sarebbero quindi stati 23 gol quell'anno e 62 totali con l'Empoli nel corso della sua carriera.\nIn seguito agli scioperi di inizio marzo 1944, i quadri locali del partito fascista rastrellarono per deportarli, nella notte tra il 7 e l'8 marzo, anche cittadini inermi, che niente avevano a che vedere con la protesta. Tra loro il padre di Carlo, David, inserito nella lista per meri motivi personali. Viste le sue condizioni di salute, Carlo si propose di sostituire il padre al colloquio urgente col Maresciallo della locale stazione dei Carabinieri: questa la scusa usata per portar via le persone dalle loro case, nella notte, senza usare la forza. Carlo insieme a molti altri fu deportato nel campo di concentramento di Mauthausen, nell'attuale Austria, dove mor\u00ec di dissenteria nell'agosto 1944 (i documenti del campo conservati dall'Archivio Arolsen riportano il 14 in luogo dell'11) nel campo di concentramento di Gusen, sotto campo di Mauthausen. Gli sono stati intitolati gli stadi di Empoli e Montelupo Fiorentino. Ebbe due figli: Carla e Franco Castellani. La moglie si chiamava Irma Marradi.\nLa storia della deportazione di Castellani \u00e8 riportata nel libro di Alfio Dini, La notte dell'odio, Edizioni Clichy, 2020"}
{"id": "1157247", "revid": "9650157", "url": "https://it.wikipedia.org/wiki?curid=1157247", "title": "RTS TeleRadioSalento", "text": ""}
{"id": "1157255", "revid": "20090", "url": "https://it.wikipedia.org/wiki?curid=1157255", "title": "Paesi satelliti", "text": ""}
{"id": "1157258", "revid": "1782831", "url": "https://it.wikipedia.org/wiki?curid=1157258", "title": "Britt McKillip", "text": ""}
{"id": "1157267", "revid": "1516566", "url": "https://it.wikipedia.org/wiki?curid=1157267", "title": "Campo San Trovaso", "text": "Campo San Trovaso \u00e8 un campo di Venezia situato nel sestiere di Dorsoduro.\nDescrizione.\n\u00c8 considerato un luogo pittoresco e unico anche per la vicinanza ad uno dei pochissimi cantieri di gondole della citt\u00e0, senz'altro il pi\u00f9 noto e accessibile ai turisti: lo squero di San Trovaso.\nAnche la sua struttura \u00e8 insolita, dato che da una parte si sviluppa su due livelli e dall'altra presenta una piccola zona verde. A cavallo delle due parti sorge la maestosa chiesa di San Trovaso.\nNon molti palazzi di rilievo si affacciano sul campo, che ha due lati delimitati dall'acqua: tuttavia va ricordata la facciata gotica di Palazzo Barbarigo Nani Mocenigo, che guarda verso Campo San Trovaso dalla fondamenta opposta.\nIl nome.\nIl suo strano nome (non esiste un santo di nome Trovaso) \u00e8 nato dalla fusione di quello di due santi, i Santi Gervasio e Protasio, alla cui accoppiata \u00e8 dedicato anche un campiello nelle vicinanze.\nRappresentazioni.\nCampo San Trovaso \u00e8 stato palcoscenico di importati spettacoli teatrali, spesso nell'ambito della Biennale di Venezia:"}
{"id": "1157268", "revid": "1573940", "url": "https://it.wikipedia.org/wiki?curid=1157268", "title": "Bathydoris aioca", "text": "Bathydoris aioca \u00e8 un mollusco nudibranchio della famiglia Bathydorididae."}
{"id": "1157269", "revid": "1573940", "url": "https://it.wikipedia.org/wiki?curid=1157269", "title": "Bathydoris", "text": "Bathydoris \u00e8 un genere di molluschi nudibranchi della famiglia Bathydorididae.\nDistribuzione e habitat.\nSi tratta di un genere di nudibranchi tipico dei mari freddi; sono stati infatti segnalati in Caledonia (\"B. aioca\"), Patagonia (\"B. hodgsoni\"), Georgia del Sud (\"B. hodgsoni\"), Mare di Weddell (\"B. hodgsoni\"), Groenlandia (\"B. abyssorum\", \"B. ingolfiana\"), Islanda (\"B. abyssorum\").\nTassonomia.\nComprende le seguenti specie:"}
{"id": "1157277", "revid": "1982", "url": "https://it.wikipedia.org/wiki?curid=1157277", "title": "973 d.C.", "text": ""}
{"id": "1157278", "revid": "287204", "url": "https://it.wikipedia.org/wiki?curid=1157278", "title": "27764 von Flue", "text": ""}
{"id": "1157279", "revid": "119856601", "url": "https://it.wikipedia.org/wiki?curid=1157279", "title": "Chiostro degli Aranci", "text": "Il chiostro degli Aranci si trova nella badia Fiorentina a Firenze. \nStoria.\nIl chiostro fu costruito tra il 1432 e il 1438 da Bernardo Rossellino per volere del fiorentino Filippo di ser Ugolino Pieruzzi (figlio di un notaio che, come molti, gravitava in questa zona). Nel 1439 i padri della Chiesa orientale in visita al concilio di Firenze fecero dono di una rara pianta d'arancio, agrume esotico per la Toscana, che qui fu piantato e coltivato con successo finendo per dare il nome all'intero chiostro.\nIl chiostro fu restaurato dall'architetto Giuseppe Castellucci nel 1921.\nDescrizione.\nDi forma quadrangolare, \u00e8 formato da due porticati sovrapposti, con archi ribassati (tre sui lati brevi e cinque su quelli maggiori). I due piani sono contrassegnati da cornici marcapiano e lesene verticali in corrispondenza delle colonnine in pietra serena con capitelli ionici. Al centro si trova un pozzo coevo. \nIl piano inferiore, dove si trova l'ingresso all'antica sala capitolare, \u00e8 decorato da memorie, iscrizioni e lapidi, oltre che da frammenti architettonici.\nAl piano superiore, sui lati settentrionale e meridionale, si trova sulle pareti un ciclo di affreschi con le \"Storie di san Benedetto\", tradizionalmente riferito a un \"Maestro del chiostro degli Aranci\", pittore tra l'Angelico e Filippo Lippi, che attinse per l'iconografia a esempi quali la sagrestia di San Miniato al Monte, di Spinello Aretino. Ricerche d'archivio hanno trovato poi il nome del portoghese Giovanni di Consalvo, documentato nel libro dei creditori del monastero dal 1436 al 1439: dopotutto sarebbe un compatriota dell'allora abate Gomezio (Gomez). \nA destra dell'accesso dalla chiesa si trova la tomba con busto di Francesco Valori; dall'angolo successivo ha inizio la lettura delle scene. \nDelle dodici lunette superstiti, una sola non \u00e8 attribuibile alla stessa mano di tutte le altre: si tratta della quarta, raffigurante \"Benedetto che si rotola nudo in un cespuglio di rovi per vincere la tentazione\". Questo dipinto differisce dagli altri per tecnica (si tratta di una tela applicata a intonaco) e per stile, essendo stata realizzata quasi un secolo dopo rispetto alle altre; esso sostituisce un affresco con lo stesso soggetto, probabilmente poich\u00e9 raffigurava il demonio nella forma di una donna discinta, sostituita nel rifacimento da un uccello nero. La lunetta \u00e8 tradizionalmente attribuita a Agnolo Bronzino.\nNegli anni '70 del XX secolo gli affreschi sono stati restaurati e staccati dalle loro sinopie per favorirne la conservazione; le sinopie di sei lunette sono state poi collocate lungo i muri del chiostro, mentre le altre sei sono conservati nei depositi della soprintendenza. I restanti affreschi sono andati perduti.\nDal chiostro degli Aranci si pu\u00f2 vedere la torre campanaria esagonale, con bifore romaniche del Trecento, il cornicione e la cuspide della Badia Fiorentina."}
{"id": "1157282", "revid": "287204", "url": "https://it.wikipedia.org/wiki?curid=1157282", "title": "27986 Hanus", "text": ""}
{"id": "1157283", "revid": "2046941", "url": "https://it.wikipedia.org/wiki?curid=1157283", "title": "Il Denaro (quotidiano)", "text": "Il Denaro \u00e8 un quotidiano economico del Sud Italia.\nFondato nel 1991 da Orazio Mazzoni, Clelia Mazzoni e Alfonso Ruffo, \u00e8 attualmente diretto da quest'ultimo.\nFanno parte del gruppo che edita il giornale il mensile DEN, l'emittente DenaroTV, la casa editrice Denarolibri e la rivista di arredamento Case &amp; Design.\nIl Denaro organizza, promuove e cura anche eventi, corsi di formazione, premi, presentazioni editoriali ed altro tra cui la pubblicazione della \"Gazzetta forense\". Collabora inoltre con la \"Nuova Agenzia Radicale\" di Giuseppe Rippa."}
{"id": "1157286", "revid": "547034", "url": "https://it.wikipedia.org/wiki?curid=1157286", "title": "Marco Tezza", "text": "Biografia.\nSi diploma nel 1984 in pianoforte con il massimo dei voti, la lode e la menzione d'onore, affina la sua preparazione in Italia con J\u00f6rg Demus, Gy\u00f6rgy S\u00e1ndor, Bruno Canino e, in Francia, con Aquiles Delle Vigne frequentando l'Ecole Normale \"A.Cortot\" di Parigi dove ottiene il Diplome Superieur d'Ex\u00e9cution. Studia poi direzione d'orchestra con Ludmil Deshev a Sofia.\nA questo affianca importanti affermazioni in numerosi concorsi pianistici tra i quali il \"Citt\u00e0 di Treviso\" (1\u00ba premio), e una fitta attivit\u00e0 concertistica in prestigiose sale in Europa, nel continente americano, in Africa e in Medio Oriente, tra le quali: Gran Teatro La Fenice di Venezia, Tonhalle di Zurigo, Salle Cortot di Parigi, Musichalle di Amburgo, Culture Salle di Sofia, Tawes Theatre di Washington, Villa Lobos Hall a San Paulo, Assembley Hall di Beirut.\nGli impegni concertistici non gli impediscono, tuttavia, di concludere anche gli studi violinistici (disciplina che si riveler\u00e0 di basilare importanza per la successiva carriera direttoriale) e di fondare, nel 1994, la Stravinskij Chamber Orchestra.\nMarco Tezza ha avuto come partner per la musica da camera strumentisti quali Ughi, Brunello, Carmignola, Ashkenazy, Klein. Assieme al contrabbassista Daniele Roccato e il bandoneonista Massimiliano Pitocco ha da poco fondato il \"Tris Tango\".\nHa tenuto masterclasses presso l'Universit\u00e9 de S.Esprit di Beirut (presso la quale gli \u00e8 affidata una cattedra di \"Professeur invit\u00e9\"), al Conservatorio di Sofia, al Victorian College of the Arts di Melbourne e la University of South Florida.\nTezza ha collaborato, in veste di solista e di direttore, con orchestre quali: I Fiati della Scala, l'Accademia Bizantina, l'Orchestra Sinfonica Toscanini, l'Orchestra di Padova e del Veneto, la Sofia Chamber Orchestra, l'Orchestra Sinfonica di Stato di Plovdiv, l'Orchestra della Jeunesse Musicale, la Praga Simphony Orchestra, la Jugend-Symphonie-orchester des Saarlandes, la \"Sofia FM Young Radio Orchestra\".\nHa inciso LP e CD per le etichette Balkanton, Klingsor, AS disc Velut Luna e OnClassical.\n\u00c8 titolare della cattedra di pianoforte presso il Conservatorio \"Pedrollo\" di Vicenza."}
{"id": "1157288", "revid": "1543377", "url": "https://it.wikipedia.org/wiki?curid=1157288", "title": "Rubiaceae", "text": "Le Rubiacee (Rubiaceae ) sono una famiglia di angiosperme che comprende specie prevalentemente legnose. La famiglia \u00e8 cosmopolita ma la maggior parte delle specie si trovano ai tropici.\nDescrizione.\nLe Rubiacee sono generalmente alberi o arbusti, ma anche liane o erbe. Le specie europee sono tutte erbacee.\nI fusti giovani (e, in maggioranza, quelli delle specie erbacee a qualunque et\u00e0) hanno una caratteristica sezione quadrangolare.\nLe foglie sono semplici, opposte e stipolate. In alcuni generi (es. \"Galium\") le stipole sono molto sviluppate e simili a foglie tanto da far sembrare le foglie verticillate (pseudoverticilli).\nI fiori sono attinomorfi ed ermafroditi con calice spesso ridotto e corolla gamopetala pentamera o tetramera. Gli stami sono epicorollini (inseriti sul tubo corollino alterni ai petali), l'ovario \u00e8 infero generalmente bicarpellare.\nI fiori sono spesso riuniti in infiorescenze di vario tipo.\nIl frutto \u00e8 variabile a seconda dei generi: pu\u00f2 essere un achenio (\"Galium\"), una capsula (\"Cinchona\"), una bacca (\"Rubia\") o anche una drupa. In molte specie, i frutti sono ammassati insieme a formare un sincarpo.\nDistribuzione e habitat.\nLe Rubiacee sono rappresentate in tutti i continenti e in tutti i climi, compreso il clima artico; tuttavia il maggior numero di specie \u00e8 diffuso nelle regioni tropicali e subtropicali.\nIn Italia le Rubiacee sono rappresentate solo da specie erbacee, appartenenti ai seguenti generi: \"Asperula\", \"Crucianella\", \"Cruciata\", \"Galium\", \"Plocama\", \"Rubia\", \"Sherardia\", \"Theligonum\" e \"Valantia\".\nTassonomia.\nLa classificazione dell'Angiosperm Phylogeny Group fa confluire in Rubiaceae alcune famiglie che in classificazioni precedenti venivano considerate separatamente (es. Dialypetalanthaceae, Henriqueziaceae, Naucleaceae e Theligonaceae) e inserisce questa famiglia nell'ordine Gentianales.\nIl sistema Cronquist classificava Rubiaceae e Theligonaceae all'interno dell'ordine Rubiales , che la classificazione APG non riconosce come valido.\nSecondo la definizione attuale la famiglia comprende pi\u00f9 di 10.000 specie, raggruppate in 3 sottofamiglie, ciascuna delle quali comprende diverse trib\u00f9:\nGeneri.\nLa famiglia comprende oltre 600 generi.\nNell'elenco che segue accanto ad ogni genere \u00e8 indicata, tra parentesi quadre, la trib\u00f9 di appartenenza, secondo la legenda sottostante.\nRubioideae: [Ant] = Anthospermeae, [Arg] = Argostemmateae, [Col] = Colletoecemateae, [Cou] = Coussareeae, [Cra] = Craterispermeae, [Cya] = Cyanoneuroneae, [Dan] = Danaideae, [Dun] = Dunnieae, [Gae] = Gaertnereae, [Kno] = Knoxieae, [Las] = Lasiantheae, [Mit] = Mitchelleae, [Mor] = Morindeae, [Oph] = Ophiorrhizeae, [Pae] = Paederieae, [Pal] = Palicoureeae, [Put] = Putorieae, [Pri] = Prismatomerideae, [Psy] = Psychotrieae, [Rub] = Rubieae, [Schi] = Schizocoleeae, [Schr] = Schradereae, [Spe] = Spermacoceae, [The] = Theligoneae, [Uro]\u00a0=\u00a0Urophylleae.\nCinchonoideae: [Chioc] = Chiococceae, [Chion] = Chioneae, [Cin] = Cinchoneae, [Cop] = Coptosapelteae, [Gue] = Guettardeae, [Ham] = Hamelieae, [Hil] = Hillieae, [Hym] = Hymenodictyeae, [Ise] = Isertieae, [Nau] = Naucleeae, [Ron] = Rondeletieae, [Str] = Strumpfieae\nIxoroideae: [Air] = Airospermeae, [Alb] = Alberteae, [Ale] = Aleisanthieae, [Aug] = Augusteae, [Ber] = Bertiereae, [Cof] = Coffeeae, [Con] = Condamineeae, [Cor] = Cordiereae, Cro] = Crossopterygeae, [Gar] = Gardenieae, [Gre] = Greeneeae, [Hen] = Henriquezieae, [Ixo] = Ixoreae, [Jac] = Jackieae, [Mus] = Mussaendeae, [Oct] = Octotropideae, [Pav] = Pavetteae, [Pos] = Posoquerieae, [Ret] = Retiniphylleae, [Sab] = Sabiceeae, [Scy] = Scyphiphoreae, [She] = Sherbournieae, [Sip] = Sipaneeae, [Ste] = Steenisieae, [Tra] = Trailliaedoxeae, [Van] = Vanguerieae;\nIncertae sedis: [Luc] = Luculieae\nImportanza economica.\nUsi alimentari.\nNella famiglia delle Rubiacee, il genere che ha di gran lunga la maggiore importanza economica \u00e8 certamente il genere \"Coffea\" (il caff\u00e8), in particolare con le specie \"Coffea arabica\" e \"Coffea canephora\" (sin. \"C. robusta\").\nUn buon numero di altre specie produce frutti commestibili, usati localmente.\nIl seguente \u00e8 un elenco presumibilmente incompleto, basato sui dati della Purdue University e di GRIN:\nI semi di \"Galium verum\" sono stati usati anche in Europa per preparare bevande simili al caff\u00e8 in situazioni di necessit\u00e0. In Cina vengono consumate le foglie e i germogli.\nCasi particolari di commestibilit\u00e0 sono rappresentati dai generi \"Crataerispermum\" (corteccia) e \"Musaenda\" (fiori).\nUsi non alimentari.\nGrandissima \u00e8 l'importanza ornamentale del genere \"Gardenia\", usato largamente anche nei climi temperati. Diversi altri generi (p.es. \"Rubia\", \"Mitchella\", \"Coprosma\") sono usati per scopi ornamentali.\nNei climi tropicali, alcune specie hanno importanza come alberi ornamentali, p.es. per alberature stradali o per giardini (p.es. \"Neolamarckia cadamba\").\nMolte specie hanno propriet\u00e0 medicinali. Tra queste hanno un ruolo di primo piano \"Cinchona \", utilizzata per la produzione di chinino, e \"Carapichea ipecacuanha\" (sin. \"Psycotria ipecacuanha\"), utilizzata per la produzione di ipecac.\nInfine, nei climi tropicali alcune specie sono utilizzate per la produzione di legname."}
{"id": "1157291", "revid": "1573940", "url": "https://it.wikipedia.org/wiki?curid=1157291", "title": "Zapornia palmeri", "text": "La schiribilla di Laysan (Zapornia palmeri ()) era un uccello della famiglia dei Rallidi originario dell'isola omonima, appartenente al gruppo delle Hawaii nord-occidentali. Questa piccola isola ospitava, e ospita ancora oggi, un'importante colonia di uccelli marini, e sosteneva un certo numero di specie endemiche, tra le quali la schiribilla. La specie si estinse a causa della distruzione dell'habitat a opera dei conigli domestici e, soprattutto, degli effetti della seconda guerra mondiale. Il suo nome scientifico commemora Henry Palmer, un collezionista che si era recato alle Hawaii per conto di Walter Rothschild.\nDescrizione.\nLa schiribilla di Laysan era un uccello di dimensioni piuttosto ridotte (distesa misurava 15\u00a0cm dalla punta del becco all'estremit\u00e0 della \u00abcoda\u00bb) e incapace di volare. Nel corso dell'evoluzione le ali e la coda si erano ridotte notevolmente di dimensioni, raggiungendo rispettivamente la lunghezza di 2,5 e 5,4\u00a0cm; inoltre, aveva solo 8 primarie, contro le 10 dei Rallidi volatori. Il becco, che misurava 1,8\u00a0cm, era robusto e diritto, e anche le zampe erano ben sviluppate; nelle proporzioni generali era simile ai piccoli Rallidi del genere \"Laterallus\", come la schiribilla nera americana.\nLa sua colorazione era una versione pi\u00f9 chiara e sbiadita di quella della schiribilla grigiata, una specie strettamente imparentata a partire dalla quale probabilmente essa si evolvette. La faccia, la gola, il petto e la regione sopracciliare erano di colore grigio medio uniforme, mentre il dorso, le ali e la sommit\u00e0 del capo erano di colore marrone chiaro, con le rachidi delle penne di un colore contrastante pi\u00f9 scuro, a eccezione di quelle delle ali. Il piumaggio della regione scapolare (la \u00abschiena\u00bb) e dei fianchi era di colore marrone sabbia. Le caratteristiche striature bianche e nere sulla parte bassa dell'addome e sulle copritrici del sottocoda presenti in varie specie dei generi \"Rallus\" e \"Zapornia\" erano molto ridotte. Zampe e becco erano di colore oliva-giallastro, e l'iride era rosso rubino. I sessi erano simili; i pulcini, ricoperti da un piumino completamente nero, avevano zampe molto lunghe di colore scuro e becco giallo, e gli esemplari giovani avevano tutte le regioni inferiori di colore marrone chiaro.\nDistribuzione e habitat.\nEra endemica di Laysan (sebbene una popolazione introdotta sia vissuta per alcuni decenni sull'atollo di Midway agli inizi del XX secolo); alcuni autori hanno notato che nei racconti dei nativi di altre isole hawaiiane vengono citati dei Rallidi incapaci di volare, ma si tratta di forme locali scomparse prima del contatto con gli Occidentali. Un presunto avvistamento avvenuto in passato sull'isola di Lisianski si riferisce probabilmente a un Rallide migratore, oppure a una forma distinta evolutasi parallelamente alla schiribilla di Laysan; tuttavia, dato il suolo sterile di Lisianski e la mancanza di testimonianze materiali, quest'ultima ipotesi \u00e8 molto improbabile.\nBiologia.\nLa schiribilla di Laysan era un animale opportunista che si nutriva soprattutto di invertebrati, come falene, \"Neoscatella sexnotata\" (famiglia degli Efidridi) e Calliforidi, e delle loro larve; quando erano disponibili, mangiava anche foglie, semi e carcasse di uccelli marini. Era un uccello piuttosto aggressivo, che aveva l'abitudine di allontanare le altre specie, in particolare i fringuelli di Laysan: questi ultimi sono in grado di frantumare le uova degli uccelli marini per consumarne il contenuto, mentre la schiribilla era molto meno abile. Di conseguenza, le schiribille si aggiravano nei pressi delle colonie di uccelli marini, in cerca di fringuelli che avevano da poco frantumato un uovo; trovatone uno, lo allontanavano per consumare il contenuto dell'uovo. Su Midway, le schiribille furono viste rubare il cibo ai polli domestici. Su Laysan non esistono sorgenti d'acqua dolce permanenti, e sebbene le schiribille fossero probabilmente state in grado di ricoprire il fabbisogno idrico con i fluidi corporei delle prede e il contenuto delle uova, esse bevevano avidamente e facevano il bagno nelle pozze d'acqua createsi dopo i forti acquazzoni, o in contenitori d'acqua forniti da eventuali osservatori.\nSebbene fosse incapace di volare, la schiribilla di Laysan utilizzava le ali per mantenersi in equilibrio quando correva rapidamente e saltava; in questo modo, era in grado di effettuare salti di poco meno di 1 m di lunghezza. Agile e irrequieta, si rifugiava nei cespi di erba per evitare i predatori, ma soprattutto per sfuggire al calore del Sole tropicale; se si sentiva minacciata, spesso si nascondeva nelle gallerie scavate dai petrelli. Si spingeva all'aperto prevalentemente durante la mattina e nelle ore pomeridiane, ma si poteva avvistare anche in ogni momento della giornata, mentre di notte si potevano udire i suoi richiami. Non aveva nemici naturali, se si eccettuano alcune catture occasionali da parte delle fregate; tutti i rapporti degli studiosi del passato fanno riferimento alla sua mancanza di timore, e se un osservatore rimaneva immobile, le schiribille si avvicinavano a esso e potevano addirittura arrampicarvisi sopra in cerca di avanzi di cibo. Una femmina, rimossa dal nido nel tentativo di fotografare le uova, vi ritorn\u00f2 immediatamente per proteggere la covata. La specie era piuttosto territoriale, in particolare durante la stagione della nidificazione. A Laysan, la capacit\u00e0 portante dell'ambiente veniva raggiunta a 10\u201313 m\u00b2 di habitat per esemplare, mentre a Midway la densit\u00e0 di popolazione era all'incirca un quarto di quella dell'altra isola; in cattivit\u00e0, un recinto di circa 8 m\u00b2 era sufficiente per due coppie, ma l'introduzione di altri esemplari poteva portare a combattimenti.\nRichiamo.\nDurante i periodi di attivit\u00e0, le schiribille di Laysan non rimanevano quasi mai ferme ed emettevano spesso da uno a tre flebili cinguettii. Durante il corteggiamento o nella difesa del territorio (le testimonianze non sono chiare, ma probabilmente in quest'ultimo caso) due esemplari si ponevano uno di fronte all'altro, arruffando le piume ed emettendo richiami tintinnanti non dissimili da quelli prodotti da una sveglia meccanica. Poco dopo il tramonto, si poteva udire l'intera popolazione dilettarsi in una sorta di tenzone sonora, producendo un suono che secondo Frohawk ricordava\nI giovani ricoperti di piumino erano meno loquaci, e i loro vocalizzi erano piuttosto acuti, date le loro minuscole dimensioni.\nRiproduzione.\nA Laysan, il corteggiamento e l'inizio della costruzione del nido avveniva in aprile, la deposizione delle uova avveniva tra maggio e giugno e il picco della stagione riproduttiva era situato in giugno e luglio; secondo una testimonianza degli esemplari giovani usciti da poco dall'uovo furono scorti a Midway in marzo, ma se ci\u00f2 fosse vero si tratterebbe ugualmente di un caso straordinario. A Laysan, i nidi venivano costruiti nei cespi delle piante di \"Cyperus pennatiformis bryanii\" e \"k\u0101welu\" (\"Eragrostis variabilis\"), endemiche dell'isola, e di gramigna (\"Cynodon dactylon\"), introdotta dagli Occidentali, attorno alla laguna, mentre a Midway la specie nidificava in ogni luogo ritenuto conveniente, come i boschetti di \"naupaka kahakai\" (\"Scaevola taccata\") e gli arbusti di \"p\u014dhuehue\" (\"Ipomoea pes-caprae brasiliensis\"). I nidi venivano costruiti sul terreno o all'interno della base di un cespo d'erba; nell'ultimo caso l'uccello risistemava le foglie secche per formare una cavit\u00e0 dal tetto a cupola raggiungibile tramite un piccolo tunnel di circa 15\u00a0cm di lunghezza. I nidi erano imbottiti con materiale vegetale morbido e piumino di uccelli marini.\nLa nidiata consisteva di tre o, meno frequentemente, due uova (i Rallidi suoi parenti presenti sul continente, invece, ne depongono 5-10). Esse erano di forma ovale, non essendo particolarmente arrotondate a un'estremit\u00e0, misuravano 31 \u00d7 21\u00a0mm e avevano una colorazione di fondo color camoscio-oliva chiaro, sulla quale spiccava una serie di macchie irregolari color terra di Siena naturale o grigio-violaceo. Le coppie si accoppiavano per la vita o per un'intera stagione riproduttiva ed entrambi i partner si occupavano della cova, sebbene sembri che le femmine dedicassero all'incubazione pi\u00f9 tempo dei maschi.\nLe uova si schiudevano dopo circa 20 giorni di incubazione (forse anche meno; nelle specie imparentate l'incubazione si protrae generalmente per 16-20 giorni) e i piccoli venivano accuditi da entrambi i genitori per circa un mese. Cinque giorni dopo la schiusa, i pulcini erano gi\u00e0 in grado di correre velocemente quanto gli adulti. Hadden descrisse un pulcino di tre giorni di et\u00e0 con queste parole:\nEstinzione.\nLaysan \u00e8 considerata una delle pi\u00f9 importanti colonie di uccelli marini degli Stati Uniti. Ospita migliaia di albatri piedi neri e albatri di Laysan, nonch\u00e9 berte e sterne. Sull'isola si trovavano anche cinque taxa endemici di uccelli terricoli e marini, tra i quali la schiribilla di Laysan. La scomparsa di questa specie \u00e8 piuttosto spiacevole, poich\u00e9 poteva essere facilmente evitata.\nLa schiribilla divenne specie minacciata quando a Laysan furono introdotti i conigli domestici. Senza predatori che ne controllassero il numero essi ben presto divorarono l'intera copertura di vegetazione dell'isola. L'isola si ridusse a una spoglia distesa di polvere, e la cannaiola di Laysan e l'apapane di Laysan scomparvero per sempre; il fringuello di Laysan e l'anatra di Laysan, invece, riuscirono a sopravvivere. Nel primo decennio del XX secolo, quando la distruzione della vegetazione da parte dei conigli era da poco iniziata, la popolazione di schiribille comprendeva circa 2000 esemplari adulti e aveva raggiunto la capacit\u00e0 portante; la situazione rimase invariata almeno fino all'inizio degli anni '10, ma da allora precipit\u00f2. Nel 1923, a Laysan si potevano trovare solo due esemplari, e degli otto capi trasferiti su Midway per cercare di salvare la specie almeno due morirono quasi immediatamente per la mancanza di cibo e di ripari. Si ritiene che la specie sia scomparsa da Laysan durante il 1923, probabilmente perch\u00e9 sull'isola non era rimasta vegetazione sufficiente per sostenere una popolazione. L'ultimo esemplare venne avvistato sull'isola Orientale di Midway nel giugno del 1944."}
{"id": "1157294", "revid": "661526", "url": "https://it.wikipedia.org/wiki?curid=1157294", "title": "Acroletto", "text": "L'acroletto \u00e8 la lingua pi\u00f9 elevata all'interno di un sistema sociale e culturale.\nUn esempio tipico di acroletto \u00e8 il latino medievale: in epoca medievale infatti le lingue romanze venivano usate per la comunicazione giornaliera ed a scopi prevalentemente pratici (ossia in funzione di basiletto), mentre il latino era la lingua della cultura e della Chiesa, e veniva adoperato nei contesti pi\u00f9 prestigiosi.\nAnalogamente in Italia la lingua italiana svolge ancora funzioni di acroletto rispetto ai dialetti.\nCertamente fino alla diffusione della scuola dell'obbligo e della televisione, e prima della migrazione interna degli anni '50-'70, l'italiano era prevalentemente un acroletto, poco utilizzato nei contesti pratici.\nGeneralmente lo status di acroletto \u00e8 dovuto alla scelta di tale lingua come lingua ufficiale da parte di uno stato o di una chiesa. Talvolta \u00e8 la comunit\u00e0 degli intellettuali, in epoche in cui l'analfabetismo era diffuso, che adotta una lingua letteraria nazionale.\nIl fiorentino \u00e8 stato scelto come lingua letteraria di tutt'Italia dai letterati della Penisola durante il Rinascimento. Ma \u00e8 anche vero che l'adozione di questa lingua, ribattezzata \"italiano\", come lingua ufficiale dei singoli stati preunitarii e poi dell'Italia unita, ne ha definitivamente sancito lo status di acroletto nazionale.\nIn moltissime comunit\u00e0 del mondo \u00e8 possibile assistere a situazioni di diglossia, cio\u00e8 alla presenza di pi\u00f9 lingue.\nSpesso queste lingue vengono usate in contesti e con funzioni differenti."}
{"id": "1157297", "revid": "661526", "url": "https://it.wikipedia.org/wiki?curid=1157297", "title": "Basiletto", "text": "Il basiletto \u00e8 la lingua meno elevata all'interno di un sistema sociale e culturale.\nUn esempio tipico di basiletto \u00e8 rappresentato dalle lingue romanze: in epoca medievale infatti esse venivano usate per la comunicazione giornaliera ed a scopi prevalentemente pratici, mentre il latino era la lingua della cultura, della Chiesa e veniva adoperato nei contesti pi\u00f9 prestigiosi: aveva quindi funzione di acroletto.\nAnalogamente in Italia i dialetti, che la linguistica moderna considera lingue, svolgono tuttora il ruolo di basiletti, in quanto sono utilizzati per lo pi\u00f9 verbalmente ed anzi la maggior parte dei parlanti non \u00e8 in grado di leggerli e scriverli. \nGeneralmente i basiletti non sono nemmeno insegnati nelle scuole, o tutt'al pi\u00f9 nelle scuole elementari. Spesso, cio\u00e8, lo status di basiletto \u00e8 frutto di scelte politiche ed ecclesiastiche.\nIn moltissime comunit\u00e0 del mondo \u00e8 possibile assistere a situazioni di diglossia, ossia alla presenza di pi\u00f9 lingue. \nSpesso queste lingue vengono usate in contesti e con funzioni differenti."}
{"id": "1157298", "revid": "767487", "url": "https://it.wikipedia.org/wiki?curid=1157298", "title": "La rapina", "text": "La rapina (\"3000 Miles to Graceland\") \u00e8 un film statunitense del 2001 diretto da Demian Lichtenstein, interpretato da Kurt Russell, Kevin Costner, Courteney Cox e Christian Slater.\nTrama.\nUna banda di violenti rapinatori ha messo a punto un piano: svaligiare il caveau del casin\u00f2 \"Riviera\" di Las Vegas travestiti da Elvis Presley, proprio durante la serata dell'annuale giubileo che celebra la grande stella del rock 'n roll.\nIl capo della banda \u00e8 lo psicopatico Murphy, dall'aspetto apparentemente tranquillo e ponderatore, ma in realt\u00e0 a tal punto eccentrico da essersi veramente convinto di figurare come uno dei figli illegittimi di Elvis Presley. Michael \u00e8 un criminale professionista appena uscito di galera, che ha appuntamento con Murphy e la sua banda in una stazione di servizio nel deserto del Nevada. Qui, mentre aspetta il convoglio, conosce Cybil, una madre single finita chiss\u00e0 come a vivere in quell'angolo sperduto, e il suo bambino, dotato di una spiccata tendenza al furto. I due, oltre a diventare amanti, saranno coinvolti negli effetti della rapina del casin\u00f2 in una maniera che non avrebbero mai immaginato.\nUna volta penetrati nel caveau e fatta razzia in ogni angolo del deposito, gli Elvis della rapina fuggono verso l'ascensore sotto il fuoco delle guardie di sicurezza, ma nella colluttazione rimane ferito a morte uno della banda, mentre gli altri riescono in qualche modo a scappare in citt\u00e0 con i soldi in una valigia. In uno scontro a fuoco tra gli stessi membri rimasti della banda, che vede la morte di un altro rapinatore, Hanson, la valigia viene fortuitamente recuperata da Michael, il quale, per scampare alla minaccia di un Murphy assetato di sangue e in disperata ricerca della valigia, si rifugia nella casa della stessa Cybil, che si trova cos\u00ec da un lato a custodire un segreto di alto valore, dall'altro a disporre di una grande occasione per profittare di un ingente bottino e migliorare la propria condizione economica...\nProduzione.\nRiprese.\nLe riprese sono iniziate il 13 marzo 2000 e sono terminate il 16 maggio dello stesso anno, Per fare il film sono stati utilizzati 62,000,000 Dollari.\nDistribuzione.\nIl film \u00e8 uscito nelle sale statunitensi il 23 febbraio 2001, invece in Italia usc\u00ec l'anno dopo, cio\u00e8 il 15 febbraio 2002.\nEdizione italiana.\nLa versione italiana del film \u00e8 stata curata dalla SEFIT srl - CDC.\nAccoglienza.\nIncassi.\nIl film \u00e8 stato un flop, avendo incassato un totale di 18,700,000 Dollari.\nCritica.\nIl film ha ricevuto recensioni negative per lo pi\u00f9 dalla critica. Il sito aggregatore recensione Rotten Tomatoes ha riferito che il 14% dei critici ha dato al film una recensione positiva sulla base di un campione di 96 recensioni, con un punteggio medio di 3.5 / 10. Metacritic, che assegna un media ponderata punteggio su 100 da recensioni di critica Mainstream, ha dato un punteggio di 21/100 pellicola sulla base di 30 recensioni.\nRiconoscimenti.\nIl film ha ricevuto alcune nomination durante l'edizione dei Razzie Awards 2001:[1]"}
{"id": "1157308", "revid": "227910", "url": "https://it.wikipedia.org/wiki?curid=1157308", "title": "Altare argenteo di San Jacopo", "text": "L'altare argenteo di San Jacopo attualmente conservato nella cappella detta \"del Crocifisso\" o \"del Giudizio\" della cattedrale di Pistoia, fu realizzato fra 1287 e 1456 da alcuni degli orafi pi\u00f9 valenti del tempo.\nStoria e descrizione.\nL'altare di San Jacopo \u00e8 in lamina d'argento a sbalzo, ed era in origine posto nella cappella omonima situata nelle prime due campate della navata destra. Dopo la demolizione della cappella di San Jacopo, nel 1785 per ordine del vescovo Scipione de' Ricci venne trasferito nella cappella di San Rocco e quindi, dal 1953, nella cappella del Crocifisso. L'altare, consacrato nel 1399, \u00e8 decorato in argento su tutti i lati.\nIl primo paliotto.\nIl nucleo originale dell'altare era una tavola argentea commissionata nel 1287 dal Generale consiglio del Comune e del popolo di Pistoia, d'intesa con gli Operai dell'Opera di San Jacopo, per usarla come dossale dell'altare di San Jacopo (mettendola cio\u00e8 sopra l'altare). Essa rappresentava i \"Dodici apostoli\" e probabilmente anche la figura della \"Madonna col Bambino\". Oltre a questa tavola esisteva un paliotto (che copriva l'altare) citato in un documento del 1294.\nNel 1293 l'altare sub\u00ec il sacrilego furto da parte di Vanni Fucci, citato anche da Dante Alighieri: durante una notte del carnevale, il Fucci entr\u00f2 in Duomo con una banda di farabutti e depred\u00f2 la cappella di San Jacopo di oggetti preziosi, tra cui tavole d'argento, reliquie e arredi.\nLe necessarie riparazioni vennero approntate da un orafo di nome Andrea per quanto riguarda il dossale e da un certo Lapo di Struffaldo per il paliotto.\nDi nuovo nel 1314 un furto asport\u00f2 due apostoli nel dossale e di nuovo venne riparato da Andrea. Solo nel 1316 compare il nome di Andrea di Jacopo d'Ognabene, incaricato di fare un nuovo paliotto, che la storica dell'arte Lucia Gai ha ipotizzato (1983) essere lo stesso Andrea dei restauri. Il nuovo pannello si componeva di \"Storie del Nuovo Testamento\" in 15 riquadri, un \"Cristo in Maest\u00e0 fra Maria e San Jacopo\" e tre \"Storie di San Jacopo\". Medaglioni a sbalzo circolari e quadrilobi che adornano il paliotto agli angoli delle formelle sono una delle prime e pi\u00f9 importanti testimonianze in Italia della tecnica del traslucido.\nEntro il 1315 si aggiunsero al complesso un \"Crocifisso coi dolenti\" (\"Madonna e San Giovanni\") e una predella. Nel 1349 fu commissionata a Giglio Pisano la grande statua argentea a tutto tondo raffigurante \"San Jacopo in trono\" (completata nel 1353), come ringraziamento per la fine della grande pestilenza del 1348, e fu inserita entro un'ampia nicchia centrale con arco ogivale e basamento adorno di smalti traslucidi in cornice mistilinea.\nI paliotti laterali.\nNel 1361 si decise di ampliare e decorare anche i fianchi dell'altare, con rilievi di \"Storie dell'Antico Testamento\" (sul fronte), \"Storie del Nuovo Testamento\" (sul lato sinistro) e \"Storie di San Jacopo\" (lato destro).\nIl lato sinistro (originariamente a destra) fu completato nel 1364 dagli orafi fiorentini Francesco Niccolai e Leonardo di San Giovanni, che scolpirono i nove riquadri in uno stile simile a quello dell'Orcagna.\nIl lato destro (originariamente a sinistra) con le \"Storie di san Iacopo\" in nove formelle fu opera del solo Leonardo di San Giovanni, che lo firm\u00f2, facendo cadere in errore il Vasari che ritenne l'intero altare opera esclusivamente sua. Questo lato risente dell'influenza di Andrea Pisano nella dolcezza espressiva dei personaggi.\nAmpliamento.\nNel 1386 venne allogato all'orafo Piero d'Arrigo Tedesco l'incarico di ampliare il dossale, recuperando le figure e inserendole in un ordinamento nuovo nel quale inser\u00ec anche figure d'altra origine e opere sue e della sua bottega, che si distinguono nel complesso per le durezze espressionistiche di stampo nordico. Sua opera sono gli \"Apostoli\" e le quattro statuette con \"Santa Eulalia\", il \"Vescovo Atto, San Giovanni Battista\" e \"Maria Salom\u00e9\". Nella nuova sistemazione il \"San Jacopo in trono\" venne posto al centro, mentre le figure degli apostoli e della Madonna con il Bambino venivano disposti su due file.\nAlla base del dossale, che raggiunse 2,35 metri di lunghezza, fu collocata una predella divisa in 9 riquadri contenenti busti a rilievo, stilisticamente affini alle opere di Piero. In questo periodo fu invertita la posizione dei paliotti laterali per consentire ai pellegrini la visione delle \"Storie di san Jacopo\" attraverso la cancellata che separava la cappella dal resto della cattedrale.\nCoronamento.\nNel 1394-1398 fu realizzato il coronamento del dossale che fu progettato dal pittore pistoiese Giovanni di Bartolomeo Cristiani e realizzato dall'orafo fiorentino Nofri di Buto e dal pistoiese Atto di Piero Braccini che sbalzarono a altissimo rilievo un \"Cristo in Maest\u00e0, Sant'Antonio Abate, Santo Stefano\" nella mandorla centrale e un \"Paradiso\" con angeli cantanti e musicanti in uno stile tardogotico.\nAlla fine di questi lavori, nel 1398, l'altare venne consacrato.\nCompletamento.\nI lavori andarono per\u00f2 ancora avanti ed a vari artisti fu affidato il completamento dei due lati del dossale che furono adornati con figure di \"Profeti\", \"Dottori della Chiesa\", \"Evangelisti\" e \"Santi\". Nel 1400-1401 vi lavor\u00f2 la bottega di Lunardo di Mazzeo e Piero di Giovanni da Pistoia, tra cui c'era un giovane Filippo Brunelleschi che scolp\u00ec, si pensa, i due busti dei profeti \"Geremia e Isaia\", un \"Sant'Agostino\" a figura intera e un \"San Giovanni Evangelista\" seduto, che spiccano per vigore espressivo. Essi rappresentano le sue opere pi\u00f9 antiche conosciute e le uniche di oreficeria.\nNel 1409 vi lavor\u00f2 Niccol\u00f2 di Ser Guglielmo, autore forse degli altri \"Evangelisti\", poi seguirono Domenico da Imola e altri orafi pistoiesi.\nLe decorazioni restanti furono aggiunte da Piero d'Antonio da Pisa (\"Profeti Daniele e David\" e i \"Santi Giusto, Ambrogio e Leonardo\") nel 1447-1456.\nInterventi successivi.\nProtetto da sportelli e contenuto in una struttura lignea, venne coronato nel 1490 da una pala in terracotta con la \"Resurrezione di Cristo\" di Benedetto Buglioni (oggi al Museo civico).\nNel 1606 venne effettuata una manutenzione straordinaria smontandolo e rimontandolo con integrazioni. Nel 1648 fu tolta la terracotta del Buglioni, fu consolidato e ripulito.\nNel 1785 venne distrutta la cappella che lo conteneva e spostato nella cappella di San Rocco, con la ricomposizione da parte dell'orafo Francesco Ripaioli che port\u00f2 alcune delle decorazioni su un unico piano.\nDopo il 1790 vennero aggiunti due nuovi registri sotto il dossale: uno neogotico, che recuperava anche delle \"Allegorie di Virt\u00f9\" tardorinascimentali provenienti da un altro arredo; un altro con tre formelle tardobarocche.\nNel 1943, in occasione degli eventi bellici, l'altare fu smontato e ricoverato in un deposito per salvaguardarlo. Dopo un completo restauro venne rimontato nel 1953 nella collocazione attuale."}
{"id": "1157311", "revid": "729019", "url": "https://it.wikipedia.org/wiki?curid=1157311", "title": "Asterissi", "text": "Le asterissi, o asterixi o asterixis, costituiscono un segno patologico dovuto a encefalopatia epatica o insufficienza renale acuta o cronica.\nChiedendo al soggetto di porre le braccia distese davanti a s\u00e9 con i polsi in dorsiflessione e dita a ventaglio, si pu\u00f2 rilevare un tremore grossolano a scosse ampie aritmiche dette a \"battito di farfalla\" (\"flapping\"), date da perdite intermittenti del tono muscolare; la postura viene anche temporaneamente abbandonata per rilasciamento del polso per essere subito riassunta (asterissi).\nTale tremore pu\u00f2 essere anche provocato, nelle forme pi\u00f9 lievi, con estensione dorsale passiva delle mani."}
{"id": "1157313", "revid": "1632387", "url": "https://it.wikipedia.org/wiki?curid=1157313", "title": "Struttura interna di Venere", "text": "Il nucleo interno di Venere si pensa sia ferroso, dato che il pianeta \u00e8 molto simile alla Terra sia in struttura che dimensioni, e sia allo stato fuso perch\u00e9 ne viene data conferma da un pur debole campo magnetico, a parte quello indotto dall'effetto del vento solare.\nSi ritiene che il nucleo abbia uno spessore di circa 3000\u00a0km ed il mantello di circa 2900\u00a0km, mentre la crosta dovrebbe essere inferiore a quella terrestre, circa sui 20\u00a0km. Le analisi compiute dalle sonde sovietiche indicano che la struttura della crosta e della superficie \u00e8 simile al granito ed al basalto.\nA causa della convezione del mantello sulla superficie si producono alcune anomalie, (corrugamenti, rigonfiamenti, spaccature ecc.) che sono per\u00f2 concentrate in piccole zone e non al limite delle zolle tettoniche.\nIl decadimento radioattivo all'interno del pianeta genera calore che arriva all'esterno tramite forme di vulcanismo e zone dove la crosta \u00e8 sottile generando caratteristiche formazioni dette \"duomi\"."}
{"id": "1157314", "revid": "56818", "url": "https://it.wikipedia.org/wiki?curid=1157314", "title": "Asterixi", "text": ""}
{"id": "1157315", "revid": "6923", "url": "https://it.wikipedia.org/wiki?curid=1157315", "title": "Lancia Veicoli Speciali", "text": ""}
{"id": "1157316", "revid": "56818", "url": "https://it.wikipedia.org/wiki?curid=1157316", "title": "Flapping tremors", "text": ""}
{"id": "1157317", "revid": "56818", "url": "https://it.wikipedia.org/wiki?curid=1157317", "title": "Flapping tremor", "text": ""}
{"id": "1157338", "revid": "767487", "url": "https://it.wikipedia.org/wiki?curid=1157338", "title": "Van Canto", "text": "I Van Canto sono un gruppo musicale tedesco heavy metal a cappella, composto da sei cantanti, di cui una donna, e un batterista. Nel 2006 la band ha pubblicato il suo primo album intitolato \"A Storm to Come\".\nDefiniscono il loro stile come \"Hero metal a cappella\".\nBiografia.\nNon appena la band fu fondata, venne pubblicato il primo album studio, \"A Storm to Come\", per mezzo di General Schallplatten. Questo disco contiene sette tracce originali pi\u00f9 le cover di \"Stora R\u00f6vardansen\" dal film \"Ronja R\u00f6vardotter\" e di \"Battery\" dei Metallica. Per quest'ultima e per \"The Mission\" furono girati dei videoclip e pi\u00f9 tardi usc\u00ec anche quello per \"Rain\".\nIn seguito alla dipartita del batterista Dennis Strillinger, il 30 settembre 2007 fu presentato il nuovo batterista Bastian Emig Nel dicembre 2007 firmarono un contratto mondiale con la Gun Records/Sony BMG. Nello stesso mese inoltre vennero chiamati a partecipare al Wacken 2008.\nIl 18 luglio 2009 a Loreley partecipano al Magic Circle Festival mentre il mese successivo firmarono un contratto con la Napalm Records, la quale ristamp\u00f2 i primi due album, e il 17 ottobre prendono parte al Metal Female Voices Fest.\nA marzo 2010 \u00e8 uscito il terzo album dal titolo \"Tribe of Force\". I Van Canto nel 2010 parteciparono alla terza giornata del Gods of Metal, al Wacken Open Air e presero parte, assieme ad altri artisti, al concerto celebrativo dei trent'anni di carriera dei Grave Digger."}
{"id": "1157343", "revid": "59975", "url": "https://it.wikipedia.org/wiki?curid=1157343", "title": "Music For Nations", "text": ""}
{"id": "1157344", "revid": "6923", "url": "https://it.wikipedia.org/wiki?curid=1157344", "title": "Olio di riso", "text": "L'olio di riso \u00e8 l'olio estratto dal germe e dalla pellicola interna del riso che viene eliminata durante le fasi di sbramatura del riso e assume il nome di pula. L'olio di riso adeguatamente raffinato pu\u00f2 avere un alto punto di fumo, 254\u00b0, e per il suo sapore delicato \u00e8 adatto per metodi di cottura ad alta temperatura come cibi saltati in padella e fritture. In Giappone, Cina ed altri paesi asiatici, l'olio di riso \u00e8 molto usato come olio da cucina.\nEffetti sulla Salute.\nL'olio di riso pu\u00f2 avere anche degli effetti benefici, dato che pu\u00f2 contenere orizanolo, un antiossidante che pu\u00f2 aiutare nella prevenzione degli attacchi cardiaci; e fitosteroli, composti ritenuti capaci di ridurre l'assorbimento del colesterolo, oltre ad una quantit\u00e0 significativa di vitamina E.\nCaratteristiche chimico fisiche.\nLe caratteristiche chimico fisiche degli oli vegetali possono variare in funzione del processo di raffinazione.\nI valori standard dell'olio di riso non raffinato sono:\nComposizione.\nIn tutti gli oli vegetali la composizione pu\u00f2 variare in funzione della cultivar, delle condizioni ambientali, della raccolta e della lavorazione. \nL'olio di riso \u00e8 composto prevalentemente da trigliceridi con la seguente distribuzione tipica di acidi grassi, come indicato nel Codex Alimentarius.\nL'alta concentrazione di acidi grassi polinsaturi e monoinsaturi lo renderebbe particolarmente suscettibile all'ossidazione se non fosse alta la concentrazione di antiossidanti :tocoferoli e tocotrienoli e soprattutto di gamma orizanolo.\nQuest'ultimo risulta resistente alle temperature tipiche per la frittura (180\u00b0).\nMolto alta nell'olio non raffinato la concentrazione di cere e steroli(10500-31000 mg/kg)."}
{"id": "1157346", "revid": "1305772", "url": "https://it.wikipedia.org/wiki?curid=1157346", "title": "Elbrus (disambigua)", "text": "Elbrus \u00e8 la vetta pi\u00f9 alta della Catena montuosa del Caucaso. Ad esso sono stati intitolati:"}
{"id": "1157361", "revid": "26891", "url": "https://it.wikipedia.org/wiki?curid=1157361", "title": "R-300 Elbrus", "text": ""}
{"id": "1157366", "revid": "121751839", "url": "https://it.wikipedia.org/wiki?curid=1157366", "title": "Derma", "text": "Il derma (dal greco \u03b4\u03ad\u03c1\u03bc\u03b1, \"d\u00e8rma\", \u00abpelle\u00bb) \u00e8 lo strato della cute posto sotto l'epidermide, costituito da un tessuto connettivo propriamente detto denso, riccamente vascolarizzato e innervato. Si connette all'epidermide tramite la giunzione dermoepidermica che garantisce, con l'elevato numero di filamenti di ancoraggio, un legame sicuro fra i due strati. Il derma, inoltre, dona alla cute le caratteristiche di consistenza e resistenza, grazie alle abbondanti fibre collagene, e costituisce uno strato molto elastico, che resiste anche a forti trazioni, ma non al taglio. A differenza dell'epidermide, \u00e8 vascolarizzato. Infine, il derma avvolge i follicoli piliferi \nSono presenti nel derma dei cromatofori, che possono essere attivati o meno, a seconda delle necessit\u00e0 dell'animale. In alcuni animali, tra cui le tartarughe, il derma produce delle componenti mineralizzate, delle proteine che contengono componenti inorganici e che sono necessarie per la formazione di carapaci e corazze.\nIstologia.\nIl derma \u00e8 prevalentemente costituito da fibroblasti, mastociti e macrofagi, come un normale tessuto connettivo. Sono anche presenti cellule in transito provenienti dal torrente ematico, come leucociti e linfociti, specialmente durante reazioni infiammatorie.\nLa sostanza amorfa \u00e8 composta da acqua, elettroliti, glicoproteine e proteoglicani, solforati o meno, che garantiscono viscosit\u00e0 e densit\u00e0. L'acido ialuronico \u00e8 il principale glicosamminoglicano non solforato, mentre il dermatansolfato, l'eparansolfato e il condroitinsolfato presentano la componente ricca di zolfo responsabile della compattezza del tessuto.\nComponente fibrosa.\nLe fibre presenti nel derma sono di due costituenti principali:\nQuesto tipo di organizzazione strutturale dona al tessuto connettivo dermico eccellenti propriet\u00e0 di robustezza, resistenza, sostegno ed elasticit\u00e0.\nStruttura.\nIl derma viene diviso in diversi strati, che continuano l'uno con l'altro senza nessuna distinzione netta:\nDerma Papillare.\nCostituito di tessuto connettivo lasso e meno denso, presenta molte fibre collagene e poche fibre elastiche. \u00c8 ricco di vasi sanguigni e terminazioni nervose e presenta pi\u00f9 cellule di quello reticolare. \nLa caratteristica del derma papillare \u00e8 quello di sollevarsi in sporgenze, le \"papille dermiche\", che sono poco presenti e pronunciate in quasi tutta la superficie, a parte nella pelle glabra dove sono pi\u00f9 alte, laminari e parallele fra loro. Corrispondono alle creste epidermiche superficiali e in generale combaciano perfettamente con le anse dell'epidermide.\nIn particolare ogni cresta possiede un'ansa capillare, fibre nervose amieliniche e talvolta i \"corpuscoli tattili di Meissner\".\nDerma Reticolare.\n\u00c8 costituito da numerose e robuste fibre collagene ed elastiche organizzati in regioni in cui seguono tutti la stessa direzione. La direzione delle fibre \u00e8 molto importante perch\u00e9 cambia la resistenza alle deformazioni della pelle in base ai diversi orientamenti. Le incisioni chirurgiche lungo le linee che seguono queste fibre, denominate \"linee di Langer\" impediscono un eccessivo allargamento dei margini della ferita e consentono una cicatrizzazione migliore ai fini estetici. La maglia reticolare pu\u00f2 essere danneggiata da eccessive distensioni dovute al grasso, al veloce dimagrimento, alla crescita, alla gravidanza o semplicemente per genetica, con una conseguente cicatrizzazione biancastra antiestetica, la smagliatura. La trama reticolare, nel profondo, delimita ampi spazi in cui trovano posto i lobuli adiposi, i follicoli piliferi e i glomeruli delle ghiandole sudoripare. Al termine del derma reticolare il tessuto continua senza distinzioni nette con l'ipoderma."}
{"id": "1157367", "revid": "135224", "url": "https://it.wikipedia.org/wiki?curid=1157367", "title": "Alberto Bianchino", "text": "Biografia.\nAlberto Bianchino \u00e8 stato per lungo tempo preside della scuola media Goltieri di Asti, prima di darsi alla politica attiva.\n\u00c8 tornato nella giunta comunale, in veste di assessore ai lavori pubblici, durante l'amministrazione Voglino dal 2002 al 2007.\nSotto la sua amministrazione ha dovuto affrontare una delle pagine pi\u00f9 nere della storia della citt\u00e0: l'alluvione disastrosa del novembre 1994."}
{"id": "1157369", "revid": "287204", "url": "https://it.wikipedia.org/wiki?curid=1157369", "title": "Culla dell'umanit\u00e0", "text": "La Culla dell'umanit\u00e0 \u00e8 un'area fossile di 474 km2 che contiene grotte di pietra calcarea, situata a circa 50 chilometri a nord-ovest di Johannesburg, nella provincia sudafricana di Gauteng.\n\u00c8 classificata come patrimonio dell'umanit\u00e0 protetto dall'UNESCO dal 1999.\nContesto geologico.\nL'area comprende la famosa grotta di Sterkfontein, dove fu rinvenuto il pi\u00f9 antico fossile di Australopithecus africanus soprannominato \"Mrs. Ples\", risalente a 2,3 milioni d'anni fa, scoperto nel 1947 dai paleontologi Robert Broom e John T. Robinson. Questa scoperta rafforz\u00f2 quella del \"bambino di Taung\", effettuata nel 1924 nella provincia sudafricana di North West.\nNel 1997 fu trovato lo scheletro quasi intatto di \"Little Foot\", datato all'incirca sui 3,3 milioni d'anni fa, scoperto da Ronald J. Clarke della Universit\u00e0 di Witwatersrand. Altra famosa grotta \u00e8 la Wonder Cave Kromdraai. L'uso del fuoco in questo sito risale ad oltre 1 milione d'anni fa a Swartkrans.\nI resti di ominidi nella Culla dell'umanit\u00e0 sono intrappolati in un misto di calcare ed altri sedimenti chiamati brecce, fossilizzati dal tempo. Anche se gli ominidi erano probabilmente diffusi nell'intera Africa, i loro resti possono essere ritrovati solo in quei siti in cui le condizioni geologiche hanno permesso la fossilizzazione.\nIl 7 dicembre 2005 il Presidente sudafricano Thabo Mbeki inaugur\u00f2 il Centro Visitatori di Maropeng."}
{"id": "1157372", "revid": "21880", "url": "https://it.wikipedia.org/wiki?curid=1157372", "title": "Ombrina", "text": ""}
{"id": "1157382", "revid": "852776", "url": "https://it.wikipedia.org/wiki?curid=1157382", "title": "Nazionale di pallacanestro della Nigeria", "text": "La nazionale di pallacanestro della Nigeria \u00e8 la rappresentativa cestistica della Nigeria ed \u00e8 posta sotto l'egida della Federazione cestistica della Nigeria."}
{"id": "1157389", "revid": "2034683", "url": "https://it.wikipedia.org/wiki?curid=1157389", "title": "Club Alianza Lima", "text": "Il Club Alianza Lima \u00e8 una societ\u00e0 calcistica peruviana con sede nella capitale Lima. Milita nella Liga 1, la massima serie del campionato peruviano di calcio. Nella sua storia ha vinto il campionato peruviano per 25 volte, e insieme all'Universitario e allo Sporting Cristal \u00e8 una delle compagini pi\u00f9 titolate del paese.\nStoria.\nIl club fu fondato, col nome di Sport Alianza il 15 febbraio 1901 da un gruppo di giovani lavoratori di una scuderia di cavalli chiamata Alianza di propriet\u00e0 dell'ex presidente peruviano Augusto Legu\u00eda y Salcedo con sede nella capitale Lima.\nLa sua prima uniforme era a strisce verticali verde e bianche, simile a quella indossata dai fantini della scuderia.\nNel 1911 il club pass\u00f2 alla divisa attuale a strisce verticali bianche e blu scure.\nLo stretto legame che si instaur\u00f2 tra i giocatori dello Sport Alianza valse loro il soprannome di \"Los Intimos\" (\"Gli Intimi\").\nLo Sport Alianza partecip\u00f2 al Campionato Nazionale di calcio di serie A fin dalla prima edizione del 1912, vincendo i suoi primi scudetti nel 1918 e nel 1919.\nDurante i suoi primi anni, lo Sport Alianza ha giocato contro altre squadre della capitale Lima e della citt\u00e0 portuale di Callao.\nLe sue sfide contro l'Atl\u00e9tico Chalaco (squadra di Callao) fecero crescere l'interesse dei peruviani per il gioco del calcio, e lo Sport Alianza divenne uno dei club pi\u00f9 seguiti di tutto il Per\u00f9.\nPoich\u00e9 la scuderia Alianza cambiava proprietari e sedi in continuazione, anche la squadra fu costretta a cambiare continuamente sede, fino al 1928 anno in quale il club, che aveva cambiato il nome in Alianza Lima e si stabil\u00ec definitivamente nel distretto di Lima La Victoria.\nIn quell'anno l'Alianza Lima gioc\u00f2 per la prima volta contro la Federaci\u00f3n Universitaria de Deportes fondata da studenti dell'Universidad Nacional Mayor de San Marcos con sede a Lima.\nIl Club Universitario de Deportes fu fondato da alcuni soci fondatori della Federazione Universitaria in disaccordo con le politiche dell'universit\u00e0.\nL'Universitario nel corso degli anni e diventato il rivale pi\u00f9 grande dell'Alianza Lima.\nTutt'oggi la sfida tra Alianza e Universitario \u00e8 il derby pi\u00f9 importante del calcio peruviano.\nGli anni trenta portarono al club sia grande gioia che grande tristezza l'Alianza Lima vinse quattro titoli consecutivi (negli anni 1931, 1932, 1933 e 1934), diventando la prima squadra peruviana a compiere tale impresa.\nMa la memoria di questo trionfo fu macchiata dalla retrocessione del 1938.\nDopo un anno di permanenza in Segunda Divisi\u00f3n l'Alianza Lima torn\u00f2 subito nel 1940 nel massimo campionato che da allora non ha pi\u00f9 abbandonato.\nDurante gli anni quaranta, cinquanta, sessanta e settanta l'Alianza Lima vinse 10 titoli, di cui due consecutivi nel 1977 e nel 1978.\nIn questo periodo i giocatori dell'Alianza formavano quasi interamente l'undici titolare della nazionale peruviana.\nGli anni ottanta furono probabilmente i pi\u00f9 amari nella storia del club.\nDurante i primi anni della decade, nonostante avesse molti giocatori talentuosi, l'Alianza Lima non fu pi\u00f9 in grado di vincere titoli molti dei quali vennero conquistati dallo Sporting Cristal che divenne presto uno dei tre club pi\u00f9 importanti del Per\u00f9.\nNel 1987 l'Alianza Lima conquist\u00f2 il primo posto classifica quando mancavano poche giornate alla fine e sembrava nuovamente pronta per conquistare lo scettro nazionale ma il destino era in agguato.\nL'incidente aereo.\nIl 7 dicembre di quell'anno l'Alianza Lima giunse a Pucallpa per giocare contro il Deportivo Pucallpa (match vinto per 1-0 con la rete decisiva di Carlos Bustamante). Il volo di ritorno part\u00ec l'8 dicembre a bordo di un aereo della Marina peruviana che si schiant\u00f2 in mare quando mancavano pochi chilometri per giungere all'Aeroporto Internazionale Jorge Ch\u00e1vez a Lima. Sopravvisse solo il pilota mentre tutti i giocatori lo staff tecnico lo staff medico alcuni dirigenti e alcuni tifosi invitati per l'occasione a seguire la squadra la terna arbitrale che diresse la partita e membri dell'equipaggio di totale 43 persone morirono in quell'incidente aereo.\nL'Alianza Lima gioc\u00f2 le ultime partite schierando giovanissimi e alcuni giocatori presi in prestito dalla squadra cilena del Colo Colo che avevano patito una simile tragedia offrirono il loro aiuto.\nTale gesto fece crescere l'amicizia tra i due club.\nL'Alianza Lima per\u00f2 non riusc\u00ec a mantenere il primo posto in classifica, e gli acerrimi rivali dell'Universitario conquistarono il titolo.\nLa ripresa della squadra.\nIl club dovette ricominciare da capo e giocatori che si erano ormai ritirati come Te\u00f3filo Cubillas e altri che erano sul punto di ritirarsi come C\u00e9sar Cueto ritornarono a giocare per aiutare il club a superare quei momenti difficili.\nL'Alianza Lima fu vicina alla retrocessione nel 1988, ma riusc\u00ec a salvarsi nelle ultime partite.\nNegli anni successivi nonostante avesse una squadra nuovamente competitiva l'Alianza Lima non vinse nessun titolo.\nL'attesa si concluse nel 1997 quando, dopo 19 anni senza vincere un titolo la squadra, guidata in panchina dal colombiano Jorge Luis Pinto riusc\u00ec a conquistare il primo posto in campionato.\nNel 1999 l'Alianza Lima giunse secondo dopo aver perso le finali con l'Universitario.\nNelle prime ore del 2000 una nuova tragedia colp\u00ec l'Alianza Lima quando il suo giovane capitano Sandro Bayl\u00f3n mor\u00ec in un incidente stradale andandosi a schiantare con la sua macchina contro un palo della luce.\nNel 2001 il club festeggi\u00f2 il centenario e vinse il titolo battendo ai rigori il Cienciano.\nNel 2003 e nel 2004 l'Alianza Lima stavolta sotto la guida dell'argentino Gustavo Costas vinse il campionato sconfiggendo in entrambe le finali lo Sporting Cristal. L'Alianza vinse nuovamente il titolo nel 2006 battendo il Cienciano.\nNel 2008 l'Alianza Lima fu ancora vicino alla retrocessione ma riusc\u00ec a salvarsi nelle ultime giornate.\nNel 2011 l'Alianza Lima giunse secondo dopo aver perso ai rigori contro il Juan Aurich.\nColori e simboli.\nColori.\nL'uniforme di casa consiste in una maglia a strisce verticali bianche e blu scure, calzoncini blu scuri e calzettoni blu scuri. La divisa di riserva non ha un colore ufficiale, e di solito varia da un completo interamente bianco a uno interamente blu scuro.\nDurante il mese di ottobre, in onore al \"Se\u00f1or de los Milagros\", santo patrono della squadra, le uniformi ufficiali sono sostituite da un completo viola. Il colore viola \u00e8 spesso associato all'immagine religiosa del patrono e alla sua processione.\nStrutture.\nStadio.\nGli edifici di propriet\u00e0 del club si trovano nel Distretto La Victoria, nella citt\u00e0 di Lima. Le infrastrutture comprendono lo Estadio Alejandro Villanueva (capacit\u00e0: 35.000 spettatori), centri di allenamento e uffici amministrativi."}
{"id": "1157390", "revid": "101768", "url": "https://it.wikipedia.org/wiki?curid=1157390", "title": "Pompeo Magno (incrociatore)", "text": "Il Pompeo Magno \u00e8 stato un incrociatore leggero appartenente alla classe Capitani Romani, settima unit\u00e0 in ordine di varo. Partecip\u00f2 ad azioni minori nel corso della seconda guerra mondiale e, alla fine dell'estate 1943, segu\u00ec il resto della flotta da battaglia italiana a Malta secondo le disposizioni previste dall'armistizio di Cassibile. In seguito fu rischierato nel Mar Mediterraneo sotto le insegne della Marina Cobelligerante Italiana e complet\u00f2 missioni di supporto.\nL'incrociatore fu lasciato all'Italia una volta conclusa la guerra e, negli anni cinquanta, fu estesamente modificato, riclassificato come conduttore di flottiglia e ridenominato San Giorgio con distintivo ottico D 562. Assieme al gemello parimenti convertito entr\u00f2 in servizio nella Marina Militare. Dal 1965 operante come nave scuola, fu radiato nel 1979 e demolito in seguito.\nNome e motto.\nLa nave era intitolata al generale e politico romano Gneo Pompeo Magno (in latino: \"Gneus Pompeus Magnus\") prima alleato e poi avversario di Gaio Giulio Cesare.\nIl motto della nave \"Virtute duce, comite fortuna\" (\"La virt\u00f9 come guida, la fortuna come compagna\") \u00e8 stato tratto dalle \"Epistulae ad familiares\" di Cicerone a Lucio Munazio Planco. In precedenza era stato il motto dei sommergibili omonimi (dismesso nel 1938) e .\nServizio operativo.\nL'estate 1943 e le vicende armistiziali.\nIl \"Pompeo Magno\" fu una delle tre unit\u00e0 di questa classe entrate in servizio attivo nella Regia Marina prima dell'armistizio.\nLa sua costruzione avvenne negli stabilimenti dei Cantieri Navali Riuniti di Ancona dove il suo scafo venne impostato il 3 settembre 1939. Varato il 24 agosto 1941 e completato il 4 giugno 1943 entr\u00f2 in servizio il 24 giugno successivo. Assegnato alla base di Taranto, svolse alcune missioni di posa di mine.\nSecondo alcune fonti nell'estate 1943 venne equipaggiato con radar \u201cGufo\u201d EC.3ter mentre la maggior parte delle fonti concorda che solamente lo \"Scipione\" venne equipaggiato con questo tipo di radar.\nIl \"Pompeo Magno\" sarebbe stato protagonista nella notte tra il 12 e il 13 luglio nelle acque dello Stretto di Messina di uno scontro con cinque motosiluranti alleate che avrebbe intercettato con il radar \u201cGufo\u201d EC.3ter e sulla scorta dei dati rilevati dal radar, che non avrebbe dovuto usare \u201cper ordini superiori\u201d, dopo aver localizzato le unit\u00e0 nemiche ne avrebbe affondato due in rapida successione danneggiandone gravemente una terza che sarebbe colata a picco pi\u00f9 tardi, mentre le due rimanenti sarebbero fuggite a tutta velocit\u00e0. Essendo stato nella notte tra il 16 e il 17 luglio il gemello \"Scipione Africano\" protagonista di un analogo scontro con motosiluranti nemiche sempre nelle acque dello stretto di Messina, non si pu\u00f2 escludere, essendo stato impossibile consultare i giornali di bordo delle due unit\u00e0, che si tratti di un unico episodio attribuito, da parte delle fonti, a due diversi incrociatori. Molto pi\u00f9 probabile per\u00f2 che si trattasse dello Scipione, che dopo lo sbarco alleato in Sicilia, visto l'andamento delle operazioni terrestri nell'isola, in previsione di un eventuale blocco da parte Alleata dello Stretto di Messina, venne affidata la missione di forzare lo stretto e raggiungere Taranto.\nAll'armistizio dell'8 settembre la nave si trovava a Taranto e faceva parte insieme al gemello \"Scipione Africano\" e al \"Cadorna\" del gruppo di incrociatori alle dipendenze della V Divisione, costituita in quel momento solamente dalle Duilio.\nLa proclamazione dell'armistizio caus\u00f2 molta tensione nelle basi della Marina italiana. Il mattino del 9 settembre, dopo che intorno alle 6 lo \"Scipione\" aveva lasciato gli ormeggi dopo avere ricevuto l'ordine di raggiungere Pescara, alle altre navi della base giunse l'ordine di partire per Malta. Tra gli ufficiali della base avvenne una riunione nella quale i comandanti delle varie unit\u00e0 propendevano per la decisione di autoaffondare le navi. La riunione fu particolarmente drammatica: il contrammiraglio Giovanni Galati comandante il gruppo degli incrociatori, essendosi rifiutato di dirigersi a Malta, dichiarando l'intenzione di salpare per il Nord, o per cercare un'ultima battaglia, o di autoaffondare le navi, venne messo agli arresti in fortezza dall'ammiraglio Bruto Brivonesi, suo superiore, che aveva tentato invano di convincerlo ad obbedire agli ordini del Re, al quale aveva prestato giuramento. Alla fine prevalse il sentimento dell'obbedienza agli ordini del sovrano e del governo e il gruppo formato dalle due navi da battaglia, dai due incrociatori e dal cacciatorpediniere \"Nicoloso da Recco\" lasci\u00f2 la base di Taranto fra le 16:00 e le 17:00, mentre era in vista la forza navale inglese che scortava il convoglio di truppe diretto a Taranto. Intorno alle 19:00 la formazione venne attaccata da quattro cacciabombardieri tedeschi che si lanciarono in picchiata sulla corazzata \"Duilio\", sganciando bombe a poche metri dalla nave che non sub\u00ec danni. Le navi reagirono con il fuoco contraereo. Alle 09:30 del giorno successivo un cacciatorpediniere inglese si mise di prora alla formazione raggiunta nel pomeriggio da otto motosiluranti che scortarono navi italiane fino a Malta, ove giunsero alle 17:50, ormeggiandosi al largo di Madliena Tower. Il gruppo guidato dall'ammiraglio Da Zara venne raggiunto dal gruppo proveniente da La Spezia, il cui comando dopo il tragico affondamento della corazzata \"Roma\" era stato assunto dall'ammiraglio Oliva.\nIl periodo 1944-1945.\nIl 4 ottobre salp\u00f2 da Malta insieme a numerose altre unit\u00e0 per fare rientro in Italia, e inquadrato ella VIII Divisione incrociatori nella base di Taranto, per poi passare il 2 febbraio 1944 alle dipendenze della VII Divisione incrociatori, svolgendo, durante la cobelligeranza, alcune missioni di trasporto.\nComandanti.\nLa ricostruzione.\nDopo la guerra in base alle clausole del trattato di pace era previsto che fosse consegnato alla Francia in conto danni di guerra insieme ai gemelli \"Regolo\" e \"Scipione Africano\", e il 1\u00ba maggio 1948 era stato posto in disarmo in attesa della consegna; in seguito ad un accordo avvenuto nel luglio 1948 tra i due governi vennero apportate alcune modifiche all'elenco delle navi da consegnare e il \"Pompeo Magno\" venne escluso in quanto i francesi credevano fosse afflitto da deformazioni dello scafo, che invece riguardavano il gemello \"Regolo\", che era stato silurato nel 1942 perdendo la prora, che venne sostituita con quella del \"Caio Mario\" in costruzione, e venne deciso che il \"Pompeo Magno\" fosse cannibalizzato a favore delle altre due unit\u00e0 della classe da consegnare.\nEvitata la consegna alla Francia, il 15 giugno 1949 complet\u00f2 il suo disarmo e il 15 maggio 1950 venne ufficialmente radiato dai quadri del naviglio militare, ma avendo l'Italia all'inizio degli anni cinquanta iniziato la ricostruzione della propria Marina invece di essere demolito, con Decreto del presidente della Repubblica del 1\u00ba marzo 1951, gli scafi dell'ex \"Pompeo Magno\" e del gemello \"Giulio Germanico\", vennero nuovamente inscritti nei quadri del naviglio militare ribattezzati rispettivamente \"San Giorgio\" (D 562) e \"San Marco\" e avviati nel 1953 a lavori di ricostruzione come cacciatorpediniere rispettivamente presso i Cantieri del Tirreno di Genova e della Navalmeccanica di Castellammare di Stabia. Al termine dei lavori il \"San Giorgio\", rientr\u00f2 in servizio nella Marina Militare Italiana nel 1955 mentre il \"San Marco\" entr\u00f2 in servizio all'inizio del 1956. Il 10 aprile 1957 le due navi vennero riclassificate cacciaconduttori. Sottoposto nuovamente a lavori di modifica dal 1963 al 1965, il \"San Giorgio\" fu trasformato presso l'Arsenale di La Spezia in nave scuola per gli allievi dell'Accademia navale di Livorno, alternando crociere addestrative a una ridotta attivit\u00e0 di squadra. Prest\u00f2 servizio fino al 1979, anno in cui venne ritirato dal servizio."}
{"id": "1157391", "revid": "73843", "url": "https://it.wikipedia.org/wiki?curid=1157391", "title": "ESMA", "text": "La Escuela de Mec\u00e1nica de la Armada (prima \"Escuela Superior de Mec\u00e1nica de la Armada\" da cui \"ESMA\") conosciuta internazionalmente come \"ESMA\", era la scuola per la formazione degli ufficiali della marina argentina di Buenos Aires, soprattutto per quanto riguardava la preparazione tecnica in ingegneria e navigazione.\nPass\u00f2 tragicamente alla storia per essere, durante la dittatura autodenominatasi Processo di Riorganizzazione Nazionale (1976-1983), il pi\u00f9 grande e attivo centro di detenzione e illegale e tortura delle persone scomode al regime della giunta (capeggiata prima da Videla, e poi in successione da Viola, Lacoste, Galtieri, Jean e Bignone). Di qui sono passate pi\u00f9 di 5.000 persone.\nDi queste, solo 500 circa ne uscirono vive alla fine del Processo di Riorganizzazione Nazionale.\nGestione.\nLa ESMA, precedentemente scuola per allievi della marina militare argentina, cominci\u00f2 la sua attivit\u00e0 di centro di detenzione e tortura il giorno stesso del colpo di Stato argentino, vale a dire 24 marzo 1976. Gi\u00e0 in quell'occasione vennero imprigionate le prime persone scomode, sequestrate dalle forze armate.\nDipendeva direttamente dal capo di stato maggiore della marina Emilio Eduardo Massera, che lo istitu\u00ec e lo organizz\u00f2 come tale. Era affidata alla Gruppo 3.2.2, organo repressivo per la citt\u00e0 di Buenos Aires, ed era diretto dal contrammiraglio Rub\u00e9n Jacinto Chamorro e dal capitano Jorge Eduardo Acosta (detto \"el Tigre\"). Molti ufficiali tristemente noti vi svolsero mansioni di carnefice, come il crudele Alfredo Astiz e Adolfo Scilingo.\nAll'ESMA operava, in qualit\u00e0 di capellano militare, padre Alberto \u00c1ngel Zanchetta.\nAcosta ed Astiz, insieme ad altri tre ufficiali, H\u00e9ctor Febres, Jorge Vanek e Jorge Ra\u00fal Vildoza, sono stati condannati il 14 marzo 2007 dalla seconda sezione della Corte di Assise di Roma, per i \"desaparecidos\" di origine italiana, \u00c1ngela Mar\u00eda Aieta, Giovanni Pergoraro e Susanna Pegoraro. Trattasi del secondo pronunciamento di un tribunale italiano nei confronti di militari argentini: gi\u00e0 nel 2000, infatti, la stessa Corte aveva condannato sette imputati per otto casi di italiani \"desaparecidos\", fra cui quelli della figlia e del nipote di Estela Barnes de Carlotto, presidente dell'associazione Nonne di Plaza de Mayo.\nSettori dell'edificio.\nEra diviso in settori, v'erano zone destinate ad ospitare e alloggiare ufficiali e militari, sale ed uffici dove si decidevano i rapimenti e le strategie di sequestro, tortura e uccisione. Zone adibite alle torture e agli interrogatori e zone per la detenzione dei sequestrati.\nLa \"Capucha\" era una zona angusta e lugubre senza finestre, dove i detenuti rimanevano in isolamento costantemente incappucciati (da cui il nome: \"Capucha\"&lt;\"encapuchados\"). Il \"Pa\u00f1ol\" conteneva i beni sottratti ai prigionieri, ed aveva anche un settore con le donne rapite incinte.\nDetenzioni e orrori.\nLa ESMA \u00e8 uno dei simboli della Guerra sporca e delle brutalit\u00e0 disumane compiute dai militari e dalla giunta argentina tra il 1976 e il 1983. Da essa passarono pi\u00f9 di 5.000 detenuti, solo pochi sono sopravvissuti, pi\u00f9 del 90% sono scomparsi (\"desaparecidos\"). In questa fucina di morte, dopo giorni di orribili torture e inumane umiliazioni (tutte le giovani donne venivano stuprate pi\u00f9 volte, anche da pi\u00f9 militari contemporaneamente), i detenuti venivano infine preparati per le esecuzioni, annunciate come il trasferimento a un carcere normale.\nVenivano loro fatte delle iniezioni per sedarli, spacciate per un vaccino. Alcuni venivano fucilati e poi cremati, altri venivano caricati su aeroplani militari e gettati nudi nell'oceano Atlantico al largo del R\u00edo de la Plata. Anche due suore francesi, L\u00e9onie Duquet e Alice Domon, attiviste per il terzo mondo e per i poveri dell'Argentina, furono rapite mentre erano in chiesa e portate alla ESMA. L\u00ec vennero torturate e poi furono gettate in mare con uno dei tanti \"voli della morte\".\nAltre torture includevano:\nIl museo della memoria presso l'ESMA.\nIl 24 marzo del 2004 il presidente N\u00e9stor Kirchner e il sindaco di Buenos Aires An\u00edbal Ibarra firmarono un accordo per rendere l'ESMA un museo per la memoria dei crimini della dittatura, la promozione e la difesa dei diritti umani. La nuova istituzione, chiamata Espacio para la Memoria y para la Promoci\u00f3n y Defensa de los Derechos Humanos, comprende anche l'Archivio Nazionale della Memoria, il Centro Culturale Haroldo Conti, lo Spazio Culturale Nuestros Hijos, il Museo Malvinas, il canale televisivo Encuentro e il Museo Sitio de Memoria ESMA. L'inaugurazione fu accompagnata dal discorso di uno dei tanti figli di desaparecidos nati all'ESMA, Emiliano Hueravillo:\nUbicazione dell'ESMA.\nL'ESMA \u00e8 situata nella zona nord della citt\u00e0 di Buenos Aires, nel \"barrio\" di N\u00fa\u00f1ez. La facciata \u00e8 situata su Avenida del Libertador, 8200.\nIl centro di detenzione clandestina, chiamato in codice \"Selenio\", occupava il terzo piano, l'attico, la mansarda ed il sottotetto."}
{"id": "1157400", "revid": "339392", "url": "https://it.wikipedia.org/wiki?curid=1157400", "title": "Karaimi", "text": ""}
{"id": "1157402", "revid": "21880", "url": "https://it.wikipedia.org/wiki?curid=1157402", "title": "Scorpione dorato della Cina", "text": ""}
{"id": "1157406", "revid": "1522738", "url": "https://it.wikipedia.org/wiki?curid=1157406", "title": "Etone", "text": ""}
{"id": "1157407", "revid": "133271", "url": "https://it.wikipedia.org/wiki?curid=1157407", "title": "Escuela de Mec\u00e1nica de la Armada", "text": ""}
{"id": "1157408", "revid": "133271", "url": "https://it.wikipedia.org/wiki?curid=1157408", "title": "Escuela Superior de Mec\u00e1nica de la Armada", "text": ""}
{"id": "1157410", "revid": "339392", "url": "https://it.wikipedia.org/wiki?curid=1157410", "title": "Karaiti", "text": ""}
{"id": "1157418", "revid": "339392", "url": "https://it.wikipedia.org/wiki?curid=1157418", "title": "Caraiti di Crimea", "text": ""}
{"id": "1157426", "revid": "15756", "url": "https://it.wikipedia.org/wiki?curid=1157426", "title": "British Aerospace", "text": "British Aerospace (BAe) era una societ\u00e0 aerospaziale e un costruttore di sistemi di difesa britannico e fa ora parte di BAE Systems.\nStoria.\nL'azienda venne costituita con una legge apposita il 29 aprile 1977, come conseguenza dell'Aircraft and Shipbuilding Industries Act, che ordinava la nazionalizzazione e la fusione della British Aircraft Corporation, della Hawker Siddeley Aviation, della Hawker Siddeley Dynamics e della Scottish Aviation.\nNel 1979 British Aerospace entr\u00f2 a far parte ufficialmente di Airbus, sebbene la Gran Bretagna si fosse ritirata dalla partecipazione al consorzio nell'aprile 1969.\nNel rispetto dei termini del British Aerospace Act 1980, la societ\u00e0 costituita per legge venne trasformata in una PLC, British Aerospace Public Limited Company, il 1\u00ba gennaio 1981. Il 4 febbraio 1981 il governo vendette il 51,57% delle proprie azioni. Il governo britannico vendette il resto delle proprie azioni nel 1985, mantenendo una golden share da 1 sterlina che gli permetteva di esercitare un'azione di veto sul consiglio di amministrazione dell'azienda.\nBAe era il maggior esportatore del Regno Unito: un rapporto della commissione antitrust riferisce di un ammontare di circa 45 miliardi di sterline in un periodo di dieci anni, l'80% dei quali da vendite nel settore difesa.\nIl 26 settembre 1985 i governi di Regno Unito e Arabia Saudita firmarono il contratto di Al Yamamah, con BAe come primo appaltatore.\nIl contratto, esteso nel 1990 e mai svelato dettagliatamente, comprendeva la fornitura di aerei da attacco e difesa aerea Tornado, di jet da addestramento Hawk, di sistemi missilistici Rapier, infrastrutture e navi.\nGli affari Al Yamamah sono stimati con una cifra intorno ai 20 miliardi di sterline e continuano ancora oggi a fornire una larga percentuale dei profitti di BAe.\nPerdite e ristrutturazione.\nNel 1991 BAe inizi\u00f2 ad attraversare maggiori difficolt\u00e0. BAe vide scendere le sue azioni sotto i 100 pence per la prima volta. Il 9 settembre 1991 la compagnia emise un comunicato d'urgenza sui profitti e dopo quella settimana rischi\u00f2 il lancio di 432 milioni di sterline con diritto di acquisto. Il 25 settembre 1991 la direzione della BAe guidata dal CEO Richard Evans cacci\u00f2 il Presidente Professore Sir Roland Smith in uno dei licenziamenti descritti da The Independent come \"uno dei pi\u00f9 spettacolari e brutali colpi di sala di consiglio compiuti negli ultimi anni.\"\nRichard Evans descrisse i problemi con queste parole:\nA met\u00e0 del 1992 BAe storna 1 miliardo di sterline di patrimonio, per la maggior parte per esuberi e ristrutturazione della divisione degli aerei regionali. Questo fu il maggiore storno di asset nella storia delle aziende britanniche. \u00c8 interessante notare che la General Electric (GEC) fu vicina ad acquisire BAe. BAe tagli\u00f2 il 47% dei suoi dipendenti (60.000 su 127.000) 40.000 dei quali appartenevano alla \"regional aircraft division\".\nEvans decise di vendere le divisioni che si occupavano dei prodotti \"non-core\" della azienda (Gruppo Rover, Arlington Securities, BAe Corporate Jets, BAe Communications e Ballast Nedam). Sebbene la diversificazione fosse stata una strategia vincente (per difendere la azienda dai cicli del mercato aerospaziale e della difesa) la compagnia non poteva mantenerla: \u00abSemplicemente non possiamo gestire due \"core business\", auto e aerospaziale. A un certo punto Rover aveva circa 2 miliardi di sterline della nostra capacit\u00e0 bancaria.\u00bb BAe Corporate Jets Ltd e Arkansas Aerospace Inc furono vendute a Raytheon nel 1993. Nel 1994 il gruppo Rover fu venduto a BMW e British Aerospace Space Systems fu venduto a Matra Marconi Space. Nel 1998 BAe ridusse la sua quota di partecipazione azionaria in Orange plc al 5%.\nLe accuse di corruzione.\nCi sono state molte accuse di corruzione riguardo ai contratti con la Al Yamamah - tangenti ai membri della famiglia reale saudita e funzionari governativi. Alcuni accusatori dissero che il figlio dell'ex premier Thatcher, Mark Thatcher, potrebbe essere stato coinvolto anche se lui ha sempre negato di aver ricevuto pagamenti o di aver sfruttato la sua parentela per il suoi affari. Lo UK National Audit Office (Ufficio nazionale verifiche) investig\u00f2 sui contratti e fino ad adesso non ha ancora comunicato delle conclusioni.\nNel 1997 BAe si un\u00ec a Lockheed Martin per l'X-35 Joint Strike Fighter team.\nIl passaggio a BAE Systems.\nNel 1998 BAe inizia ad agire per il consolidamento nel settore difesa, come altri gruppi europei e americani.\nFu anticipato che BAe si sarebbe fusa con la tedesca DASA per formare un \"gigante\" europeo del settore aerospaziale. Un contratto di fusione fu negoziato tra Richard Evans e il CEO di DASA, J\u00fcrgen Schrempp.\nQuando per\u00f2 fu chiaro che General Electric voleva vendere la sua controllata Marconi Electronic Systems (difesa elettronica), Evans interruppe la fusione al fine di acquistare Marconi. Evans afferm\u00f2 nel 2004 che la sua paura era quella che un gruppo statunitense comprasse Marconi e sfidasse cos\u00ec sia BAe che DASA. Schrempp, contrariato da questa mossa, scelse la fusione con Aerospatiale per creare la European Aeronautic Defence and Space Company (EADS). A questo gruppo si un\u00ec poi la spagnola CASA con un accordo del dicembre 1999.\nL'unione con GEC per creare una ditta britannica confrontabile con quella che sarebbe stata la ditta anglo-tedesca rese pi\u00f9 probabile la possibilit\u00e0 di una penetrazione degli USA nel settore della difesa. L'azienda, inizialmente chiamata \"New British Aerospace\", fu ufficialmente formata il 30 novembre 1999 e ribattezzata Systems.\nProdotti BAe.\nBAe \u00e8 stato il maggiore esportatore britannico: un documento della Competition Commission d\u00e0 una cifra aggregata su dieci anni di 45 miliardi di sterline, di cui l'80% per il settore difesa."}
{"id": "1157427", "revid": "154326", "url": "https://it.wikipedia.org/wiki?curid=1157427", "title": "Cybo Malaspina", "text": ""}
{"id": "1157431", "revid": "767487", "url": "https://it.wikipedia.org/wiki?curid=1157431", "title": "Trappola di cristallo", "text": "Trappola di cristallo (\"Die Hard\") \u00e8 un film del 1988 diretto da John McTiernan.\nTerza opera del regista e girato dopo il successo internazionale ottenuto con \"Predator\", il film segna soprattutto l'avvio della grande carriera di Bruce Willis, fino ad allora protagonista solamente di una famosa serie televisiva statunitense, \"Moonlighting\", e poche altre commedie di discreto profilo (\"Appuntamento al buio\", \"Intrigo a Hollywood\").\nBasato sul romanzo \"Nulla \u00e8 eterno, Joe\" (1979), \"Trappola di cristallo\" \u00e8 il primo capitolo di una serie dedicata alle avventure del poliziotto newyorkese John McClane, proseguita con \"58 minuti per morire - Die Harder\" (1990), \"Die Hard - Duri a morire\" (1995), \"Die Hard - Vivere o morire\" (2007) e \"Die Hard - Un buon giorno per morire\" (2013).\nIn Italia \u00e8 uscito al cinema il 27 ottobre 1988 distribuito dalla 20th Century Fox, ed \u00e8 stato riproposto in sala dal 25 agosto 1989 con il titolo A un passo dall'inferno (Trappola di cristallo); successivamente \u00e8 stato pubblicato per l'home video come Die Hard - Trappola di cristallo.\nNel 2017 \u00e8 stato scelto per la conservazione nel National Film Registry della Biblioteca del Congresso degli Stati Uniti d'America.\nTrama.\nJohn McClane \u00e8 un poliziotto di New York che giunge a Los Angeles per passare le vacanze di Natale con la moglie Holly e i figli, nonostante la coppia stia vivendo un periodo di crisi matrimoniale. Nel grattacielo (il Nakatomi) dove lavora la donna si sta svolgendo un party per le festivit\u00e0 natalizie fra i dipendenti della compagnia; all'improvviso irrompe al suo interno un gruppo armato e ben addestrato di criminali tedeschi, guidati dallo spietato Hans Gruber, che provocano alcuni morti tra i presenti. Il loro scopo sarebbe quello di costringere le autorit\u00e0 a liberare alcuni \"fratelli della rivoluzione\" detenuti nelle carceri di mezzo mondo; in verit\u00e0 l'unico vero obiettivo di Gruber \u00e8 quello di penetrare nel caveau dell'edificio, dove si trovano 640 milioni di dollari in titoli al portatore.\nAl momento dell'assalto, quasi per caso John riesce a non rimanere ostaggio e a rifugiarsi fra gli altri piani del palazzo dove cerca disperatamente di avvisare la polizia per farla giungere in suo soccorso; nell'attesa inizia a far fuori alcuni banditi che nel frattempo si sono accorti della sua presenza, senza per\u00f2 far trapelare la sua identit\u00e0. Intanto l'edificio viene circondato dagli agenti, che trattano con Hans Gruber, il capo dei presunti terroristi. Il poliziotto all'interno del grattacielo, in contatto via radio con il sergente Al Powell, \u00e8 sovente coinvolto in scontri nei quali si trova lui solo a fronteggiare gli attentatori e a ridurne il numero, mentre all'esterno i malviventi uccidono diversi poliziotti.\nHarry Ellis, un collega di Holly che non disdegna anche di farle la corte, dice che \u00e8 un grande amico di colui \"che ha rotto le uova nel paniere\" (ossia John), ma Gruber, che non conta molto della sua parola, lo uccide, e minaccia di uccidere altri ostaggi se John non si arrender\u00e0, ma invano, continuando per l'intera notte nel tentativo di catturarlo. L'FBI assume il comando dell'intera operazione, mentre i criminali riescono a forzare l'apertura del caveau della Nakatomi e prelevare la smisurata cifra di denaro ivi contenuta.\nUn giornalista senza scrupoli, Richard Thornberg, dopo aver identificato John ascoltando le varie comunicazioni via radio, si precipita a casa sua per intervistare i figli in diretta televisiva, praticamente rivelando cos\u00ec ai terroristi chi sia il loro ignoto avversario e, contemporaneamente, che la moglie di lui \u00e8 loro ostaggio; nel mentre, il tetto minato da Gruber esplode, uccidendo gli agenti federali intervenuti con gli elicotteri nel tentativo di effettuare un blitz.\nLa situazione diventa quasi disperata ma, con un semplice sia pur non banale trucco, John riesce a ingannare i malviventi rimasti facendosi credere disarmato e infine li elimina, mentre Hans muore precipitando dal trentesimo piano; John mette cos\u00ec tutti in salvo, moglie compresa. Quest'ultima, appena fuori dall'edificio, in diretta televisiva sferra un pugno in faccia a Thornberg (che con incredibile cinismo pretendeva di intervistare John), coprendo cos\u00ec di ridicolo colui che aveva messo a repentaglio l'intera sua famiglia. Quando tutto sembra finito per il meglio compare Karl, il braccio destro di Gruber, che \u00e8 ancora vivo e tenta di uccidere John e Holly, ma viene ucciso da Powell, che non sparava un colpo di pistola da un incidente in cui aveva per errore ucciso un ragazzo.\nProduzione.\nIl film \u00e8 basato sul romanzo thriller \"Nulla \u00e8 eterno, Joe\" (\"Nothing Lasts Forever\") scritto nel 1979 da Roderick Thorp; questi era il sequel di un altro romanzo di Thorp, \"The Detective\" del 1966, da cui nel 1968 era stato tratto a sua volta un adattamento per il grande schermo, \"Inchiesta pericolosa\".\nBruce Willis fu la sesta scelta considerata per il ruolo di protagonista; prima di lui erano stati candidati Arnold Schwarzenegger, Charles Bronson, Sylvester Stallone, Burt Reynolds e Richard Gere. \u00c8 stato inoltre Willis stesso a raccomandare l'attrice Bonnie Bedelia per il ruolo di Holly. Invece Anthony Peck, che qui interpreta un giovane poliziotto, rivestir\u00e0 poi il ruolo di Ricky Walsh, capitano di McClane, nel terzo capitolo della saga, \"Die Hard - Duri a morire\".\nLa musica nella scena in cui Al Powell uccide l'ultimo terrorista alla fine del film porta la firma di James Horner, ed \u00e8 un brano inutilizzato originariamente composto per la battaglia finale tra Sigourney Weaver e la regina madre in \"Aliens - Scontro finale\".\nInizialmente il titolo scelto per la versione italiana era \"A un passo dall'inferno (Trappola di cristallo)\"; questo titolo italiano era gi\u00e0 stato utilizzato nel 1966 per \"A un passo dall'inferno\", e successivamente sar\u00e0 utilizzato nel 1995 per un altro film d'azione, interpretato da Shannon Tweed e Robert Davi (quest'ultimo gi\u00e0 nel cast di \"Trappola di cristallo\"), e dall'ambientazione molto simile.\nDistribuzione.\nIl film ha ottenuto un buon successo al botteghino, incassando pi\u00f9 di 140 milioni di dollari, di cui 83 in patria e pi\u00f9 di 57 all'estero, e lanciando definitivamente la carriera di Bruce Willis.\nIn Italia il film \u00e8 stato successivamente distribuito in home video con il titolo \"Die Hard - Trappola di cristallo\"."}
{"id": "1157435", "revid": "785863", "url": "https://it.wikipedia.org/wiki?curid=1157435", "title": "Die Hard - Duri a morire", "text": "Die Hard - Duri a morire (\"Die Hard with a Vengeance\") \u00e8 un film del 1995 diretto da John McTiernan.\nInterpretato da Bruce Willis, Samuel L. Jackson e Jeremy Irons, si tratta del terzo capitolo della saga che vede protagonista il poliziotto John McClane; \u00e8 preceduto da \"Trappola di cristallo\" e \"58 minuti per morire - Die Harder\", e segu\u00ecto da \"Die Hard - Vivere o morire\" e \"Die Hard - Un buon giorno per morire\".\nIn Italia \u00e8 uscito gioved\u00ec 26 ottobre 1995 distribuito dalla Cecchi Gori Group.\nTrama.\nUn grande magazzino Bonwits nel centro di New York salta in aria: mentre la polizia si arrovella per organizzare i soccorsi e cercare di risalire al responsabile, arriva una misteriosa telefonata. L'interlocutore, che si fa chiamare Simon, pretende che John McClane, poliziotto sospeso dal servizio, sia immediatamente reintegrato e giri per le strade di Harlem con un vistoso cartello con sopra scritti degli insulti razziali, minacciando di far esplodere un nuovo ordigno nel caso in cui le sue richieste non vengano esaudite. John, in preda ai postumi di una sbornia, viene prelevato in tutta fretta dai suoi colleghi e lasciato in una strada del quartiere di Harlem, rischiando di essere linciato da un gruppo di ragazzi di colore indispettiti dalla scritta razzista sul cartello. A salvarlo accorre un negoziante, Zeus Carver, anch'egli di colore: la sua \"intromissione\" sar\u00e0 \"punita\" da Simon, a questo punto, con l'entrata in gioco di questi al fianco di McClane.\nI due improvvisati compagni di avventura riescono a malapena a far s\u00ec che un altro terribile attentato, consumato poco dopo all'interno della metropolitana a breve distanza da Wall Street e dalla Federal Reserve, non faccia nuove vittime. Intervengono anche i federali, allo scopo di identificare l'attentatore; si scopre cos\u00ec che il fantomatico Simon altri non \u00e8 che il fratello maggiore del defunto Hans Gruber, l'ex terrorista tedesco che McClane aveva eliminato anni prima a Los Angeles (episodio riportato nel primo film della serie, \"Trappola di cristallo\"), e lascia intendere che vuole a tutti i costi portare a termine la sua vendetta personale nei confronti di John. Simon aggiunge di aver nascosto un altro micidiale ordigno in una scuola di New York e tiene sotto scacco l'intero corpo di polizia, McClane e Zeus sottoponendoli a una serie di indovinelli per scoprire quale sia la scuola e rintracciare la bomba.\nMcClane, in seguito, scoprir\u00e0 che dietro il desiderio di vendetta di Simon Gruber si cela qualcosa di grosso: il suo scopo \u00e8 quello di distogliere l'attenzione della polizia con la bomba nella scuola (che poi si riveler\u00e0 infatti un bluff) al fine di realizzare il suo vero piano. Favorito dal caos generato dall'attentato alla metropolitana e dal fatto che le forze dell'ordine siano occupate a perlustrare le centinaia di scuole della citt\u00e0, Simon ripulisce il caveau della Federal Reserve, dove sono custoditi migliaia di lingotti d'oro. Successivamente, una volta scoperto da McClane, fa credere a tutti che intende farli saltare in aria in una nave nella baia di New York, provocando cos\u00ec una catastrofe nei mercati borsistici mondiali. McClane, con molta fatica e a prezzo di immani rischi per la propria vita, alla fine riuscir\u00e0, con l'aiuto di Zeus, a impedire che Simon, rifugiatosi sulla frontiera tra il Qu\u00e9bec e gli USA, porti via con s\u00e9 il preziosissimo carico, e a ucciderlo facendo precipitare il suo elicottero, mentre i suoi scagnozzi vengono tutti arrestati.\nProduzione.\nIl film \u00e8 stato girato a New York, nel Bronx (Yankee Stadium), a Brooklyn e a Manhattan (Central Park).\nLa scritta sul cartello, con la quale McClane deve camminare durante le prime scene del film girate ad Harlem, era in realt\u00e0 \u00abOdio tutti\u00bb, ed \u00e8 stata modificata solo in post-produzione con \u00abOdio i negracci\u00bb (\u00ab\"I hate niggers\"\u00bb) al fine di evitare che qualcuno del quartiere, non sapendo del film, interrompesse le riprese per protestare.\nIncassi.\nIl film ha ottenuto un ottimo successo al botteghino, incassando pi\u00f9 di 366 milioni di dollari, di cui 100 in patria e pi\u00f9 di 266 all'estero. \u00c8 stato il secondo maggiore incasso dell'anno dopo \"Toy Story - Il mondo dei giocattoli\".\nDoppiaggio italiano.\nLa versione italiana del film \u00e8 stata curata dal Gruppo Trenta su direzione di Pino Colizzi."}
{"id": "1157438", "revid": "767487", "url": "https://it.wikipedia.org/wiki?curid=1157438", "title": "Scautismo per ragazzi", "text": "Scautismo per ragazzi (\"Scouting for Boys\") \u00e8 un libro di Robert Baden-Powell. \u00c8 considerato l'opera che ha dato l'avvio al movimento scout.\nI capitoli vengono chiamati \"chiacchierate\", partendo dall'idea che il libro \u00e8 stato scritto riportando i racconti nei quali Baden-Powell, intorno al fuoco da campo, riportava ai suoi esploratori le sue esperienze e tracciava il profilo dell'uomo dei boschi.\nStoria.\nIl libro prende le mosse da due precedenti manuali militari scritti dallo stesso autore: \"Reconnaissance and scouting\" e \"Aids to Scouting for NCO's and Men\", pubblicati rispettivamente nel 1884 e nel 1889. Durante la battaglia di Mafeking il generale Powell aveva addestrato ragazzi tra i 12 e i 15 anni come esploratori, in modo da liberare gli adulti per compiti di combattimento. Al ritorno in Inghilterra scopr\u00ec che i suoi libri venivano usati nelle scuole inglesi per insegnare osservazione e deduzione. Decise quindi di portare la sua esperienza nel campo dell'educazione e di scrivere un libro per ragazzi. \nA tal fine, studi\u00f2 il lavoro di numerosi educatori, fra cui Maria Montessori ed Ernest Thompson Seton. La stesura del testo impegn\u00f2 molto Baden-Powell tra il 1906 e il 1907; di pari passo maturavano le idee base dello scautismo, messe in pratica con il campo di Brownsea Island nell'agosto del 1907. Arrivati a questo punto, il libro era ben pi\u00f9 ricco dei due volumetti militari sopra citati.\nIl libro venne pubblicato in sei volumi a partire dal gennaio 1908, con illustrazioni dello stesso Baden-Powell, e in volume unico nel maggio dello stesso anno. Il successo fu tale che \"Scautismo per ragazzi\" \u00e8 il quarto libro pi\u00f9 venduto del XX secolo.\nLa traduzione in lingua italiana risale al 1920, ad opera del conte Mario di Carpegna, che ne pubblicher\u00e0 presto una seconda pi\u00f9 accurata traduzione nel 1924. Il nome italiano \"scautismo per ragazzi\" appare invece nel maggio 1947, ma l'edizione base delle successive ristampe in lingua italiana si ha nel 1962.\nL'opera non fu per\u00f2 concepita come un qualcosa di statico, ma l'autore, molto attento alle critiche e ai suggerimenti, continu\u00f2 a lavoravi modificando e aggiungendo parti anche dopo la pubblicazione.\nDopo la Seconda guerra mondiale (e quindi anche dopo la morte dell'autore, avvenuta nel 1941) il Bureau Internazionale sent\u00ec la necessit\u00e0 di riaffermare i valori dello scautismo, produsse quindi, sotto l'influsso di William Hillcourt, Direttore dei Boy-Scouts of America, una \"Edizione della fratellanza mondiale\" (\"World Brotherhood Edition\"), pubblicata nel 1948.\nDestinatari.\nScautismo per ragazzi \u00e8 s\u00ec un libro per ragazzi, ma \u00e8 anche un manuale per educatori. Come per il Manuale dei lupetti e gli altri libri fondamentali dello scautismo Baden-Powell usa uno stile e un linguaggio rivolto ai ragazzi per trasmettere concetti pedagogici ai capi, cercando di trasmettere oltre che il lato \"tecnico\" dell'essere capo anche l'attenzione all\"'atmosfera\" scout. Anche per questo motivo \u00e8 stato scoperto dalla pedagogia accademica solo molto tempo dopo la pubblicazione.\nContenuti.\nIl libro \u00e8 organizzato in 9 sezioni tematiche suddivise in 26 \"chiacchierate al fuoco di bivacco\". Se a prima vista le informazioni sembrano essere un po' alla rinfusa in realt\u00e0 esse seguono non tanto un percorso didattico incentrato sulle varie tecniche presentate, ma un percorso educativo. I contenuti del libro sono organizzati secondo lo schema educativo di base dello scautismo, cio\u00e8 \"scoperta -&gt; competenza -&gt; responsabilit\u00e0\". Nei primi capitoli infatti vengono presentati gli scout, chi sono, cosa fanno e come farne parte. Nella parte centrale invece vengono riportati esperienze e suggerimenti pratici per vivere autentiche avventure all'aria aperta. Nella terza si parla del valore del servizio e di come mettere a disposizione della comunit\u00e0 le proprie esperienze.\nArticolati nei vari capitoli, si trovano i cosiddetti \"quattro punti di Baden-Powell\", che sono i pilastri del metodo scout:\nLe \"26 chiacchierate\" sono cos\u00ec ripartite:\nL'arte dello scout.\n\"I Chiacchierata\"\nL'opera degli Esploratori\n\"II Chiacchierata\"\nCosa fanno gli Esploratori\n\"III Chiacchierata\"\nPer divenire scout\n\"IV Chiacchierata\"\nPattuglie\nIn questa sezione viene presentata la figura dell'\"esploratore\" e dello \"scout\". Partendo dai ragazzi di Mafeking e da Kim, il personaggio del libro omonimo di Rudyard Kipling. Vengono poi presentati i valori dello scautismo: La Legge scout, la promessa, il motto, il saluto, l'uniforme e le altre tradizioni. Comprese quelle di pattuglia, l'ultima chiacchierata \u00e8 infatti dedicata a descrivere il Sistema delle pattuglie.\nVita all'aperto.\n\"V Chiacchierata\"\nVita all'aperto\n\"VI Chiacchierata\"\nScautismo nautico ed aeronautico\n\"VII Chiacchierata\"\nSegnali e comandi\nQuesta sezione del libro \u00e8 dedicata alla vita all'aperto. Vengono presentate alcune tecniche dello Scouting, come l'orientamento e la topografia, l'alpinismo e la meteorologia. Nella VI Chiacchierata si parla della possibilit\u00e0 di praticare lo scautismo anche in barca o in aria. L'ultima parte \u00e8 dedicata alla segnalazione, si parla di Codice Morse e semaforico, segnalazioni di vario tipo e altri tipi di segnali.\nLa vita al campo.\n\"VIII Chiacchierata\"\nPionieristica\n\"IX Chiacchierata\"\nIl campo\n\"X Chiacchierata\"\nLa cucina al campo\nQuesta parte del libro \u00e8 dedicata all'attivit\u00e0 principe degli scout: il campo estivo. Si parla quindi di pionieristica (cio\u00e8 costruire con pali e corde) e di nodi. Di cucina al campo, di scelta del posto e di come contattare i proprietari. Dell'equipaggiamento e di come realizzarsi alcune piccole comodit\u00e0 per addolcire la vita all'aperto.\nTracce.\n\"XI Chiacchierata\"\nOsservazione di Indizi\n\"XII Chiacchierata\"\nCome seguire le tracce\n\"XIII Chiacchierata\"\nInterpretazione delle tracce o \"deduzione\"\nLa quarta parte del libro \u00e8 dedicata all'osservazione e alla deduzione, sull'esempio di Sherlock Holmes. Quindi osservazione di indizi e tracce per poi arrivare a una lettura della realt\u00e0.\nLa scienza dei boschi.\n\"XIV Chiacchierata\"\nVedere senza essere visti\n\"XV Chiacchierata\"\nGli animali\n\"XVI Chiacchierata\"\nLe piante\nQuella che Baden-Powell chiama \"scienza dei boschi\" \u00ec, e alla quale attribuisce un grande valore educativo, \u00e8 la capacit\u00e0 di vivere in armonia con l'ambiente partendo dalla sua conoscenza. In questa parte si parla quindi di piante e di animali, e di come fare per osservarli. Da notare che anche questa parte, che avrebbe di per s\u00e9 pochi risvolti pratici viene presentata come avventurosa.\nResistenza dello Scout.\n\"XVII Chiacchierata\"\nCome diventare forti\n\"XVII Chiacchierata\"\nAbitudini salutari\n\"XIX Chiacchierata\"\nCome prevenire le malattie\nIn questa parte del libro si parla di salute e forza fisica. Dalle norme di igiene all'esercizio fisico. \u00c8 interessante vedere come venivano intese queste problematiche all'inizio del XX secolo\nLo spirito cavalleresco.\n\"XX Chiacchierata\"\nCavalleria verso il prossimo\n\"XXI Chiacchierata\"\nAutodisciplina\n\"XXII Chiacchierata\"\nCome migliorarsi\nQuesta parte \u00e8 dedicata alla \"formazione del carattere\". Baden-Powell prende come modello di esploratore il cavaliere medioevale, e in particolare San Giorgio. Il centro di queste tre chiacchierate \u00e8 il senso dell'onore, del coraggio e dell'attenzione agli altri.\nSalvataggi.\n\"XXIII Chiacchierata\"\nSiate preparati per i casi di infortunio\n\"XXIV Chiacchierata\" \nCome comportarsi nei diversi incidenti\n\"XXV Chiacchierata\"\nAiutare gli altri\nQuesta parte \u00e8 piuttosto orientata al pratico, vi sono descritti i vari modi di intervenire in caso di incidente. L'aspetto educativo che viene qui sottolineato \u00e8 quello del servizio.\nI nostri doveri di cittadini.\n\"XXVI Chiacchierata\"\nCivismo\nSe lo scopo dell'educazione scout \u00e8 quello di formare dei \"buoni cittadini\" ecco allora che l'ultimo capitolo del libro \u00e8 dedicato proprio al civismo e al senso di cittadinanza."}
{"id": "1157440", "revid": "599013", "url": "https://it.wikipedia.org/wiki?curid=1157440", "title": "Aceste (disambigua)", "text": ""}
{"id": "1157446", "revid": "110157", "url": "https://it.wikipedia.org/wiki?curid=1157446", "title": "Aceste (sacerdote)", "text": "Aceste o \"Egeste\" (in latino \"\u0102cest\u0113s, -ae\") fu un personaggio della mitologia romana, sacerdote a Lavinium, citt\u00e0 fondata da Enea per riporvi i Penati che aveva portato con s\u00e9 da Troia.\nDopo la fondazione della citt\u00e0 di Alba le sacre immagini dei Penati vennero portate nella nuova citt\u00e0; dato che queste venivano sempre ritrovate misteriosamente a Lavinium, Egeste, seguito da seicento padri di famiglia, and\u00f2 da Alba a Lanuvio per assicurare il culto dei Penati nel luogo in cui loro stessi volevano restare."}
{"id": "1157447", "revid": "287204", "url": "https://it.wikipedia.org/wiki?curid=1157447", "title": "Laysan", "text": "Laysan (in lingua hawaiiana Kau\u014d, \"uovo\") si trova a 930 miglia nautiche a NE di Honolulu: \u00e8 una delle Isole Hawaii nordoccidentali.\u00c8 formata da una massa di terra di 4,114\u00a0km\u00b2, larga al massimo 2,4\u00a0km. \nEssendo in passato stata un atollo, la terra circonda un lago salato che si trova circa 2,5\u00a0m sopra il livello del mare e la cui salinit\u00e0 \u00e8 circa tre volte pi\u00f9 elevata di quella dell'oceano circostante. Questo lago \u00e8 uno dei cinque laghi naturali di tutte le Hawaii. Il nome hawaiano dell'atollo di Laysan, Kau\u014d, significa \"uovo\" e fa riferimento sia alla forma dell'isola che alla grande variet\u00e0 di forme di vita che ivi si trovano. \nGeologia.\nLaysan \u00e8 la seconda singola massa di terra per dimensione delle Isole Hawaii nordoccidentali dopo Sand Island nell'atollo di Midway. Laysan \u00e8 nato tramite crescita di coralli e sollevamenti geologici. Le barriere marginali che circondano l'isola coprono circa 2.97 km2 (735 acri). Il Lago Laysan, il bruno e ipersalino specchio d'acqua che per 0.40 km2 (100 acri) si estende nella parte centrale dell'isola, \u00e8 variato nella profondit\u00e0 nel corso delle decadi. Negli anni sessanta del 1860 il lago era profondo circa 9.1 m, ma dagli anni venti del 1900 era la sua profondit\u00e0 si era abbassata ad appena 0.91-1.52 m, per via degli accumuli di sabbia che sono stati periodicamente spazzati via dalle tempeste. Il miglior modo per trovare acqua fresca su Laysan sta nell'osservare dove i fringuelli di Laysan si abbeverano; l'acqua fresca galleggia sull'acqua pi\u00f9 salata e si accumula intorno alla costa. Il punto pi\u00f9 alto dell'isola \u00e8 situato a 15 m s.l.m. su un'ampia duna che copre la maggior parte della porzione settentrionale dell'isola.\nL'impatto con l'uomo.\nL'isola \u00e8 nota in tutto il mondo per la ricchezza della fauna aviaria: le prime spedizioni esplorative sull'isola stimavano la popolazione di uccelli in centinaia di migliaia, od anche in milioni: durante il XIX secolo, per\u00f2, l'ecosistema dell'isola fu completamente distrutto dalla raccolta del guano prima, ed in seguito dall'introduzione a scopi commerciali del coniglio da parte del \"re di Laysan\" Max Schlemmer. I conigli si moltiplicarono a dismisura, distruggendo in breve tutta la vegetazione locale (eccetto il tabacco).\nLe critiche sull'operato di Schlemmer ed il bracconaggio giapponese nella zona spinsero il presidente Theodore Roosevelt a dichiarare Laysan area protetta nel 1909.\nTuttavia, Schlemmer continu\u00f2 a permettere che i giapponesi esportassero illegalmente ali d'uccello e perci\u00f2 venne rimosso dall'isola: senza per\u00f2 il suo monitoraggio, i conigli iniziarono a moltiplicarsi a dismisura, riducendo l'isola ad una distesa sabbiosa.\nSenza la forza compattante delle radici delle piante, bastava un po' di vento a scatenare spaventose tempeste di sabbia. Il risultato di questo disastro ambientale fu il calo della popolazione di uccelli del 90% nel 1923, quando l'ultimo coniglio mor\u00ec di fame e la specie fu quindi sradicata dall'isola. Nel frattempo, per\u00f2, si erano estinte numerose specie di piante e tre specie endemiche di uccelli.\nL'isola \u00e8 stata abitata in tempi recenti, durante le operazioni di estrazione del guano e d'introduzione dei conigli; attualmente, come la maggior parte delle Isole Sottovento hawaiiane, \u00e8 disabitata e dal 1961, \u00e8 protetta da una legge, per consentire alla vegetazione di un tempo di ritornare a crescere.\nRecentemente, per\u00f2, alcune ricerche archeologiche hanno ritrovato sul fondo della laguna centrale dell'isola dei resti di polpa di noce di cocco risalenti a 5.500-7.000 anni fa, il che ha aperto nuovi dibattiti sul se l'isola sia stata o meno abitata in tempi passati.\nPrima di tutto, non vi \u00e8 alcuna prova che il cocco abbia raggiunto le Hawaii al seguito dei viaggiatori polinesiani. Inoltre, non vi sono prove tangibili del passaggio di esseri umani sulle isole comprese fra Nihoa e Mokumanamana (Necker).\nI racconti hawaiiani, tuttavia, narrano che gli abitanti delle isole erano a conoscenza delle \"isole di nord-est\", e quindi \u00e8 possibile che qualcuno abbia visitato l'isola prima dell'arrivo degli europei."}
{"id": "1157451", "revid": "73843", "url": "https://it.wikipedia.org/wiki?curid=1157451", "title": "Caleidoscopio", "text": "Il caleidoscopio {gr. \u03ba\u03b1\u03bb\u03cc\u03c2 (kal\u00f3s) \"bello\", \u03b5\u1f36\u03b4\u03bf\u03c2 (e\u00eedos) \"figura, forma\", \u03c3\u03ba\u03bf\u03c0\u03ad\u03c9 (scop\u00e9o) \"osservo\"} \u00e8 uno strumento ottico che si serve di specchi e frammenti di vetro o plastica colorati per creare una molteplicit\u00e0 di strutture simmetriche. nella costruzione di un ingombrante ma efficace strumento: lo stereoscopio.\nIl pi\u00f9 rudimentale caleidoscopio conosciuto \u00e8 formato da un semplice tubo di cartone rivestito internamente di almeno due specchi (montati solitamente fra loro in modo da formare angoli di 60\u00b0); nella parte anteriore, separati dal corpo centrale da un vetro rotondo trasparente, sono inseriti dei frammenti colorati di varie forme e colori. Un vetro smerigliato chiude il tubo all'estremit\u00e0.\nAppoggiando l'occhio ad un'estremit\u00e0 (come guardando in un cannocchiale) e ruotando l'intero strumento, o la parte terminale mobile (nei modelli pi\u00f9 complessi), \u00e8 possibile vedere delle figure geometriche simmetriche colorate, generatesi dall'unione dell'immagine diretta dei frammenti e di quelle create dalle riflessioni negli specchi; continuando a ruotare il caleidoscopio stesso, le figure mutano e cambiano colore e forma, senza mai ripetersi.\nFunzionamento.\nNel caso di caleidoscopi formati da due specchi, la forma dell'immagine risultante all'occhio dell'osservatore ricorda un fiore a sei petali; di questi sei settori uno \u00e8 generato dall'immagine diretta dei frammenti di vetro mentre gli altri cinque sono le immagini riflesse. Se gli specchi sono tre, le immagini sono molte di pi\u00f9; il loro numero dipende dal numero di riflessioni multiple che si hanno lungo gli specchi. Ci\u00f2 dipende non solo dalla lunghezza del tubo ma anche dalla qualit\u00e0 delle superfici; se gli specchi non sono di ottima fattura, saranno visibili solamente le riflessioni principali.\nVarianti.\nOltre al caleidoscopio classico, sopra menzionato, vi sono altri accorgimenti e varianti ideati per rendere le immagini ancora pi\u00f9 insolite:\nCaleidoscopio come figura retorica.\nIl \"caleidoscopio\", in ambito narrativo, \u00e8 anche una delle figure retoriche accostate all'entrelacement, tipo di narrazione in cui \u00e8 presente un continuo intreccio di storie, proprio riferito alla molteplicit\u00e0 di figure (immagini) che si possono scorgere in esso.\nBibliografia.\nWalker Jearl (1986), \"Scienza in casa\", Le Scienze n.210, febbraio 1986, pp.\u00a042\u201350"}
{"id": "1157452", "revid": "74801", "url": "https://it.wikipedia.org/wiki?curid=1157452", "title": "Contea di Ontario (New York)", "text": "Ontario \u00e8 una contea dell'area centro-occidentale dello Stato di New York negli Stati Uniti.\nGeografia fisica.\nLa contea confina a nord-ovest con la contea di Monroe, a nord con la contea di Wayne, a est con la contea di Seneca, a sud-est con la contea di Yates, a sud con la contea di Steuben ed a ovest con la contea di Livingston.\nLa contea rientra nella regione dei Finger Lakes.\nParte del confine orientale \u00e8 delimitato dal lago Seneca. Nell'area centro meridionale si estende la parte settentrionale del lago \"Canandaigua\". Nell'area sud-occidentale sono situati i laghi \"Honeoye\" e \"Canadice\" e parte del confine occidentale \u00e8 delimitato dal lago \"Hemlock\".\nUn canale di circa di lunghezza congiunge il lago Seneca al canale Erie.\nIl capoluogo di contea \u00e8 la citt\u00e0 di Canadaigua che \u00e8 situata al centro della contea sulla sponda settentrionale del lago omonimo. La citt\u00e0 pi\u00f9 popolosa \u00e8 Geneva che \u00e8 situata sulla sponda nord-occidentale del lago Seneca.\nStoria.\nI primi abitanti del territorio contea furono gli indiani della confederazione irochese.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. \nLa contea \u00e8 stata istituita nel 1789 separando il territorio che ne avrebbe fatto parte dalla contea di Montgomery. L'area della contea era molto pi\u00f9 estesa di quella attuale. Nel 1796 ne venne separata la contea di Steuben e nel 1802 la contea di Genesee. Nel 1821 vennero ceduti parte dei territori che avrebbero costituito le contee di Livingston e Montgomery ed infine nel 1823 vennero ceduti parte dei territori che avrebbero costituito le contee di Wayne e Yates."}
{"id": "1157456", "revid": "767487", "url": "https://it.wikipedia.org/wiki?curid=1157456", "title": "Chiesa di San Bartolomeo (Milano)", "text": "La chiesa di San Bartolomeo era un luogo di culto cattolico di Milano, situato nell'attuale piazza Cavour. Risalente nelle sue forme primitive all'XI secolo, la chiesa fu demolita nel 1861.\nStoria e descrizione.\nLa primitiva chiesa di San Bartolomeo era gi\u00e0 esistente nell'XI secolo ed era ubicata in prossimit\u00e0 del Naviglio alla confluenza tra le vie Manzoni e Fatebenefratelli con l'attuale piazza Cavour, di fronte alla Porta Nuova medievale. Della sua conformazione prima del XVI sappiamo ben poco grazie agli ordino di ampliamento degli arcivescovi-cardinali san Carlo e Federico Borromeo, che affid\u00f2 il progetto di rifacimento a Francesco Maria Richini. Di come questa chiesa potesse apparire abbiamo un'immagine settecentesca da un'incisione di Marc'Antonio Dal Re.\nLa chiesa, spoglia di opere d'arte e di devozione, divenne presto meta dell'aristocrazia cittadina e fu cos\u00ec che nel 1683, a pochi mesi di distanza dalla vittoria sui turchi a Vienna, la contessa Teresa Gordone Serbelloni don\u00f2 alla chiesa di San Bartolomeo un'icona della Madonna del Buon Aiuto, copia di un originale attribuito a Lucas Cranach il Vecchio, gi\u00e0 pittore di Federico III di Sassonia.\nSino alle disposizioni del Trattato di Saint Claude del 1804, la chiesa divenne anche uno dei luoghi privilegiati per la sepoltura dei personaggi delle pi\u00f9 eminenti famiglie milanesi tra le quali i Bascap\u00e9, i Bodio, i Brivio, i d'Adda, i Fagnani, i Lattuada, i Meda, i Melzi, i Porta, i Recalcati, i Simonetta e gli Zanardi, oltre a personalit\u00e0 politiche e militari delle varie epoche. A partire dal 1805 gli venne annessa come sussidiaria anche la vicina chiesa di San Francesco di Paola.\nLa chiesa, nel 1848, fu protagonista di un episodio accaduto durante le celebri Cinque giornate: un reparto di soldati capeggiati dal tenente Wolf aveva sfondato la porta della chiesa di San Bartolomeo nella ricerca di un sovversivo e non trovandolo si rec\u00f2 nella casa del parroco massacrandolo dopo il rifiuto di questi di collaborare.\nPer consentire l'apertura di via Principe Umberto, oggi via Turati, si decise di demolire l'antica chiesa, che venne sostituita da un nuovo edificio in via Moscova, sempre dedicato a San Bartolomeo; l\u00ec confluirono tutte le opere della chiesa, tra cui si segnala il neoclassico monumento funebre al conte Karl Joseph von Firmian."}
{"id": "1157457", "revid": "466539", "url": "https://it.wikipedia.org/wiki?curid=1157457", "title": "Children's Corner", "text": "Children's Corner (\"L'angolo dei bambini\", in inglese) \u00e8 una suite per pianoforte di Claude Debussy, composta fra il 1906 e il 1908 e pubblicata dalla A. Durand &amp; fils di Auguste e Jacques Durand nel 1908; l'opera \u00e8 dedicata alla figlia Claude-Emma, detta Chou-chou, come scritto sulla prima edizione: \u00ab alla mia cara e piccola Chouchou, con le pi\u00f9 tenere scuse di suo padre per quello che segue\u00bb.\nStoria.\nDa Emma Bardac, conosciuta nel 1903 e sposata poi nel 1908, Debussy aveva avuto una figlia, Claude-Emma, nata il 30 ottobre 1905. Nonostante non lo avesse mai fatto capire, il musicista desiderava da tempo avere un figlio e la nascita di Chouchou lo rese felice e mut\u00f2 notevolmente la sua vita, in particolare a causa delle forti spese fatte per la sua nuova situazione familiare. Sempre in difficolt\u00e0 finanziarie, Debussy cercava di portare a termine i suoi lavori, ma sempre con grande difficolt\u00e0.\nNel 1906 Debussy inizi\u00f2 a comporre una piccola suite per pianoforte; scrisse inizialmente un primo brano, commissionatogli dalla pianista Octavie Carrier-Belleuse, terminato l'8 marzo con il titolo \"S\u00e9r\u00e9nade \u00e0 la poup\u00e9e\" che, nelle intenzioni della richiedente, avrebbe dovuto far parte di un metodo per il pianoforte, ma che divent\u00f2 invece un brano della suite.\nNell'estate del 1908 il compositore scrisse altri cinque pezzi terminando cos\u00ec l'opera che prese il titolo di \"Children's Corner\". Il titolo in questa lingua, come del resto anche quelli dei sei brani, \u00e8 dovuto probabilmente sia all'ammirazione del musicista per la cultura inglese, sia per fare un omaggio alla governante di Chouchou, di nazionalit\u00e0 anglosassone, che insegnava alla bambina i primi rudimenti della lingua.\nLa prima esecuzione della suite avvenne a Parigi, al Cercle Musical, il 18 dicembre 1908 con il pianista Harold Bauer.\nAnalisi.\nLa suite non fu pensata dall'autore per essere eseguita da un bambino, ma \u00e8 comunque musica per l'infanzia e trae ispirazione da Chouchou che per\u00f2, avendo solo tre anni, non era ancora in grado di comprenderla. \"Children's Corner\" non \u00e8 molto difficile da suonare, meno di quanto possa sembrare a prima vista e pu\u00f2 essere affrontata da giovani pianisti; \u00e8 infatti pi\u00f9 facile di altri brani di Debussy, come Estampes e Images, ma rivela al contempo un'incredibile ricchezza di sfumature, sia timbriche, sia ritmiche, sia melodiche.\nL'opera \u00e8 l'unica composizione portata a termine da Debussy nel 1908, anno di estrema difficolt\u00e0 compositiva con numerosi lavori iniziati e mai terminati. \"Children's Corner \" sembra essere stato un momento di ricreazione creativa in mezzo al vuoto di quegli anni.\nIl mondo poetico dell'infanzia \u00e8 ritratto dall'autore con un raffinamento dei propri mezzi espressivi, ottenendo una scrittura pianistica molto tersa e sobria dove, nonostante avesse limitato i mezzi esecutivi, Debussy riusc\u00ec a effettuare una ricerca di suoni dall'effetto impressionisticamente descrittivo.\nLa suite \u00e8 costituita da sei brani:"}
{"id": "1157458", "revid": "9046438", "url": "https://it.wikipedia.org/wiki?curid=1157458", "title": "Epistemologo", "text": ""}
{"id": "1157460", "revid": "9046448", "url": "https://it.wikipedia.org/wiki?curid=1157460", "title": "Cibernetico", "text": ""}
{"id": "1157461", "revid": "767487", "url": "https://it.wikipedia.org/wiki?curid=1157461", "title": "Locomotiva FS R.370", "text": "La locomotiva a vapore gruppo R.370 era una locomotiva a tre assi (locotender), alimentata a carbone, che le Ferrovie dello Stato costruirono per il servizio sulle linee a scartamento ridotto, con tratte a cremagliera della Sicilia . \nStoria.\nLe locomotive del gruppo R.370 vennero progettate e costruite a partire dal 1909 in previsione dell'entrata in funzione delle ferrovie a scartamento ridotto della Sicilia a servizio dei bacini minerari zolfiferi delle province di Enna, Caltanissetta e Palermo, allora assai importanti dal punto di vista estrattivo ed economico. \nIl loro primo impiego fu nella conduzione di convogli per minatori e minerali dei bacini zolfiferi di Lercara, Cianciana, Grottacalda e Floristella.\nVennero utilizzate principalmente sulle linee:\nNel 1932, ne risultano assegnate 16 al deposito locomotive di Piazza Armerina, 20 al deposito di Lercara e 12 al deposito di Licata.\nA partire dal 1939 dato il crollo della produzione dello zolfo e il conseguente calo del numero dei treni le FS decisero di vendere una parte delle locomotive accantonate e inutilizzate. Un lotto di 15 locomotive venne acquisito dalle Ferrovie Meridionali Sarde che privatele della ruota dentata le utilizzarono sulle proprie linee, con ottime prestazioni, per i treni merci dei bacini carboniferi della Sardegna a quell'epoca molto importanti sia a causa dell'\"embargo\" a cui era sottoposta l'Italia, sia perch\u00e9 in prossimit\u00e0 del conflitto mondiale. Nel dopoguerra altre 7 R.370 vennero vendute alle suddette Ferrovie sarde.\nSi dimostrarono delle macchine robuste ed affidabili grazie alla loro massa tutta aderente e al basso peso per asse, di poco pi\u00f9 di 12 tonnellate e furono utilizzate sia nel servizio merci che in quello viaggiatori. Alcuni esemplari sono sopravvissuti come monumenti: la R.370.012, esposta sul lato sud del primo marciapiede della Stazione di Catania Centrale;\nla R.370.023, esposta nel Museo nazionale ferroviario di Pietrarsa;\nla R.370.018, esposta presso il Museo Modellismo Ferroviario Gioacchino Capelletti a Citt\u00e0 di Castello (PG), che sar\u00e0 riportata a Piazza Armerina ;\nla R.370.024 esposta al Museo della Grande Guerra di Canove di Roana nell'Altopiano di Asiago.\nCaratteristiche.\nLe locomotive del gruppo R370 sono strettamente imparentate con le locomotive a scartamento normale 980 di cui ricalcano l'impostazione tecnica e meccanica. Sono infatti simili sia la distribuzione che la trasmissione del moto. Hanno la stessa funzionalit\u00e0 il freno a nastro e il ruotismo dentato che ingrana la \"cremagliera\" ai fini della trazione comandato dal proprio gruppo cilindri."}
{"id": "1157466", "revid": "1509235", "url": "https://it.wikipedia.org/wiki?curid=1157466", "title": "Daifuku", "text": "' , o ' in breve, significa letteralmente \u201cgrande fortuna\u201d ed \u00e8 un dolce giapponese composto da un piccolo mochi (dolce di riso glutinoso), farcito di ripieno dolce, di solito \"anko\", pasta dolcificata a base di fagioli rossi azuki.\nPreparazione.\nIl Daifuku esiste in varie forme. La pi\u00f9 comune \u00e8 il mochi (pasta di riso dolce) di colore bianco, verde pallido o rosa pallido, farcito di anko (pasta dolce di fagioli rossi). Si trovano di solito in due formati, uno del diametro di circa 3 cm, l'altro grande quanto il palmo di una mano. Alcune versioni contengono pezzi di frutta interi, misture di frutta e anko o pasta di melone. Quasi tutti i Daifuku sono coperti da un sottile strato superficiale di amido di mais o taro per impedire che si attacchino fra loro o alle dita. Alcuni sono ricoperti di zucchero a velo.\nStoria.\nI Daifuku erano chiamati originariamente , ossia dolce di riso dalla pancia gonfia, per il caratteristico ripieno. Pi\u00f9 tardi il nome fu cambiato in , ossia dolce di riso dalla grande pancia. Essendo poi la pronuncia di \u201cpancia\u201d e \u201cfortuna\u201d la stessa in giapponese , il nome fu cambiato successivamente in con il significato di \u201cdolce di riso della grande fortuna\u201d, assimilandolo quindi a un portafortuna.\nVerso la fine del diciottesimo secolo il Daifuku divent\u00f2 popolare e si inizi\u00f2 a mangiarlo tostato. Veniva usato anche come regalo in occasione di una cerimonia"}
{"id": "1157473", "revid": "125098609", "url": "https://it.wikipedia.org/wiki?curid=1157473", "title": "Sindrome di Waardenburg", "text": "La sindrome di Waardenburg comprende un raro gruppo di disturbi della pigmentazione a trasmissione prevalentemente autosomico dominante caratterizzati da piebaldismo e sordit\u00e0 neurosensoriale.\nStoria.\nIl suo nome deriva da Peter Johannes Waardenburg, un oculista olandese che per primo present\u00f2 un caso clinico caratterizzato da distopia del canto ed eterocromia dell'iride associata a sordit\u00e0 e che successivamente ne studi\u00f2 la diffusione tra chi soffre di sordit\u00e0. \nEpidemiologia.\nL'incidenza \u00e8 di 1 caso ogni 20.000-40.000 individui.\nLa sindrome di Waardenburg \u00e8 causa dello 0,8-5% dei casi di sordit\u00e0 neurosensoriale congenita a seconda delle indagini epidemiologiche in diverse nazioni.\nEziopatogenesi.\nLa sindrome di Waardenburg \u00e8 causata da mutazioni in alcuni geni. La trasmissione \u00e8 autosomica dominante con l'eccezione del tipo IV, a trasmissione autosomico recessiva. I fattori di trascrizione \"PAX3\" e \"SOX10\", mutati nel tipo I, III e IVc, regolano l'espressione di \"MITF\" (fattore di trascrizione associato alla microftalmia). La perdita di SOX10 porta ad un'anomala espressione di RET che causa la malattia di Hirschsprung, anomalie della mielinizzazione e conseguenti sintomi neurologici. geni \"EDN3\" e \"EDNRB\", mutati nel tipo IVa e IVb, codificano per l'endotelina 3 e il recettore ETB dell'endotelina, il gene \"SNAI2\" (noto anche come \"SLUG\"), che codifica per un fattore di trascrizione con motivi a dito di zinco, \u00e8 mutato nel tipo IId.\nIstologia.\nNelle aree ipopigmentate si osserva assenza di melanociti e melanosomi oppure una riduzione del numero di melanociti di grandi dimensioni. Nelle aree iperpigmentate il numero di melanociti \u00e8 normale ma oltre a melanociti di normale morfologia vengono prodotti melanociti di forma sferica o granulare.\nClassificazione.\nLa sindrome di Waardenburg viene classificata in quattro tipi e in alcuni sottotipi in base alla mutazione genetica coinvolta. I tipi pi\u00f9 comuni sono il I e il II.\nClinica.\nLa sindrome di Waardenburg \u00e8 caratterizzata da piebaldismo e sordit\u00e0 neurosensoriale di gravit\u00e0 variabile. A differenza del piebaldismo le chiazze ipopigmentata possono ridursi o scomparire nel tempo.\nDiagnosi.\nLa diagnosi \u00e8 clinica.\nEntra in diagnosi differenziale con il piebaldismo che solo raramente presenta alterazioni extracutanee, con la vitiligine le cui chiazze non sono presenti alla nascita e con le rare sindrome di Alezzandrini, sindrome di Woolf e sindrome di Vogt-Koyanagi.\nTrattamento.\nNon esiste trattamento risolutivo per la sindrome di Waardenburg. \u00c8 consigliata l'applicazione di filtri solari per evitare ustioni alle aree depigmentate. Sono possibili trapianti autologhi di pelle non depigmentata o di melanociti con finalit\u00e0 estetiche. Nelle forme a perdita progressiva dell'udito vanno effettuati audiogrammi periodici e possono beneficiare di un impianto cocleare. L'eventuale labioschisi pu\u00f2 essere corretta chirurgicamente. Altre anomalie richiedono un trattamento sintomatico."}
{"id": "1157487", "revid": "44939", "url": "https://it.wikipedia.org/wiki?curid=1157487", "title": "Adenilato-ciclasi", "text": ""}
{"id": "1157489", "revid": "125011685", "url": "https://it.wikipedia.org/wiki?curid=1157489", "title": "Rifugio Teodulo", "text": "Il rifugio Teodulo (in francese, Refuge du Th\u00e9odule) \u00e8 un rifugio situato nel comune di Valtournenche (AO), in Valtournenche, nelle Alpi Pennine, a \"3.317\"\u00a0m s.l.m.\nStoria.\nFin dall'epoca dei Romani il Colle del Teodulo \u00e8 stato attraversato da viandanti e pellegrini, per questo quello del Teodulo \u00e8 stato il primo \"hospitale\" delle Alpi.\nIl rifugio originale \u00e8 stato costruito nel 1852 ed \u00e8 stato il primo rifugio delle Alpi (con la concezione attuale di \"rifugio\"), con il nome di \"Rifugio Albergo Colle del Teodulo\"; era utilizzato come base escursionistica e alpinistica per le vette circostanti e per praticare lo sci sul ghiacciaio. Era stato realizzato in legno di larice e pietra, ottenuta da alcune fortificazioni dismesse fatte realizzare dal Duca Amedeo II nel 1688. Il rifugio venne poi venduto al CAI per 23.346 lire nel 1915.\nIl rifugio moderno \u00e8 stato costruito nel 1920 e ampiamente ristrutturato in seguito.\nCaratteristiche e informazioni.\nSi trova sul colle del Teodulo (3.290\u00a0m) ai bordi del Plateau Rosa. Il colle del Teodulo unisce la Valtournenche con il Vallese. D'inverno \u00e8 raggiunto dalle piste da sci.\nDal rifugio si gode di una splendida vista sul Cervino.\nAccessi.\nL'accesso pi\u00f9 facile \u00e8 attraverso gli impianti di risalita che collegano la frazione di Valtournenche Breuil-Cervinia con il \"Plateau Rosa\". Dal Plateau il rifugio \u00e8 raggiungibile in circa mezz'ora."}
{"id": "1157495", "revid": "287204", "url": "https://it.wikipedia.org/wiki?curid=1157495", "title": "Rugby a 15 nel 1924", "text": "Attivit\u00e0 Internazionale.\nTour.\nNel primo conquistano la serie con due vittorie contro l'iniziale sconfitta contro la selezione composta solo da giocatori del Nuovo Galles del Sud.\nIn Europa colgono 32 vittorie in altrettanti match, riuscendo nell'impresa mancata nello storico tour del 1905\nIl primo incontro ufficiale si svolse a Apia . \nCuriosamente l'incontro si svolse alle 7 del mattino per permettere ai giocatori samoani di non perdere la giornata di lavoro e ai figiani di partire con la nave verso le isole Tonga. \nAltro aneddoto vuole che un piccolo albero fosse posto al centro del campo. .\nBarbarians.\nIl club ad inviti dei Barbarians disputa i seguenti incontri:"}
{"id": "1157496", "revid": "151504", "url": "https://it.wikipedia.org/wiki?curid=1157496", "title": "Scautismo per Ragazzi", "text": ""}
{"id": "1157501", "revid": "151504", "url": "https://it.wikipedia.org/wiki?curid=1157501", "title": "Scouting for boys", "text": ""}
{"id": "1157502", "revid": "122780457", "url": "https://it.wikipedia.org/wiki?curid=1157502", "title": "Processo all'IG Farben", "text": "Il processo all'IG Farben, (ufficialmente \"The United States of America vs. Carl Krauch, et al.\") fu il sesto dei dodici processi secondari di Norimberga per i crimini di guerra che le autorit\u00e0 militari americane indissero nelle zone occupate dopo la seconda guerra mondiale.\nGli imputati in questo processo erano tutti direttori della IG Farben, una grande industria chimica tedesca. La compagnia crebbe notevolmente durante la prima guerra mondiale quando fu incaricata dello sviluppo del \"processo di Haber\" per produrre ammoniaca, per poi arrivare al nitrato sintetico, importante componente nella fabbricazione di esplosivi come dinamite e TNT (allora importato dal Cile, ma insufficiente).\nLa societ\u00e0 incorpor\u00f2 l'Agfa, Basf, Bayer, Hoechst e altre piccole imprese chimiche tedesche.\nDurante la seconda guerra mondiale, una sussidiaria della IG Farben, la Degesch di Francoforte sul Meno, produsse il velenoso gas Zyklon B utilizzato nei campi di sterminio. La IG Farben si occup\u00f2 anche della produzione di petrolio sintetico e di gomma (detta \"buna\") derivata dal carbone ad Auschwitz, il che segn\u00f2 l'inizio dell'attivit\u00e0 delle SS e dei campi durante l'Olocausto. Al suo massimo, nel 1944, la fabbrica faceva uso di 83.000 schiavi.\nI giudici in questo processo, facenti parte del Tribunale Militare VI, erano:\nLe accuse furono fatte il 3 maggio 1947; il processo si protrasse dal 27 agosto 1947 al 30 luglio 1948.\nDei 24 imputati, 13 furono ritenuti colpevoli di almeno un capo d'accusa e condannati al carcere da un anno e mezzo a 8 anni. Dieci imputati furono prosciolti dalle accuse. Max Br\u00fcggemann fu processato il 9 settembre per ragioni di salute.\nImputazioni.\nCapo d'accusa 1.\nTutti gli imputati, operando in vece della IG Farben, parteciparono al piano di preparazione, inizio e entrata in guerra della Germania, con l'aggressione e l'invasione di altri Paesi in violazione alle leggi internazionali ed ai trattati.Tutti gli imputati avevano alte posizioni nella finanza, nell'industria e nell'economia tedesca e commisero crimini contro la pace come definito dall'art.2 del \"Control Council Law No. 10\" e precisamente contro\nLe imputazioni dichiaravano:\nCapo d'accusa 2.\nCrimini di guerra e crimini contro l'umanit\u00e0 per aver saccheggiato e derubato i territori occupati e installazioni in Austria, Cecoslovacchia, Polonia, Norvegia, Francia e Russia.\nVennero incorporate dalla Farben:\nCapo d'accusa 3.\nCrimini di guerra e crimini contro l'umanit\u00e0 per aver partecipato alla deportazione e riduzione in schiavit\u00f9 su gigantesca scala dei detenuti nei campi di concentramento, dei civili delle zone occupate, dei prigionieri di guerra, e di averli maltrattati, terrorizzati, torturati e uccisi.\nLe imputazioni chiarivano:\nCapo d'accusa 4.\nMembri dell'organizzazione criminale SS.Tre imputati, Schneider, Buetefisch, e Von der Heyde, furono accusati di essere membri delle SS, organizzazione dichiarata criminale dal tribunale militare internazionale (IMT).\nCapo d'accusa 5.\nCospirazione a commettere i crimini menzionati nei capi d'accusa 1, 2 e 3.\nImputati.\nI \u2014 Indiziato\u00a0\u00a0\u00a0C \u2014 Colpevole\nGli imputati Ilgner e Kugler furono rilasciati subito dopo il processo perch\u00e9 avevano scontato interamente il periodo di custodia appena sentenziato.Gli imputati trascorsero il periodo di detenzione alla prigione di Landsberg am Lech, Baviera."}
{"id": "1157503", "revid": "729019", "url": "https://it.wikipedia.org/wiki?curid=1157503", "title": "Ciclite eterocromica di Fuchs", "text": "La ciclite eterocromica di Fuchs \u00e8 una infiammazione oculare cronica (uveite) anteriore di natura idiopatica con modifica della colorazione dell'iride dell'occhio affetto. La malattia venne descritta per la prima volta dall'austriaco Ernst Fuchs (1851-1930).\nEpidemiologia.\nColpisce ambo i sessi, si presenta generalmente tra i 30 e i 40 anni, i dati sono troppo pochi per altre informazioni.\nSintomatologia.\nSi notano comparsa di annebbiamento visivo, e tardivamente, cataratta. Spesso correlata con eterocromia \u00c8 responsabile di circa il 2/3% dei casi di uveite.\nEziologia.\nSi ritiene che sia una patologia autoimmune, perch\u00e9 in molti pazienti si \u00e8 riscontrata la presenza di autoanticorpi a distruzione dell'epitelio corneale. La causa esatta rimane sconosciuta.\nSi reputa che i fattori scatenanti possano essere gli agenti infettivi erpetici della rosolia o della toxoplasmosi.\nPrognosi.\nConsultare medico"}
{"id": "1157504", "revid": "151504", "url": "https://it.wikipedia.org/wiki?curid=1157504", "title": "Scouting for Boys", "text": ""}
{"id": "1157514", "revid": "1776051", "url": "https://it.wikipedia.org/wiki?curid=1157514", "title": "Live in Chicago", "text": "Live in Chicago \u00e8 un dvd live dei Guns N' Roses, registrato al Rosemont Horizon di Chicago il 9 aprile 1992 e pubblicato nel 2006."}
