{"id": "1084676", "revid": "80339", "url": "https://it.wikipedia.org/wiki?curid=1084676", "title": "Opera italiana", "text": "La tradizione dell'opera italiana \u00e8 una delle pi\u00f9 celebri della musica lirica nel mondo.\nLe origini.\nLe origini del melodramma risalgono fino all'inizio del XVI secolo negli \"intermedi\" eseguiti fra un atto e l'altro di una commedia recitata e nella cosiddetta \"pastorale drammatica\", o \"tragicommedia\", durante la quale alcuni personaggi intervenivano nell'azione drammatica esprimendosi sia cantando che suonando strumenti. I primi librettisti e compositori che musicarono completamente alcuni spettacoli teatrali, dando origine al melodramma, utilizzarono gli stessi soggetti delle tipologie di spettacolo appena citate, poich\u00e9 poteva essere plausibile che un personaggio si esprimesse cantando solo se esso apparteneva al mondo fantastico ed idilliaco dell'Arcadia.\nLa prima opera interamente in musica, la favola pastorale \"Dafne\" si cominci\u00f2 a progettare in ambiente fiorentino gi\u00e0 nel 1594 per mano del librettista Ottavio Rinuccini con musica di Jacopo Corsi e Jacopo Peri. L'opera fu rappresentata in pubblico nel 1598.\nNegli stessi anni molti altri compositori arrogarono a s\u00e9 il merito di aver dato vita al nuovo tipo di spettacolo: Emilio de' Cavalieri nel 1600 ricorda di aver composto, gi\u00e0 tra l'anno 1590 e il 1596 tre pastorali recitate in musica e Giulio Caccini pubblic\u00f2 di tutta fretta la sua \"Euridice\" prima ancora che fosse rappresentata.\nLe regole per la versificazione osservate dagli stessi Peri e Caccini nel libretto di Rinuccini e rispettate a lungo da quel momento in poi, prevedevano per il recitativo:\nAlle parti corali e alle prime forme di aria era destinata una versificazione molto diversa rispetto a quella dei versi sciolti, che si caratterizzava per:\nGli sviluppi locali.\nMentre l'opera prendeva piede in tutta Italia ed Europa, nacquero nel paese diverse scuole locali, in particolar modo quella romana, veneziana e napoletana.\nScuola romana.\nIl nuovo tipo di spettacolo si diffuse ben presto a Roma, dove operava il noto prelato-librettista Giulio Rospigliosi (diventato poi papa Clemente IX) favorito dalla famiglia toscana dei Barberini, ai vertici della vita mondana romana nei primi decenni del Seicento.\nTra i compositori che operarono in questo periodo si possono ricordare: Luigi Rossi, Michelangelo Rossi, Marco Marazzoli, Paolo Quagliati, Domenico e Virgilio Mazzocchi, Stefano Landi.\nDagli anni trenta del Seicento i soggetti delle opere mutarono fortemente: a quelli della tradizione pastorale e dell'Arcadia, si preferirono quelli dei poemi cavallereschi, generalmente di Ludovico Ariosto e di Torquato Tasso, oppure quelli tratti dall'agiografia cristiana e dalla commedia dell'arte.\nAument\u00f2 il numero dei personaggi e di conseguenza divennero molteplici gli intrecci drammatici. Inoltre si svilupp\u00f2 un nuovo metodo di intonazione dei versi del recitativo, pi\u00f9 adatto alle diverse situazioni scaturite dalla ricca trama e che fosse pi\u00f9 vicino al parlato, ricco di parentetiche a discapito dello stile paratattico che aveva tanto caratterizzato le prime opere fiorentine. Si assistette ad un notevole aumento delle arie virtuosistiche e cariche di effusioni liriche.\nScuola veneziana.\nLa citt\u00e0 di Venezia fu un polo importantissimo per la diffusione dell'opera in musica, perch\u00e9 \u00e8 a Venezia, con l'apertura del primo teatro d'opera pubblico, il Teatro San Cassiano (nel 1637), che questo genere artistico si rivela praticabile ovunque e, non pi\u00f9 destinato ad una \u00e9lite di intellettuali e aristocratici, acquista carattere di intrattenimento.\nA quel tempo l'opera italiana era \"in viaggio\" verso l'estero, in particolare le terre d'oltralpe dell'Europa centrale, compresa Praga in quanto metropoli del Regno boemo.\nI teatri erano gi\u00e0 adibiti alla recita di commedie e vennero solo riadattati da alcune ricche famiglie, per\u00f2 questa tendenza fu di grande importanza perch\u00e9 di fatto ci si dirigeva sempre pi\u00f9 verso una concezione imprenditoriale dell'opera in musica.\nI soggetti della nuova opera in musica erano in genere tratti dalla storia romana e dalle leggende su Troia, per celebrare gli ideali eroici e la nobile genealogia dello Stato veneziano, comunque non mancano vicende amorose e romanzesche.\nLe opere contano per lo pi\u00f9 di tre atti, diversamente da quelle principesche che di norma ne contavano cinque.\nGran parte della versificazione \u00e8 ancora quella del recitativo, tuttavia spesso nei momenti di forte tensione emotiva vi sono frasi melodiche ariose dette arie cavate proprio perch\u00e9 \"tolte\" dal recitativo.\nLe strutture chiuse si incontrano in episodi gioiosi, con personaggi buffi; giovani; damigelle...\nGli operisti che pi\u00f9 contribuirono alla notoriet\u00e0 e allo sviluppo dell'opera veneziana furono Claudio Monteverdi, Francesco Cavalli, Antonio Cesti e Giovanni Legrenzi.\nScuola napoletana.\nNell'area di Napoli, gi\u00e0 dalla prima met\u00e0 del Cinquecento si svilupp\u00f2 una radicata cultura per la composizione e per la musica che porter\u00e0 alla nascita della \"Scuola musicale napoletana\". Quest'ultima sar\u00e0 punto di riferimento accademico e culturale in tutta Europa raggiungendo per\u00f2 il suo apice intorno al XVIII secolo, quando avr\u00e0 il merito di aver fatto nascere l'opera comica e l'opera buffa.\nIn citt\u00e0, nel corso della met\u00e0 del XVI secolo iniziarono ad apparire gi\u00e0 i primi conservatori che diverranno poi punto cardine in tutto il panorama musicale europeo. Questi erano in ordine cronologico il Conservatorio di Santa Maria di Loreto (1537), quello della Piet\u00e0 dei Turchini (1573), dei Poveri di Ges\u00f9 Cristo (1589) e quello di Sant'Onofrio a Porta Capuana (1598).\nL'opera Italiana nel contesto del Barocco boemo.\nL'epoca barocca fu un periodo di grande prosperit\u00e0 per l'opera italiana, la quale ebbe un ruolo molto importante nella storia del Regno boemo.\nL'Italia allora diede all'Europa compositori eccezionali e nuovi generi musicali, ma soprattutto l'opera. Bench\u00e9 questo genere teatral-musicale fosse utilizzato soltanto come abbellimento delle feste private di Firenze nel 1600, con l'apertura del primo teatro dell'opera italiano (Venezia, 1637) divenne accessibile a tutti gli strati sociali. \nDa allora l'opera italiana \"viaggi\u00f2\" anche all'estero, e a Praga (a quel tempo parte del Regno boemo) fu molto importante anche per la cultura dei cittadini.\nSettecento.\nOpera seria.\nDurante il Settecento la vita artistica e culturale italiana fu fortemente influenzata dagli ideali estetici e poetici degli appartenenti all'Accademia dell'Arcadia.\nI poeti arcadici apportarono molte modifiche sul dramma musicale serio italiano, tra cui:\nFra i poeti dell'epoca, quello che godette maggiore fortuna come librettista (e che la mantenne per secoli dopo la sua morte) fu Pietro Metastasio, appartenente all'Accademia dell'Arcadia.\nL'influenza delle teorie arcadiche si pu\u00f2 notare nella tendenza a comporre arie isometriche di ugual numero di versi, dal linguaggio semplice ed eufonico.\nDurante il Settecento il grande sviluppo dell'aria ne accentua il forte distacco dal recitativo, caratterizzato da:\nIl recitativo pi\u00f9 impiegato \u00e8 quello 'secco' o 'semplice', chiamato cos\u00ec perch\u00e9 'semplicemente' accompagnato dal solo basso continuo. Raramente si utilizza quello 'accompagnato' o 'obbligato', nato attorno al 1720, dall'usanza di accompagnare gli 'ariosi' con l'orchestra.\nNella seconda parte del Settecento si assistette, per volont\u00e0 di alcuni sovrani e di esimi compositori e librettisti alle loro dipendenze, al tentativo di fondere l'opera italiana con la 'tragedie lirique' francese.\nQuesto tentativo fu incoraggiato dal ducato di Parma, la corte italiana pi\u00f9 sensibile alla cultura d'oltralpe. Per lo sposalizio di Isabella (figlia di Filippo di Borbone, sposato con la figlia del re di Francia Luigi XV) con Giuseppe arciduca d'Austria, Tommaso Traetta, compositore chiamato a corte dal direttore degli spettacoli e ministro della Real Casa Guillaume du Tillot, compose uno spettacolo teatrale molto vicino allo stile francese. A Vienna per l'occasione si presentarono due feste teatrali. Mesi dopo l'arciduca commission\u00f2 a Traetta la composizione di una festa teatrale per il genetliaco della moglie.\nTutte queste spinte assolutamente positive verso l'opera francese vennero accolte e portate alla loro massima espressione dal compositore tedesco Christoph Willibald Gluck in collaborazione con il librettista italiano Ranieri de' Calzabigi, artefici della cosiddetta 'riforma dell'opera'.\nI caratteri fondamentali dell'opera seria italiana alla fine del Settecento sono:\nOpera buffa.\nL'opera buffa \u00e8 uno stile sviluppatosi nel Settecento a Napoli e prese successivamente piede prima a Roma e poi in tutta Italia fino all'Europa intera. La corrente si svilupp\u00f2 in maniera stabile nella citt\u00e0 partenopea dove si ebbe ancor prima dell'opera buffa, l'opera comica. Napoli, durante il XVIII secolo, fu uno dei centri musicali pi\u00f9 rilevanti di tutto il palcoscenico europeo e simbolo di questa cultura ampiamente radicata in citt\u00e0 sta nella nascita del Real teatro San Carlo.\nQuesta forma inizi\u00f2 a svilupparsi con l'opera \"Il trionfo dell'onore\" di Alessandro Scarlatti nel 1718. Iniziata su libretto in napoletano, venne presto italianizzata con le opere di Scarlatti, Pergolesi (\"La serva padrona\", 1733), Galuppi (\"Il filosofo di campagna\", 1754), Piccinni (\"La Cecchina\", 1760), Paisiello (\"Nina\", 1789), Cimarosa (\"Il matrimonio segreto\", 1792), e la trilogia di Mozart/Da Ponte e, nella prima met\u00e0 del XIX secolo, le grandi opere buffe di Rossini (\"Il barbiere di Siviglia\", 1816 e \"La Cenerentola\", 1817) e Donizetti (\"L'elisir d'amore\", 1832 e \"Don Pasquale\", 1843). Con questi grandi compositori il genere dell'opera buffa raggiunger\u00e0 l'apice del successo per poi declinare dopo la met\u00e0 del XIX secolo, nonostante il \"Falstaff\" di Giuseppe Verdi sia andato in scena nel 1893.\nI primi compositori di opere buffe furono Giovanni Battista Pergolesi, Nicola Bonifacio Logroscino, Baldassare Galuppi, Alessandro Scarlatti, Leonardo Vinci, Leonardo Leo e Francesco Feo. Il lavoro di costoro, tutti operanti a Napoli o Venezia, venne poi ripreso ed ampliato da Niccol\u00f2 Piccinni, Giovanni Paisiello e Domenico Cimarosa.\nL'opera buffa si distingue da quella seria per molteplici caratteristiche:\nNella seconda parte del Settecento l'opera comica deve la sua fortuna alla collaborazione del drammaturgo Carlo Goldoni con il musicista Baldassare Galuppi.\nGrazie a Goldoni l'opera comica acquisisce molta pi\u00f9 dignit\u00e0 dell'intermezzo; egli infatti ne fissa l'organizzazione formale in 2-3 atti, creando libretti per opere di ampio respiro, che differiscono significativamente da quelle del primo Settecento per la complessit\u00e0 delle trame e della psicologia dei personaggi tra i quali se ne annoverano alcuni di seri, a discapito di quelli caricaturati in maniera esasperata. Ora vi sono presenti anche intrecci amorosi, trame che vedano al loro centro il conflitto tra le diverse classi sociali e anche spunti autoreferenziali. Il pi\u00f9 famoso lavoro congiunto di Goldoni e Galuppi \u00e8 \"Il filosofo di campagna\" (1754).\nDalla collaborazione di Goldoni con un altro famoso compositore, Niccol\u00f2 Piccinni, nacque con \"La Cecchina\" (1760) il genere semiserio, che vede agire durante lo spettacolo due personaggi buffi, due nobili e due mezzi caratteri.\nLa versificazione goldoniana \u00e8 caratterizzata da uno stile pi\u00f9 omogeneo rispetto a quello polimetrico dei lavori precedenti.\nPer lo sviluppo dell'opera comica ebbe una notevole importanza la 'farsa in un atto', un tipo di spettacolo musicale inizialmente pensato come riassunto di un'opera comica di grandi dimensioni, ma che col tempo acquisisce sempre di pi\u00f9 la propria dignit\u00e0, divenendo un genere a s\u00e9 stante, caratterizzato da: una vocalit\u00e0 nettamente virtuosistica; l'affinamento dell'orchestrazione; la grande importanza affidata alla regia; la presenza di equivoci e sorprese durante l'azione.\nOttocento e Novecento.\nDurante l'Ottocento ebbero molta fortuna le opere di autori quali Gioachino Rossini, Vincenzo Bellini, Gaetano Donizetti e Giuseppe Verdi.\nIn generale i delle opere di questo periodo furono influenzati dalla letteratura nazionale ma anche dal nascente romanticismo europeo e da William Shakespeare di conseguenza le trame sono spesso basate sui moti interiori dei personaggi, non di rado protagonisti di storie d'amore passionali e azioni tragiche. Le figure pi\u00f9 presenti sono quelle del tiranno e della donna innamorata. All'opera comunque francese si debbono i molteplici effetti spettacolari e i colpi di scena. Il libretto consta di norma di 2-3 atti.\nDurante l'Ottocento si stabil\u00ec un preciso rapporto tra il ruolo del cantante e la sua voce:\nFino a quasi la met\u00e0 del XIX secolo la metrica dei libretti era caratterizzata dal prevalente utilizzo di versi parisillabi, assai incisivi e adatti al nuovo tipo di situazione scenica. Il testo \u00e8 generalmente molto essenziale. Molto utilizzata \u00e8 la quadratura isometrica.\nDalla met\u00e0 del secolo in poi, molti librettisti cominciarono a sperimentare nuove strutture metriche pi\u00f9 flessibili: molteplici sono le strofe polimetriche, i versi con sillabe dispari e le forme metriche mescolate tra loro.\nL'organizzazione formale del melodramma ottocentesco si fonda su quella che Abramo Basevi ha definito \"solita forma\".\nSullo scorcio dell'Ottocento e nei primi decenni del Novecento i maggiori compositori che si dedicarono al melodramma e furono importanti esponenti del verismo musicale furono: Pietro Mascagni, Ruggero Leoncavallo, Umberto Giordano, Francesco Cilea e soprattutto Giacomo Puccini.\nI critici li hanno accomunati con l'epiteto di Giovane Scuola e, a partire da \"Cavalleria rusticana\" di Mascagni, alcuni di loro hanno seguito la via dell'opera verista, che ebbe particolare fortuna nell'ultimo decennio del XIX secolo.\nI librettisti prendono spunto dal romanticismo d'oltralpe; dalla scapigliatura (alcuni librettisti, tra cui Antonio Ghislanzoni, Arrigo Boito, e Ferdinando Fontana, erano degli scapigliati); dal naturalismo francese di \u00c9mile Zola; dal verismo di Verga. I soggetti e il linguaggio sono quelli della vita quotidiana, nella riproduzione della quale gli spettatori possano identificarsi. L'opera verista \u00e8 caratterizzata da una passionalit\u00e0 drammatica e straziante, da storie truculente di intrighi familiari e gelosie. Si hanno anche opere con soggetti storici o esotici.\nSulla linea (gi\u00e0 adottata dal tardo Verdi) di rottura del susseguirsi di versi isosillabici, specie se parisillabi, lo sperimentalismo dei librettisti tra Ottocento e Novecento si fa sempre pi\u00f9 forte. La metrica \u00e8 assolutamente flessibile, e mutante.\nDal punto di vista musicale la struttura \u00e8 estremamente scorrevole, le arie sono concise, i periodi melodici spesso interrotti. La vocalit\u00e0 \u00e8 stentorea e spinta, le note acute vengono prese di scatto e spesso subito interrotte, per ottenere un effetto pi\u00f9 naturalistico, pi\u00f9 vicino al parlato. Notevole \u00e8 l'impiego delle masse orchestrali, spesso dedite a far trasparire melodie esotiche o dal colore locale (in questa tendenza si nota molto l'influsso di opere francesi come la \"Carmen\" di Bizet)."}
{"id": "1084694", "revid": "1117619", "url": "https://it.wikipedia.org/wiki?curid=1084694", "title": "Notturno (racconto)", "text": "Notturno (\"Nightfall\"), tradotto anche col titolo Cade la notte, \u00e8 un racconto di fantascienza pubblicato nel 1941 dallo scrittore Isaac Asimov. L'idea del racconto nacque da una discussione fra l'editore John W. Campbell e Asimov a proposito di una citazione di Ralph Waldo Emerson:\nNel 1968 venne giudicato dalla Science Fiction Writers of America come il miglior racconto di fantascienza scritto prima dell'istituzione del Premio Nebula nel 1965, inserendolo nell'antologia \"The Science Fiction Hall of Fame, Volume One, 1929\u20131964\". Da questo racconto nel 1990 venne tratto un romanzo omonimo scritto a quattro mani da Asimov e Robert Silverberg.\nIl racconto venne pubblicato in italiano per la prima volta nel 1962.\nTrama.\nIl pianeta Lagash (Kalgash, nel romanzo del 1990) \u00e8 illuminato da sei soli (Alpha, una nana gialla simile al nostro Sole, Gamma, una nana rossa, Beta e Delta, un sistema binario di due stelle bianche di classe A o F, e un altro sistema binario di due stelle blu di classe A, B o O di cui non viene dato il nome) ed il Buio \u00e8 sconosciuto. Il Culto, una setta religiosa, profetizza che l'Oscurit\u00e0 e l'apparizione delle Stelle annunceranno la fine del mondo. Alcuni sviluppi scientifici sembrano concordare con la previsione religiosa, ma non sono affermati nella comunit\u00e0 scientifica. Le ricerche archeologiche sembrano indicare un carattere ciclico della storia del pianeta: una successione di civilt\u00e0 giunte a vertici paragonabili a quella dell'epoca del racconto e tutte sistematicamente distrutte. La Legge di Gravitazione Universale, appena scoperta, permette di ipotizzare l'esistenza di una luna: un'eventuale eclissi di uno dei soli in un momento preciso, quando tutti gli altri cinque sono tramontati, potrebbe condurre al Buio. Questa eventualit\u00e0 porterebbe certamente ad uno stato di follia collettiva, come dimostrato da un'attrazione sperimentale in un luna park, ove ai fruitori si faceva fare un giro in rotaia in un luogo chiuso, dal buio pesto, dalla quale la gente usciva sconvolta. L'ipotesi dello scienziato protagonista \u00e8 che la civilt\u00e0 umana del pianeta progredisca naturalmente, ma ad ogni rarissima eclissi di sole coincidente col tramonto degli altri cinque, si generi uno stato di cos\u00ec enorme sconvolgimento mentale nelle persone, da indurre gli individui ad uno stato bestiale e ferino, a distruggere tutto e appiccare fuoco ovunque, pur di poter illuminarsi. Pertanto tutti, nella squadra di scienziati che lo segue impiegano i propri averi nella costruzione di un bunker, riparato ed illuminato internamente, equipaggiato di viveri e libri di ogni genere, nel quale custodire poche care persone, destinate a recuperare il sapere collettivo, una volta terminato il cataclisma; con la consegna di non aprire assolutamente prima che sia trascorso il tempo precalcolato.\nNel libro la narrazione procede con gli occhi di un giornalista venuto ad indagare su questo bizzarro pool di scienziati che ha dato retta ai dogmi del Culto. Quando la notte cala, l'agitazione si diffonde sul pianeta e, come previsto, conduce ad una follia distruttiva ed omicida, mentre astronomi, scienziati e il giornalista rimangono nell'Osservatorio Astronomico per assistere all'eclissi. Per far fronte al Buio, sono provvisti di torce rudimentali (bisogna considerare che non erano mai servite prima di allora) inventate da due studenti universitari. Quando gi\u00e0 si vede il sole cominciare a oscurarsi, la gente della citt\u00e0, guidata dai sacerdoti del Culto, si dirige verso l'Osservatorio. Le persone sono fuori di s\u00e9 per il terrore dell'oscurit\u00e0 e per proteggersi da essa hanno anche appiccato numerosi incendi in citt\u00e0. L'opera si conclude con un finale aperto, ma che fa benissimo immaginare la fine della civilt\u00e0."}
{"id": "1084696", "revid": "8314188", "url": "https://it.wikipedia.org/wiki?curid=1084696", "title": "Libera associazione", "text": ""}
{"id": "1084719", "revid": "59912", "url": "https://it.wikipedia.org/wiki?curid=1084719", "title": "Venere Bianca", "text": ""}
{"id": "1084720", "revid": "59912", "url": "https://it.wikipedia.org/wiki?curid=1084720", "title": "La Venere Bianca", "text": ""}
{"id": "1084722", "revid": "880789", "url": "https://it.wikipedia.org/wiki?curid=1084722", "title": "Alberi, Inverno", "text": "Alberi, Inverno \u00e8 un dipinto di Georges-Pierre Seurat. Eseguito verso il 1883, \u00e8 esposto al Museo d'Orsay di Parigi"}
{"id": "1084726", "revid": "88872", "url": "https://it.wikipedia.org/wiki?curid=1084726", "title": "Autoritratto (Rubens)", "text": "Autoritratto \u00e8 un dipinto a olio su tela (109,5x85 cm) realizzato tra il 1638 ed il 1639 da Pieter Paul Rubens.\n\u00c8 conservato nel Kunsthistorisches Museum di Vienna."}
{"id": "1084727", "revid": "1371684", "url": "https://it.wikipedia.org/wiki?curid=1084727", "title": "Bagnanti (C\u00e9zanne 1899)", "text": "Bagnanti \u00e8 un dipinto a olio su tela (22x33 cm) realizzato tra il 1899 ed il 1900 dal pittore francese Paul C\u00e9zanne.\n\u00c8 conservato nel Mus\u00e9e d'Orsay di Parigi."}
{"id": "1084729", "revid": "84184", "url": "https://it.wikipedia.org/wiki?curid=1084729", "title": "Cristo in casa di Marta e Maria (Vermeer)", "text": "Cristo in casa di Marta e Maria \u00e8 un dipinto a olio su tela (160x142 cm) attribuito a Jan Vermeer, databile al 1656 circa e conservato nella National Gallery of Scotland di Edimburgo. L'opera \u00e8 firmata \"IV Meer\" in basso a sinistra, seguito da una data leggibile forse come 1665 o 1656.\nStoria.\nTra le opere dubitativamente attribuite alla produzione iniziale del pittore, assieme a \"Diana e le ninfe\" e la \"Santa Prassede\", questa \u00e8 quella che ha raccolto pi\u00f9 consensi dalla critica.\nApparve sul mercato a fine Ottocento e nel 1901 fu restaurata ed esposta dai mercanti d'arte Forbes&amp;Paterson di Londra, riscoprendo la firma. Nel catalogo dell'epoca, al n. 1, \u00e8 ricordata come appartenente a William Allan Coats. La tela suscit\u00f2 l'interesse del direttore Abraham Bredius e del vicedirettore Willem Martin della Mauritshuis che avevano nel loro museo un'opera con la stessa firma \"Van der Meer\", \"Diana e le ninfe\", che all'epoca veniva incertamente attribuita al pittore Johan van der Meer di Utrecht, un omonimo di Vermeer di Delft che, quando la sua figura era ancora in ombra, veniva spesso chiamato in causa.\nPoco dopo che l'erede di Coats lasci\u00f2 il dipinto al museo di Edimburgo, Bredius formul\u00f2 con entusiasmo l'attribuzione al Vermeer che oggi conosciamo, usando parole che saranno poco dissimili da quelle che, quarant'anni dopo, us\u00f2 per accettare nel catalogo dell'artista la \"Cena in Emmaus\" del falsario Han van Meegeren.\nNegli anni cinquanta uno studio pi\u00f9 ragionato sulle opere di Vermeer come quello di Pieter T. A. Swillen, notando la diversit\u00e0 della firma da quelle ritenute autentiche e quella del formato e del tema religioso, escluse nettamente l'autografia. Tantomeno la stesura del colore, fluida e rapida, n\u00e9 lo sfondo approssimativo, appaiono ascrivibili al pittore, nonostante si registrino ancora opinioni contrarie come quella di Arthur K. Wheelock Jr che, ammettendo la distanza dalle oepre pi\u00f9 note di Vermeer, ipotizzava un periodo giovanile italianeggiante, del quale non esistono prove documentarie. Un'altra ipotesi, su basi puramente stilistiche, \u00e8 che Vermeer possa essersi ispirato al pittore Erasmus Quellinus di passaggio verso Anversa.\nDescrizione e stile.\nIl soggetto dell'opera \u00e8 l'episodio evangelico che narra la visita di Ges\u00f9 nell'abitazione di Marta di Betania e della sorella Maria. Nel \"Vangelo secondo Luca\" si narra di come le due sorelle accolgano Ges\u00f9 in casa, ma mentre Marta si occupa delle faccende domestiche, Maria si siede ad ascoltare la parola di Ges\u00f9. Marta se ne lamenta con Ges\u00f9, ma questi le risponde: \u00abMarta, Marta, tu ti preoccupi e ti agiti per molte cose, ma una sola \u00e8 la cosa di cui c'\u00e8 bisogno. Maria si \u00e8 scelta la parte migliore, che non le sar\u00e0 tolta\u00bb.\nGes\u00f9 appare seduto sulla destra, mentre si volge per parlare a Marta che si sporge dal tavolo, abbracciando un cesto col pane. Maria ascolta seduta in basso a sinistra, con la testa appoggiata alla mano e il gomito puntellato sull'anca. La prima donna rappresenta la vita attiva, mentre la seconda quella contemplativa, ovvero virt\u00f9 terrena e spirituale. Il pane sarebbe simbolo dell'eucaristia e sottintenderebbe il messaggio che per ottenere la salvezza non basta la fede (rappresentata da Maria), ma servono anche le opere buone e gli atti di misericordia (Marta).\nUn tappeto spunta come copritavola, coperto al centro da una tovaglia bianca. Sono stati rintracciati spunti e prestiti da vari altri pittori, che fanno pensare a una sorta di \"pastiche\". I pittori pi\u00f9 vicini a questo tipo di rappresentazione sono comunque i caravaggisti di Utrecht, quali Hendrick ter Brugghen e Abraham Bloemaert."}
{"id": "1084730", "revid": "1305772", "url": "https://it.wikipedia.org/wiki?curid=1084730", "title": "Davanti al manicomio di Saint-R\u00e9my", "text": "Davanti al manicomio di Saint-R\u00e9my \u00e8 un dipinto a olio su tela (58x45 cm) realizzato nel 1889 da Vincent van Gogh. Si trova presso il Museo d'Orsay di Parigi.\nNell'opera \u00e8 raffigurato il fronte del reparto maschile del manicomio di Saint-R\u00e9my. Vincent parla di questo dipinto nella Lettera 613.\nDurante il ricovero, a Vincent era permesso dipingere, anche al di fuori dell'ospedale, accompagnato da un inserviente."}
{"id": "1084731", "revid": "260676", "url": "https://it.wikipedia.org/wiki?curid=1084731", "title": "Donna che legge una lettera davanti alla finestra", "text": "La Donna che legge una lettera davanti alla finestra \u00e8 un olio su tela (83x64,5 cm) di Jan Vermeer, databile al 1657 circa e conservato nella Gem\u00e4ldegalerie di Dresda.\nStoria.\nL'opera entr\u00f2 nella raccolta dell'elettorato di Sassonia nel 1742, sotto Augusto III, assieme a un gruppo di dipinti acquistati a Parigi poco prima. Attribuito a Rembrandt o alla sua scuola (come Govaert Flinck), fu dato poi a Pieter de Hooch e restituito a \"Van der Meer di Delft\" nel 1806. Nel 1862 fu ipoteticamente associato alla descrizione della \"donna che legge in una stanza\" ricordata nel catalogo dell'asta di Pieter van der Lip ad Amsterdam del 1712, dove venne aggiudicata per la considerevole somma di 112 fiorini.\nDurante un restauro nel 2018 \u00e8 riemerso sullo sfondo della parete dipinta il quadro di un \"Cupido\", del tutto simile a quello della \"Donna in piedi alla spinetta\" e del \"Concerto interrotto\" (cosa che farebbe ridiscutere anche la datazione delle opere).\nDescrizione e stile.\nIn una stanza illuminata da una finestra sulla sinistra una donna in secondo piano sta leggendo una lettera in piedi. Il suo volto, che \u00e8 assorto nella lettura, si riflette nel vetro della finestra aperta, sul quale \u00e8 scostata anche una tenda rossa. Forse la donna raffigurata \u00e8 la moglie dell'artista Chatarine Bolnes. In primissimo piano una tenda verdognola corre retta da anelli infilati a un'asta, separando idealmente la scena dallo spettatore, secondo un'impostazione \"teatrale\" che ha antica origine nei Paesi Bassi: si trova ad esempio, tra i tanti dipinti, nell\"Adorazione dei pastori\" di Hugo van der Goes, ma fu usata anche da Rembrandt. \nTra la tenda e la ragazza sta un tavolo coperto da un pesante tappeto orientale di lana, in parte scostato per movimentare la composizione (come nella \"Mezzana\" e nella \"Giovane donna assopita\"), cos\u00ec anche da ribaltare parzialmente il bacile metallico con la frutta che vi \u00e8 poggiato sopra. Nell'angolo, infine, si vede una sedia con schienale coperto di cuoio, fissata da piccole borchie e con elementi leonini intagliati, un oggetto di casa Vermeer che si trova, con qualche variante, in numerosi altri dipinti dell'artista, tra cui la \"Ragazza assopita\". Con quest'ultimo dipinto sono molti gli oggetti in comune, tanto che potrebbe trattarsi della stessa stanza ritratta da una prospettiva diversa. \nLo sfondo \u00e8 una parete chiara illuminata dalla luce della finestra, su cui si proiettano le ombre della donna e della vetrata (da notare come il volto della ragazza, per dare maggior risalto, sia in corrispondenza di uno sfondo ombroso). Sulla parete si trovava un dipinto con \"Cupido\" - di cui si nota un alone - successivamente coperto. Per lungo tempo si \u00e8 ritenuto che la rimozione fosse opera dell'autore stesso, ma recenti restauri hanno invece rivelato che la modifica avvenne molti anni dopo la sua morte.\nMolti elementi, in questa che \u00e8 considerato il primo dipinto nello stile pi\u00f9 tipico di Vermeer, saranno poi ripresi nella sua produzione futura: dallo schema della stanza agli effetti di luce, che ricreano con meticolosit\u00e0 la consistenza dei vari materiali. L'illuminazione concentra tutta l'attenzione sulla protagonista e sulle sue emozioni, che sembrano affiorare in un impercettibile sorriso, svelandone i sentimenti con garbata finezza. L'atmosfera sospesa e silenziosa \u00e8 gi\u00e0 quella tipica poesia dei capolavori dell'artista. Probabilmente questa svolta matur\u00f2 attraverso i contatti con Gerard ter Borch e lo studio delle opere di Carel Fabritius. Anche la tecnica appare pi\u00f9 avanzata, con piccoli tocchi puntiformi di colore chiaro, anche molto corposi, che rendono i pi\u00f9 delicati rialzi di luce."}
{"id": "1084732", "revid": "880789", "url": "https://it.wikipedia.org/wiki?curid=1084732", "title": "Foresta di Barbizon", "text": "Foresta di Barbizon (For\u00eat de Barbizon) \u00e8 un dipinto a olio su tavola (16x25 cm) realizzato nel 1883 ca. da Georges-Pierre Seurat\nFa parte della collezione Lewyt di New York, questo dipinto venne realizzato durante un viaggio a Barbizon nella foresta di Fontainebleau."}
{"id": "1084733", "revid": "399", "url": "https://it.wikipedia.org/wiki?curid=1084733", "title": "L'indolente", "text": "L'indolente (\"Femme assoupie sur un lit ou L'Indolente \") \u00e8 un dipinto a olio su tela (93x108 cm) realizzato nel 1899 circa dal pittore francese Pierre Bonnard.\n\u00c8 conservato nel Mus\u00e9e d\u2019Orsay di Parigi.\n\" L'indolente \" nella cultura di massa.\nIl dipinto viene riportato sulla prima di copertina de \" I fiori del male\" di Baudelaire nell'edizione \" G.T. E. Newton\" del 1988. "}
{"id": "1084734", "revid": "827882", "url": "https://it.wikipedia.org/wiki?curid=1084734", "title": "Tabloid", "text": "Tabloid \u00e8 un termine polivalente usato nel campo dell'editoria che deriva dal formato cartaceo ANSI B, precedentemente denominato \"formato tabloid\". Misura 279,4 \u00d7 431,8 mm (11 \u00d7 17 pollici).\nI formati.\nI pi\u00f9 diffusi formati cartacei giornalistici (formato carta e non area stampata) espressi in millimetri sono:\nUsi del termine.\nTabloid pu\u00f2 comunque essere riferito, e particolarmente nel Regno Unito, a giornali: \nIl formato tabloid \u00e8 particolarmente popolare in USA e Gran Bretagna e misura 17 \u00d7 11 pollici, ovvero 431,8 mm \u00d7 279,4 mm. \u00c8 pi\u00f9 piccolo delle due grandezze standard dei giornali; i giornali pi\u00f9 grandi, dal \"formato lenzuolo\" o \"broadsheet\", sono tradizionalmente associati ad un giornalismo di \"alta qualit\u00e0\", anche se alcuni periodici \"di qualit\u00e0\" hanno adottato il formato tabloid. \"The Guardian\" e \"la Repubblica\", uno dei primi formati tabloid in Italia, hanno inoltre adottato il formato berlinese (formato intermedio tra il \"tabloid\" e il \"broadsheet\").\nStoria.\nIl nome pu\u00f2 derivare dal marchio del 1884 dell'azienda farmaceutica Wellcome, celebre per produrre dei farmaci che sembravano pastiglie (\"tablet-like\"). La particolarit\u00e0 per l'epoca, di queste pastiglie compresse venne presto applicata ad altri piccoli oggetti e al giornalismo \"compresso\" che condensava le storie in un formato semplice e leggero. L'etichetta di \"giornalismo da tabloid\" (1901) ha preceduto l'avvento dei giornali dal formato piccolo che contenevano il suddetto tipo di giornalismo (1918).\nUn pioniere del giornalismo da tabloid fu Alfred Harmsworth (1865-1922), che pubblic\u00f2 un gran numero di periodici con un prezzo molto accessibile andando incontro ai gusti del pubblico. Harmsworth us\u00f2 i suoi tabloid per influenzare l'opinione pubblica, ad esempio, contribuendo a far cadere il governo britannico del Primo Ministro Herbert Henry Asquith nel 1915.\nIl tabloid nel mondo.\nQuesto stile di giornalismo e di formato editoriale \u00e8 stato esportato in varie nazioni, con alcune differenze sostanziali.\nStati Uniti.\nI quotidiani in formato tabloid, negli Stati Uniti, nascono con la fondazione del \"New York Daily News\" nel 1919. Rispetto a quelli britannici sono meno orientati verso il sensazionalismo e lo scandalo; comunque, dall'acquisto del \"New York Post\" da parte di Rupert Murdoch nel 1976, il suddetto quotidiano \u00e8 diventato un modello di tabloid dallo stile britannico.\nAltri celebri tabloid statunitensi sono il \"Philadelphia Daily News\", il \"Chicago Sun-Times\", il \"Rocky Mountain News\", il \"Boston Herald\", il \"Village Voice\", e il \"Newsday\".\nInoltre, anche se non rispettano il classico formato, esistono periodici considerati tabloid (nello specifico \"supermarket tabloid\", ovvero \"tabloid da supermercato\") per gli argomenti trattati che sono quasi esclusivamente incentrati sul gossip. Alcuni esempi sono il \"National Enquirer\" e \"Weekly World News\".\nEuropa.\nIn Gran Bretagna tre giornali in broadsheet hanno optato per il tabloid: \"The Independent\", \"The Times\", e \"The Scotsman\", anche se vengono chiamati \"giornali compact\" per evitare la concezione negativa del tabloid. \nNei Paesi Bassi, molti quotidiani hanno cominciato a pubblicare versioni in formato tabloid, inclusi quotidiani \"di alta qualit\u00e0\".\nIn Russia e Ucraina i maggiori quotidiani in lingua inglese come il \"Moscow Times\" o il \"Kiev Post\" utilizzano il formato tabloid.\nIn Italia molti quotidiani a diffusione nazionale vengono stampati in formato tabloid, ma quasi mai sono associati al tabloid di stampo britannico per gli argomenti e gli stili trattati. Infatti in Italia, per quanto riguarda scandali di cronaca rosa o mondana e sensazionalismo sono pi\u00f9 popolari i periodici settimanali. Uno dei primi tabloid italiani fu \"L'Occhio\", pubblicato tra il 1979 e il 1981. Oggi escono in formato tabloid tutti i quotidiani italiani a diffusione gratuita.\nAsia.\nIl maggiore quotidiano israeliano, \"Yediot Aharonot\", utilizza il formato tabloid.\nIn Cina i tabloid sono diventati estremamente popolari da met\u00e0 degli anni novanta ed hanno messo a dura prova i limiti della censura di stampa prendendo posizioni critiche nei confronti del governo e puntando su un giornalismo investigativo.\nPeriodici scandalistici.\nUn uso recente del termine \"tabloid\" si riferisce a periodici settimanali o semi-settimanali in formato tabloid. Si distinguono dai quotidiani per uno stile diretto e votato ad un punto di vista \"alternativo\". Altri fattori che li distinguono sono la frequenza di pubblicazione pi\u00f9 bassa e il fatto che spesso siano gratis. Inoltre tendono a concentrarsi su fatti locali, talvolta anche di quartiere. \nIn una concezione pi\u00f9 globale il termine \"tabloid\" si riferisce a giornali (di varie frequenze di pubblicazione e vari formati) che enfatizzano scandali che coinvolgono i VIP o notizie scabrose. Spesso, questo tipo di giornalismo \u00e8 al limite della diffamazione, a causa della diffusione di notizie riguardanti personaggi pubblici e alle loro vite private, spesso in relazione all'uso di droga e pratiche sessuali. Accade spesso, infatti, che tali giornali vengano denunciati e/o querelati dai diretti interessati.\nIn Gran Bretagna \u00e8 nato il termine \"red top\", riferito ai tabloid con la testata in rosso, come il \"Daily Mirror\" o il \"The Daily Star\", opposti ai \"black top\", come il \"Daily Express\" e \"Daily Mail\". I \"red top\" sono di solito pi\u00f9 semplici a livello linguistico, con largo uso di foto, e sono diretti ad un pubblico curioso ed appassionato di storie intriganti legate a personaggi conosciuti."}
{"id": "1084735", "revid": "729019", "url": "https://it.wikipedia.org/wiki?curid=1084735", "title": "La Porte Saint-Martin", "text": "La Porte Saint-Martin \u00e8 un dipinto (69,2x80 cm) realizzato nel 1909 circa da Maurice Utrillo.\n\u00c8 conservato nella Tate Gallery di Londra."}
{"id": "1084736", "revid": "123177111", "url": "https://it.wikipedia.org/wiki?curid=1084736", "title": "La chiesa di Moret", "text": "La chiesa di Moret \u2013 Sera \u00e8 un dipinto a olio su tela (82 x 101\u00a0cm) realizzato nel 1894 dal pittore inglese Alfred Sisley, oggi conservato al Petit Palais, a Parigi. L'opera venne realizzata negli ultimi anni di vita dell'artista, durante la sua residenza a Moret-sur-Loing.\nLa citt\u00e0 di Parigi acquis\u00ec il dipinto nel 1896, in seguito alla sua esposizione al salone della Soci\u00e9t\u00e9 Nationale des Beaux-Arts."}
{"id": "1084737", "revid": "2187918", "url": "https://it.wikipedia.org/wiki?curid=1084737", "title": "Crocifissione (Tintoretto)", "text": "La Crocifissione \u00e8 un dipinto del pittore veneziano Tintoretto realizzato circa nel 1565 e conservato nella Scuola Grande di San Rocco a Venezia.\nStoria e descrizione.\n\u00c8 conservato nella Scuola Grande di San Rocco a Venezia. La tela misura 5x12 m e nonostante queste grandi dimensioni Tintoretto impieg\u00f2 soltanto un anno per completarla. L'autore aveva dipinto una tela troppo lunga rispetto alla parete e di conseguenza la parte finale era stata ripiegata. Cos\u00ec \u00e8 rimasta per secoli, fino a un restauro agli inizi del 1900 successivo a un incendio, quando si \u00e8 scoperta questa parte piegata.\nLa costruzione prospettica si articola tramite il chiasmo: due linee diagonali convergono dal basso verso il centro e, al contrario, altre due linee diagonali risalgono dal centro verso lo spettatore.\nLa figura di Ges\u00f9 Cristo che \u00e8 posta centralmente \u00e8 isolata, rifacendosi dunque alla solitudine della sua morte; \u00e8 circondato da una folla di persone che vanno e vengono continuamente.\nLa Madonna, tra le Pie donne, sviene e si abbandona tra le braccia di quest'ultime.\nIl cielo \u00e8 plumbeo come la mezzanotte e il terreno \u00e8 luminoso di luce divina, scenario raffigurato come nella narrazione evangelica.\nIl filosofo francese Jean-Paul Sartre, che aveva ribattezzato Tintoretto \"le sequestr\u00e9 de Venise\", aveva scritto, a proposito della Crocifissione della Scuola Grande di San Rocco, la frase dalla quale non a caso prende avvio il film \"Portrait of an artist\" di Didier Baussy: \"Questo squarcio giallo del cielo sopra il Golgota il Tintoretto non l'ha scelto per significare l'angoscia, n\u00e9 tanto meno per provocarla: esso \u00e8 angoscia e, a un tempo, cielo giallo\" ."}
{"id": "1084738", "revid": "125941829", "url": "https://it.wikipedia.org/wiki?curid=1084738", "title": "Mos\u00e8 con le tavole della legge", "text": "Mos\u00e8 con le tavole della legge \u00e8 un dipinto a olio su tela (168,5x136,5\u00a0cm) realizzato nel 1659 dal pittore Rembrandt Harmenszoon Van Rijn.\n\u00c8 conservato nel Staatliche Museen di Berlino.\nL'opera \u00e8 firmata e datata \"REMBRANDT F. 1659\".\nMos\u00e8 \u00e8 raffigurato dall'artista con le tavole della Legge alzate sopra la testa. Questo atteggiamento pu\u00f2 avere due interpretazioni, entrambe plausibili all'interno del racconto biblico. Sulle sacre tavole si fa riferimento a un misterioso cavallo alato, che sarebbe servito da trasporto alle anime.\nRicevuti i Dieci Comandamenti, Mos\u00e8 scese dal Sinai e trov\u00f2 il Popolo di Israele in adorazione di un vitello d'oro: dinnanzi a questo affronto, scagli\u00f2 le Tavole per la rabbia provata, distruggendole. Nel dipinto, per\u00f2, Mos\u00e8 ha un'espressione che \u00e8 difficile definire adirata: per questo \u00e8 possibile che Rembrandt abbia inteso raffigurare il momento in cui il Patriarca mostr\u00f2 le Leggi al suo popolo."}
{"id": "1084739", "revid": "1415269", "url": "https://it.wikipedia.org/wiki?curid=1084739", "title": "Nudo al bagno con cagnolino", "text": "Nudo al bagno con cagnolino \u00e8 un dipinto di realizzato tra il 1941 ed il 1946 da Pierre Bonnard.\n\u00c8 conservato nel Carnegie Museum of Art di Pittsburgh.\nBonnard dipinge la moglie Marthe mentre \u00e8 immersa nella vasca."}
{"id": "1084740", "revid": "114408950", "url": "https://it.wikipedia.org/wiki?curid=1084740", "title": "Ritratto di Cornelis Claeszoon Anslo e di sua moglie Aaltje Schouten", "text": "Ritratto di Cornelis Claeszoon Anslo e di sue moglie Aaltje Schouten \u00e8 un dipinto a olio su tela (176x210 cm) realizzato nel 1641 da Rembrandt Harmenszoon Van Rijn. \u00c8 conservato nel Staatliche Museen di Berlino, nella Gem\u00e4ldegalerie. L'opera \u00e8 firmata e datata \"REMBRANDT F. 1631\".\nDescrizione e stile.\nIl duplice ritratto \u00e8 insolito: anzich\u00e9 presentare i committenti in una posa statica, com'era convenzione, Rembrandt scelse di raffigurarli in azione. Cornelio Anslo era un predicatore e la presenza dei libri sullo scrittoio sottolinea la sua conoscenza della Bibbia: \u00e8 rappresentato mentre parla alla moglie, sottolineando l'enfasi del discorso con un movimento del braccio sinistro. La moglie Aaltje lo ascolta composta. La ricchezza dei committenti \u00e8 evidenziata da vari elementi: i libri, presenti in grandi quantit\u00e0 nella stanza, il drappo che copre lo scrittoio, il giuppone foderato di pelliccia del predicatore, la stoffa preziosa del vestito della signora e il suo fazzoletto orlato di fine merletto.\nL\u2019insegnamento del predicatore non si limitava ad annunciare la Parola di Dio soltanto all\u2019assemblea dei fedeli, ma anche ai propri familiari, ed \u00e8 in questo contesto che egli scelse di farsi ritrarre, mentre spiega alla propria consorte alcuni passi della Bibbia aperta di fronte a lui, evidenziando cos\u00ec un\u2019importante tesi mennonita, secondo la quale il Vangelo deve essere predicato con le parole (che sono spirituali e immortali) e non con le immagini (materiali e mortali)."}
{"id": "1084741", "revid": "767487", "url": "https://it.wikipedia.org/wiki?curid=1084741", "title": "Ritratto dell'infanta Margherita", "text": "Ritratto dell'infanta Margherita (L'infanta Margherita a tre anni) \u00e8 un dipinto a olio su tela (115x91 cm) realizzato nel 1655 da Diego Vel\u00e1zquez.\n\u00c8 conservato nel Fundaci\u00f3n Casa de Alba di Madrid."}
{"id": "1084742", "revid": "530538", "url": "https://it.wikipedia.org/wiki?curid=1084742", "title": "Sacra Famiglia (Rembrandt)", "text": "Sacra Famiglia \u00e8 un dipinto a olio su tela (183,5x123,5\u00a0cm) realizzato nel 1635 circa da Rembrandt Harmenszoon Van Rijn.\n\u00c8 conservato nella Alte Pinakothek di Monaco.\nL'opera \u00e8 firmata e datata \"REMBRANDT F. 163(.)\"."}
{"id": "1084743", "revid": "767487", "url": "https://it.wikipedia.org/wiki?curid=1084743", "title": "Saskia in veste di Flora", "text": "Saskia in veste di Flora \u00e8 un dipinto a olio su tela (124,7x100,4\u00a0cm) realizzato nel 1634 dal pittore Rembrandt Harmenszoon Van Rijn.\n\u00c8 conservato nel Museo dell'Ermitage di San Pietroburgo.\nL'opera \u00e8 firmata e datata \"REMBRANDT F(..)34\"."}
{"id": "1084744", "revid": "185284", "url": "https://it.wikipedia.org/wiki?curid=1084744", "title": "Soldato con ragazza sorridente", "text": "Il Soldato con ragazza sorridente \u00e8 un dipinto a olio su tela (50,5x46 cm) di Jan Vermeer, databile al 1658 circa e conservato nella Frick Collection di New York.\nStoria.\nForse si tratta del \"soldato con una ragazza che ride, molto bello, del suddetto [Vermeer]\" che compare al numero 11 del catalogo dell'asta Dissius, tenutasi ad Amsterdam il 16 maggio 1696, e che fu venduto per 44,10 fiorini. Probabilmente proveniva dalla collezione di Pieter van Ruijven, supposto mecenate di Vermeer che ne acquist\u00f2 20 quadri. Forse il \"Soldato con ragazza sorridente\" \u00e8 da mettere in relazione con il prestito di 200 fiorini che l'uomo fece al pittore nel 1657, fatto poi rivalere come pagamento anticipato per alcuni dipinti eseguiti per lui negli anni seguenti.\nIl dipinto compare documentato per la prima volta a un'asta londinese del 1861 con attribuzione a Pieter de Hooch (autore di vari quadri con soldati), che mantenne anche nelle aste parigine del 1866 e del 1881. Fu ricondotto a Vermeer solo pi\u00f9 tardi. Nella collezione newyorkese entr\u00f2 nel 1911.\nDescrizione e stile.\nSi tratta di una scena galante ambientata in un ambiente domestico, dominato dalla luce che entra da una finestra in tralice sulla sinistra e illumina una ragazza sorridente in secondo piano, mentre lascia in ombra, in primo piano, un uomo di spalle di tre quarti, rivolto alla donna. Essa \u00e8 abbigliata con una cuffia bianca e un vestito da ricca borghese con un busto in seta gialla con inserti pi\u00f9 scuri e un'ampia scollatura colmata dalla camicia bianca sottostante. Tiene inoltre tra le mani una brocca di vino. L'uomo invece indossa un grande cappello a tesa larga, un cappotto militare rosso con una cinghia trasversale e ampi polsini a sbuffo.\nIl taglio prospettico \u00e8 lo stesso della \"Ragazza che legge una lettera davanti alla finestra\", che poi si ritrover\u00e0 in alcune delle opere pi\u00f9 tipiche dell'artista. La finestra \u00e8 pressoch\u00e9 identica, cos\u00ec come la parete intonacata di bianco, su cui per\u00f2, in questo caso, \u00e8 appesa una carta geografica dell'Olanda e della Frisia Occidentale, da una pubblicazione di Willem Blaeu (che compare con piccole variazioni in altri cinque dipinti riferibili all'artista). La stessa ragazza sembra la medesima modella del dipinto richiamato, perfino nella foggia dell'abito. Rispetto a tale opera per\u00f2 il \"Soldato con ragazza sorridente\" presenta una composizione pi\u00f9 articolata ed evoluta, facendo pensare a un'esecuzione leggermente posteriore. La posa dell'uomo, col gomito alzato e puntato verso lo spettatore, e lo scalare dei piani con diverse illuminazioni, amplificano infatti la profondit\u00e0 della scena, ed \u00e8 probabile che l'artista per realizzare la scena si sia avvalso di strumenti ottici, come un telescopio ribaltato, che spiegherebbe la sproporzione grandangolare tra i due piani principali della scena."}
{"id": "1084745", "revid": "122918600", "url": "https://it.wikipedia.org/wiki?curid=1084745", "title": "Susanna e i vecchioni (Tintoretto)", "text": "Susanna e i vecchioni \u00e8 un dipinto a olio su tela (147x194 cm) realizzato nel 1557 circa dal pittore italiano Tintoretto. \u00c8 conservato nel Kunsthistorisches Museum di Vienna.\nDescrizione.\nL'opera raffigura Susanna, la cui storia \u00e8 narrata nella versione greca del Libro di Daniele. Susanna \u00e8 nel giardino di suo marito e si sta preparando per un bagno. Si siede completamente nuda a destra nel dipinto su una pietra sotto un albero e si guarda allo specchio, che \u00e8 appoggiato a una siepe di rose in fiore tra due alberi. Il tronco dell'albero anteriore si estende come una linea su tutta l'altezza dell'immagine e la divide in due sezioni: una a sinistra, che copre solo il 20 percento dell'area dell'immagine, e una a destra molto pi\u00f9 grande, che occupa circa 80 percento. La luce del sole cade su parti del viso e del corpo di Susanna, che Tintoretto ha sviluppato come un effetto chiaroscuro. La giovane si sporge leggermente in avanti, tirando la gamba destra verso la parte superiore del corpo con le braccia. Nella mano destra tiene un panno bianco chiaro, foderato di pizzo e frange dorate, che gioca attorno alla sua gamba destra. Il piede sinistro di Susanna \u00e8 immerso nell'acqua fino al polpaccio. I suoi capelli biondi sono intrecciati in modo elaborato, un anello con una perla bianca pende sull'orecchio sinistro e indossa un braccialetto su ogni polso. Accanto allo specchio sono i gioielli che ha tolto, due anelli d'oro, la collana di perle, la forcina, il pettine e un barattolo per l'unzione bianco. Dietro Susanna si pu\u00f2 vedere il suo prezioso abito rosso ricamato, che crea un contrasto di colore con gli elementi bianchi.\nDue vecchi emergono - non notati da Susanna - come guardoni da entrambi i lati del muro di rose. Uno degli uomini si guarda intorno alla siepe di rose sullo sfondo. Il secondo, un uomo calvo con la barba bianca, vestito con una veste rosso salmone, striscia da dietro la griglia. Le sue guance sono accese di rosso, tiene saldamente lo sguardo lussurioso sulla superficie dell'acqua, in cui probabilmente si riflette la parte inferiore del corpo di Susanna.\nUna gazza \u00e8 seduta su un ramo a destra sopra Susanna, dietro di essa si pu\u00f2 vedere un arbusto di sambucus. Una famiglia di anatre nuota nel fiume a destra dietro uno dei vecchi. Lo stretto giardino con piscina \u00e8 delimitato da una staccionata in legno oltre alla siepe di rose. I pali nella zona d'ingresso sono progettati come cariatide. Attraverso l'ingresso, la vista si apre su un ampio giardino con un fiume, prati e boschi. Sulla sponda del fiume sullo sfondo su pu\u00f2 vedere un cervo e una cerva. Uno sguardo pi\u00f9 ravvicinato rivela in alto a sinistra il profilo di una citt\u00e0 circondata dall'acqua, che \u00e8 probabilmente la citt\u00e0 lagunare di Venezia - la patria di Tintoretto.\nLe tre figure sono integrate in una composizione triangolare, la cui punta si \u00e8 spostata leggermente a destra dall'asse centrale dell'immagine.\nInterpretazione.\nNella storia biblica, i due anziani Susanna si nascondono nel giardino del marito e tentano di ricattarli e arrendersi a loro. Si rifiuta di fare ci\u00f2 che gli uomini la accusano di adulterio e affrontare una condanna a morte fino a quando il profeta Daniele non rivela finalmente la verit\u00e0 e prova l'innocenza di Susanna. Gli anziani vengono giustiziati.\nPer la sua rappresentazione del soggetto, Tintoretto sceglie una scena in cui Susanna sembra cos\u00ec assorbita dal suo riflesso che non nota i due vecchi in agguato, voyeuristici e diffamatori. Inoltre, l'artista usa la tecnica del Chiaroscuro per disegnare l'atto di Susanna in modo cos\u00ec evidente che lo spettatore stesso diventa un voyeur.\nPer chiarire il messaggio morale contenuto nella narrazione biblica, Tintoretto fa uso di simboli di animali e di colore. La gazza rappresenta l'imminente diffamazione, le anatre per la lealt\u00e0, le rose per la lussuria. Il bianco dei fiori di sambuco e degli oggetti accanto a Susanna rappresenta l'innocenza e la purezza. La veste rossa dell'vecchio segnala pericolo e lussuria. Il cervo \u00e8 sinonimo di desiderio e lussuria.\nIl tronco d'albero anteriore divide il dipinto in due parti, che potrebbero essere interpretate come due scene. La rappresentazione a forma di contorno di Venezia nella parte sinistra pi\u00f9 piccola del quadro suggerisce che il bagno Susanna nella parte destra pi\u00f9 grande simboleggia la citt\u00e0 lagunare di Venezia. Inoltre, il cervo pu\u00f2 essere usato come un segno di desiderio in relazione agli eventi politici al momento della creazione del dipinto di Tintoretto: verso la met\u00e0 del XVI secolo, Venezia fu minacciata dall'esterno dagli Ottomani sotto Solimano il Magnifico, perch\u00e9 dalla Battaglia di Prevesa \u00e8 stata la flotta ottomana la principale potenza navale nel Mediterraneo. Il dominio di Suleyman si estende anche all'area dell'ex Babilonia, dove si svolge la narrazione biblica raffigurata da Tintoretto. Di conseguenza, i due vecchi nel dipinto sono emblematici degli ottomani che desiderano una bella e ricca Venezia.\nCon Susanna come rappresentazione personificata di Venezia e il cervo come simbolo di lussuria, il quadro potrebbe anche essere interpretato come una critica nascosta della societ\u00e0 veneziana ai tempi di Tintoretto. Le numerose prostitute della citt\u00e0 furono trasformate in capri espiatori di malattie veneree come la sifilide, che perseguitava Venezia sotto forma di epidemie fatali. Susanna \u00e8 considerata innocente sia nella narrazione biblica che nell'immagine di Tintoretto. In senso figurato, ci\u00f2 potrebbe significare che Tintoretto non denuncia le prostitute di Venezia, ma gli uomini che - nonostante la minaccia di infezione che indulgono persistentemente nella loro lussuria - usano i loro servizi, ma spostano la colpa delle malattie a trasmissione sessuale sulle donne.\nStoria.\n\"Susanna e i vecchioni\" del 1555/56 \u00e8 una delle numerose opere sullo stesso argomento dello studio dell'artista veneziano. Le immagini sono esposte al Louvre di Parigi, al Museo del Prado, alla National Gallery di Washington e in una collezione privata non identificata."}
{"id": "1084747", "revid": "767487", "url": "https://it.wikipedia.org/wiki?curid=1084747", "title": "Trittico di Sant'Ildefonso", "text": "Il Trittico di Sant'Ildefonso \u00e8 un trittico a olio su tavola (352x236 lo scomparto centrale mentre gli scomparti laterali (352x109 cm) realizzato tra il 1630 ed il 1631 da Pieter Paul Rubens.\nNel pannello centrale \u00e8 raffigurata l'apparizione a sant'Ildefonso della Vergine Maria, che gli consegna una casula. Nei pannelli laterali sono rappresentati i committenti rivolti in ginocchio verso la scena principale.\n\u00c8 conservato nel Kunsthistorisches Museum di Vienna."}
{"id": "1084753", "revid": "125655129", "url": "https://it.wikipedia.org/wiki?curid=1084753", "title": "La camera di Vincent ad Arles", "text": "La camera di Vincent ad Arles \u00e8 il nome di tre dipinti del pittore olandese Vincent van Gogh, realizzati tra il 1888 ed il 1889 e conservati rispettivamente presso il Van Gogh Museum di Amsterdam, l'Art Institute of Chicago ed il museo d'Orsay di Parigi.\nTabella riepilogativa.\nDi seguito si riporta una tabella riepilogativa delle tre versioni de \"La camera di Vincent ad Arles\":\nDescrizione.\nIl soggetto del dipinto \u00e8 la camera da letto di Vincent nella \u00abcasa gialla\u00bb di Arles, dove l'artista si era rifugiato con la speranza di insediarvi un \"atelier\" di pittori avanguardisti. Dell'opera esistono tre versioni: la prima, oggi esposta ad Amsterdam, fu eseguita nell'ottobre 1888, mentre le seconde sono particolarmente interessanti perch\u00e9 van Gogh le realizz\u00f2 durante il volontario ricovero al manicomio di Saint-R\u00e9my-de-Provence, quasi come se egli volesse recuperare e aggrapparsi a quei ricordi felici, quali erano quelli arlesiani.\nI vari oggetti ritratti raccontano l'usuale quotidianit\u00e0 della mattina di van Gogh. Il primo oggetto che colpisce lo sguardo dell'osservatore \u00e8 il letto di legno, a destra, appena rimesso a posto dopo il sonno notturno: \u00abed ecco la tua arca, come una sontuosa cuccia di cane randagio, dove ti vedo posarti esausto, con la pelle bruciata dalle intemperie dopo una giornata in un campo di girasoli, o chiss\u00e0, dove il tuo irrequieto vagabondare ti porta\u00bb, mormora un critico di Rai Arte in un immaginario colloquio con il pittore. Alle spalle di questo vi \u00e8 un attaccapanni, sul quale troviamo appesi alcuni indumenti di uso quotidiano e il celebre cappello di paglia con cui van Gogh si era ritratto un anno prima, nel 1887. Dalla parete contigua al letto, invece, incombono un autoritratto del pittore, il ritratto di una sconosciuta e due stampe giapponesi, genere di cui Vincent era un ardente appassionato: le loro \u00abtinte piatte che armonizzano\u00bb, splendenti di una luce endogena, ebbero un'eco duratura sulla sua arte. Sulla parete di fondo, poi, \u00e8 distrattamente appeso un ulteriore quadro, stavolta un paesaggio.\nProseguendo la visione verso sinistra troviamo una finestra: Vincent la lascia semiaperta, in modo tale da lasciar intuire l'esistenza di altri spazi, estranei per forza di cose alla superficie pittorica, e soprattutto per lasciar \u00abrespirare\u00bb il dipinto, \u00abeliminando qualsiasi rischio di claustrofobia percettiva\u00bb (Federica Armiraglio). Ancora a sinistra vi \u00e8 uno specchio sporco e bianco appeso alla parete, e al di sotto di questo si erge un tavolino recante l'oggettistica da bagno, con una bacinella, una brocca, un bicchiere, una bottiglia, un piatto e una spazzola al di sopra di esso. Sempre a sinistra, infine, vi sono un asciugamano penzolante da un chiodo e una porta lasciata semichiusa. La visione viene infine completata da due sedie di vimini, l'una posta accanto al letto (Vincent forse la utilizzava come comodino d'emergenza) e l'altra accostata alla parete. Sono vuote: sono, infatti, una metafora ossessiva dell\u2019assenza, forse dell'amico Gauguin, forse della donna della sua vita, cos\u00ec a lungo favoleggiata, ma mai incontrata.\nTecnica.\nOlio su tela (rosso e verde, giallo e viola, blu e arancio, cui viene aggiunto il nero in veste di controbilanciatore cromatico), \u00e8 qui subordinata alla soggettivit\u00e0 dell'artista, e invero gioca un ruolo fondamentale in quest'opera. Di seguito si riporta un commento dello stesso van Gogh al riguardo \nAnche le regole prospettiche, ben conosciute da van Gogh, disegnatore colto, abile e amante delle opere di Leonardo da Vinci e Albrecht D\u00fcrer, sono volontariamente trasgredite per via di esigenze di natura soggettivistica. La prospettiva di quest'opera, invero, \u00e8 anomala, instabile, se non del tutto scorretta, e non rispetta affatto i dettami della raffigurazione naturalistica: si viene infatti a creare un vertiginoso effetto a imbuto, con lo spazio che sembra essere risucchiato in maniera centrifuga verso la finestra sul fondo. Persino le effettive proporzioni degli oggetti sono stravolte: ci\u00f2 \u00e8 particolarmente evidente nel letto, del tutto sproporzionato rispetto agli altri oggetti presenti nella stanza, che comunque si flettono obliquamente verso l'osservatore, generando un senso di precariet\u00e0. Significativo, infine, anche l'impiego di contorni neri, molto marcati.\nInterpretazione disegno.\nA cosa ha voluto alludere Vincent raffigurando la sua camera da letto? La lettura esegetica di questo dipinto, invero, \u00e8 assai complessa, tanto che gli stessi critici, al di l\u00e0 delle mode interpretative, sono in sostanziale disaccordo tra loro.\nLo stesso van Gogh intendeva ricolmare la tela di una sensazione di \u00abassoluto riposo\u00bb:\nStando a quest'interpretazione la camera di Vincent ad Arles sarebbe il luogo dove l'interiorit\u00e0 psicologica dell'artista pu\u00f2 riposare e dove traspare, anche in maniera maggiore agli autoritratti, la sua intimit\u00e0 pi\u00f9 segreta. I vari oggetti addossati alla parete offrono una protezione all'abitante di questa stanza, che in questo modo pu\u00f2 sottrarsi alla tempestosit\u00e0 della vita e crogiolarsi di quest'idillio domestico dove \u00e8 in grado di trovare benessere, calma, silenzio. Anche la tavolozza, giocata su una piacevole tonalit\u00e0 di azzurro, contribuisce a rasserenare l'osservatore, che si sente accolto in questa quieta oasi di pace.\nAltri critici, invece, hanno giudicato questa teoria poco solida. Secondo questa interpretazione alternativa Vincent, pur volendo realizzare un'immagine poetica e distensiva, ha in realt\u00e0 proiettato in essa la sua sofferenza interiore: ecco, allora, che gli oggetti non danno pi\u00f9 l'idea di un ambiente protetto, bens\u00ec sono spinti verso i muri da una forza centrifuga che li allontana dal centro, creandovi purtroppo un insanabile vuoto, ribadito tra l'altro dalle due sedie \"vuote\", per l'appunto, delle quali si \u00e8 gi\u00e0 parlato. L'osservatore, in questo modo, si sente accalappiato da un gravoso sentimento di angoscia, rafforzato dalla presenza di linee scure di contorno, dalla deformazione quasi espressionista dello spazio e degli oggetti, dalla sostanziale claustrofobia dell'insieme (certo, sia la finestra che le porte sono semichiuse, ma comunque non lasciano trapelare nulla dall'esterno). Affiorano, in questo modo, i tormenti interiori di van Gogh, candidato a un progressivo isolamento, alla follia e, infine, al suicidio:"}
{"id": "1084760", "revid": "6282", "url": "https://it.wikipedia.org/wiki?curid=1084760", "title": "Riforma Cattolica", "text": ""}
{"id": "1084761", "revid": "1317408", "url": "https://it.wikipedia.org/wiki?curid=1084761", "title": "Donna con il parasole girata verso destra", "text": ""}
{"id": "1084762", "revid": "113522290", "url": "https://it.wikipedia.org/wiki?curid=1084762", "title": "Ritratto di Alof de Wignacourt", "text": "Ritratto di Alof de Wignacourt \u00e8 un dipinto a olio su tela (195x134 cm) realizzato nel 1608 dal pittore italiano Caravaggio. \u00c8 conservato nel Mus\u00e9e du Louvre di Parigi.\nStoria e descrizione.\nL'artista ha ritratto Alof de Wignacourt, Gran Maestro dei Cavalieri dell'Ordine dell'Ospedale di San Giovanni di Gerusalemme, vestito con l'armatura. Sulla destra un giovine, anch'esso fregiato con la stella dei cavalieri, gli porge l'elmo a completamento della vestizione.\nIl quadro in armi, anche se da parata, vuol quindi essere un elogio della vita attiva del Wignacourt, vera e propria incarnazione del \"Miles Christianus\" che lotta per la Fede, di cui l'Ordine dei Cavalieri di Malta era garante. Secondo il Baglione, sarebbe stato proprio grazie a questa tela che Caravaggio fu nominato \"cavaliere di grazia\".\nIl quadro fu presto spedito in Francia, poich\u00e9 nel 1670 comparir\u00e0 nelle collezioni di Luigi XIV. Conformemente alla regola, la tela sarebbe dovuta passare in eredit\u00e0 all'Ordine stesso; il fatto che invece il proprietario abbia voluto sbarazzarsene, conferma l'imbarazzo del Wignacourt per l'espulsione di Caravaggio, che avvenne pochi mesi dopo per aver preso parte a una rissa in cui un altro cavaliere rimase ferito. "}
{"id": "1084766", "revid": "287204", "url": "https://it.wikipedia.org/wiki?curid=1084766", "title": "Monaldi &amp; Sorti", "text": "Biografia.\nProtagonista dei loro primi romanzi, del genere letterario del Bildungsroman sulla diplomazia europea barocca, \u00e8 l'abate Atto Melani, vissuto tra il 1626 e 1714, che fu cantante castrato, diplomatico e spia (era uno degli agenti segreti preferiti del Re Sole), amico di papi, principi e re.\nNel 2002 il loro primo romanzo, \"Imprimatur\", inizialmente pubblicato da Arnoldo Mondadori Editore, fu dichiarato fuori catalogo dopo aver venduto 8-10.000 copie in Italia, ma \u00e8 stato venduto all'estero in 26 lingue e 60 paesi superando abbondantemente il milione di copie vendute. Il caso editoriale \u00e8 stato presentato alla Fiera del libro di Francoforte nel 2006.\n\"Le edizioni originali Mondadori (Omnibus 2002 e poi la ristampa tascabile nella collana I Miti) sono scomparse dal mercato dei libri di seconda mano e sono diventate oggetto di collezionismo.\"\nNel 2006 l'editore olandese De Bezige Bij ha realizzato un'edizione in italiano di \"Imprimatur\", ristampata otto volte fino al 2013. Nel 2009 fu dedicata al \"caso Imprimatur\" da Giuseppe Cruciani la prima puntata della trasmissione de LA7 \"Complotti\".\nNegli anni i due autori hanno pubblicato \u2013 sempre esclusivamente all'estero tradotti e presso case editrici straniere \u2013 altri 9 romanzi, tra cui \"Secretum\" nel 2004 e \"Veritas\" nel 2006 che costituiscono i sequel di \"Imprimatur\" nonch\u00e9 \"Mysterium\" e \"Dissimulatio\", due dei quattro prequel previsti. Gli ultimi due, \"Unicum\" e \"Opus\" sono in fase di scrittura.\nL'edizione italiana di \"Secretum\" viene pubblicata nel 2015 da Baldini&amp;Castoldi, che ripubblica nello stesso anno anche il primo romanzo della saga: \"Imprimatur\". Seguono, nel 2016, \"Veritas\" e \"Malaparte - Morte Come Me\", uscito in anteprima mondiale in Italia e finalista al Premio Strega 2017 candidato da Franco Cardini e Lucio Villari, e presentato da Walter Veltroni, Liliana Cavani e Piera Degli Esposti nonch\u00e9 al centro delle polemiche tra favorevoli e contrari ad attribuire un premio Strega ad honorem a Curzio Malaparte. Sulla scia dello scalpore suscitato dalla proposta, il mixologist romano Emanuele Broccatelli ha dedicato a Curzio Malaparte e al romanzo di Monaldi &amp; Sorti il drink di sua invenzione \"Strega Come Me\".\nEscono nel 2016, \"Mysterium\" e, a loro cura, il saggio di Atto Melani \"Gli intrighi dei Cardinali\". Nell'occasione viene organizzato il convegno \"Verit\u00e0 e Potere\", dove Monaldi &amp; Sorti parlano del rapporto tra verit\u00e0 e potere insieme a Giuliano Amato, Giuliano Ferrara, Franco Cardini, Vito Mancuso e altri.\nNel 2017 escono \"Dissimulatio\" e \"I Dubbi di Sala\u00ec\". In occasione della pubblicazione di \"Dissimulatio\", il cui tema centrale sono i finti colpi di Stato, si tiene al circolo ARCI Bellezza di Milano un dibattito sul tema con gli autori, il giudice Guido Salvini e l'ex leader Br pentito Alberto Franceschini, moderati dal giornalista Leonardo Coen, cofondatore del quotidiano La Repubblica.\nNell'estate 2017 la casa di produzioni cinematografiche Palomar, di Carlo Degli Esposti, acquista il loro primo soggetto originale: una fiction tv sulla vita di Dante Alighieri e la Divina Commedia con sceneggiatura degli stessi Monaldi &amp; Sorti e la partecipazione di Roberto Benigni, prevista per il 2021 nel 700\u00ba anniversario della morte di Dante.\nMonaldi e Sorti vivono a Vienna."}
{"id": "1084768", "revid": "183694", "url": "https://it.wikipedia.org/wiki?curid=1084768", "title": "Noris Siliprandi", "text": "Biografia.\nLaureatosi in Medicina all'Universit\u00e0 degli Studi di Pavia, ha iniziato la sua attivit\u00e0 di ricerca nell'Istituto di biochimica diretto da Alessandro Rossi-Fanelli, seguendolo quando poi questi si trasfer\u00ec alla direzione dell'istituto di biochimica della Sapienza - Universit\u00e0 di Roma.\nLa sua formazione scientifica \u00e8 stata completata con il soggiorno in importanti centri universitari esteri di biochimica, dove avvi\u00f2 collaborazioni con importanti scienziati.\nNel 1956 divenne professore di Biochimica all'Universit\u00e0 degli Studi di Camerino, trasferendosi nel 1958 all'Universit\u00e0 degli Studi di Padova, dove rimase fino alla nomina a professore emerito.\nNel 1968 ha creato il Centro di Studio per la Fisiologia dei Mitocondri del C.N.R., dirigendolo fino al 1982.\n\u00c8 stato autore di 170 pubblicazioni scientifiche con contributi originali e fondamentali in bioenergetica, metabolismo glucidico e biosintesi coenzimatica.\n\u00c8 stato presidente della \"Societ\u00e0 Italiana di Biochimica e Biologia Molecolare\" nel periodo 1977 - 1982 e membro di svariate societ\u00e0 scientifiche italiane ed internazionali.\nOnorificenze.\n\u00c8 stato membro delle seguenti accademie e istituzioni scientifiche:"}
{"id": "1084773", "revid": "196390", "url": "https://it.wikipedia.org/wiki?curid=1084773", "title": "Aeroporto di Alghero-Riviera del Corallo", "text": ""}
{"id": "1084776", "revid": "123377218", "url": "https://it.wikipedia.org/wiki?curid=1084776", "title": "Idroterapia", "text": "L'idroterapia \u00e8 un termine che indica sistemi di cura basati sull'acqua, anche se il successo della terapia non \u00e8 necessariamente dovuto all'acqua in s\u00e9, ma ai risultati ottenibili mediante l'applicazione sul corpo umano di stimoli:\nIl termine idroterapia \u00e8 normalmente riferito alle propriet\u00e0 fisiche dell'acqua (naturale, termale o medicata), mentre balneoterapia si riferisce alla cura di affezioni reumatiche o cutanee per mezzo d'immersione in acque minerali o termali.\nL'acqua possiede, una serie di propriet\u00e0 chimico-fisiche (coefficiente di scambio termico molto maggiore dell'aria, capacit\u00e0 di assorbire il calore, eccetera) che ne fanno lo strumento pi\u00f9 efficace all'applicazione di stimoli termici (questa \u00e8 una delle ragioni per cui lo stimolo umido \u00e8 pi\u00f9 intenso di quello asciutto).\nStoria.\nNella storia antica.\nGi\u00e0 i medici egizi (che erano al tempo stesso sacerdoti, astronomi e artisti) attribuivano grande importanza a diverse misure igieniche (alimentazione sana, scelta del vestiario, ginnastica e applicazioni idroterapiche).\nLe donne dei Macedoni si bagnavano con acqua fredda dopo aver partorito (norma igienica e prevenzione delle emorragie post parto) e nei canti omerici (1000 anni a.C.) si parla dei riti di purificazione con l'acqua per entrare nel tempio di Esculapio (dio greco della medicina).\nNella cultura dell'antica Grecia prima ed ellenica poi, ritroviamo resti archeologici di case e bagni e numerosi riferimenti alle virt\u00f9 curative dell'acqua (Pindaro 518-446 a.C. \"L'acqua \u00e8 ci\u00f2 che di meglio esiste\").\nPitagora (530 a.C.) raccomandava ai propri discepoli la pratica dei bagni freddi e la dieta vegetariana (insieme ad alcune piante medicinali e alla ginnastica).\nIppocrate di Coo (460-377 a.C.) fece largo uso dell'idroterapia sottolineando l'importanza della pelle come organo disintossicante dell'organismo, ma nello stesso tempo mise in guardia di come l'uso di applicazioni sia calde, sia fredde potesse danneggiare la salute se non praticate correttamente (considerando tra l'altro lo stato di sensibilit\u00e0 e la capacit\u00e0 di reazione del paziente).\nMolti dei procedimenti idroterapici fondamentali (vapori, compresse umide con acqua dolce o acqua marina e miele o aceto) che vengono usati oggi furono gi\u00e0 messi in pratica da Ippocrate. \nDagli scritti di Cicerone, Cesare Augusto, Orazio, Plinio il Vecchio e soprattutto Aulo Cornelio Celso e Galeno si evince come le pratiche idroterapiche (irrigazioni, assunzioni per bocca, docce, bagni totali e parziali), spesso imparate dai medici greci, siano diventate importanti presso i Romani che diedero loro un forte sviluppo attraverso la diffusione delle terme e delle installazioni balneari.\nCol decadimento dell'impero romano si perdono le tracce della sua applicazione e anche nel successivo periodo medioevale (XI secolo) si sviluppa pi\u00f9 la fitoterapia.\nNella storia moderna.\nLa prima ripresa dell'idroterapia si ha con John Floyer (1649-1714 Inghilterra), Vincente Perez (Spagna), Friedrich Hoffmann (1660-1742 Germania), Von Hildebrandt (Vienna), R. Russell (Inghilterra) e Christoph Wilhelm Hufeland (1762-1836 Germania) con gli studi sulla talassoterapia.\nLo sviluppo dell'idroterapia moderna si pu\u00f2 far risalire a Sigmund Hahn (1664-1742) e Johann S. Hahn (1696-1773), detti i \"medici rubinetto\" (Hahn = rubinetto in tedesco), poich\u00e9 curavano anche il tifo con l'acqua fredda, attraverso bagni e spugnature (oltre che con l'alimentazione e il digiuno), e a Theodor Hahn (che, come Pitagora, vi abbinava la dieta vegetariana), ma soprattutto alle osservazioni e applicazioni dell'utilizzo curativo dell'acqua fredda di Vincent Priessnitz e di Sebastian Kneipp che con l'acqua (in particolare quella fredda) curarono migliaia di pazienti.\nSi deve infine al medico viennese Wilhelm Winternitz (1835 \u2013 1917 allievo del dottor Schindler, che aveva continuato l'opera di Priessnitz) l'inserimento dell'idroterapia nei programmi d'insegnamento ufficiali della facolt\u00e0 di Medicina di Vienna e poi in Europa.\nTecniche.\nTra le diverse tecniche utilizzate in idroterapia ricordiamo:"}
{"id": "1084778", "revid": "1776051", "url": "https://it.wikipedia.org/wiki?curid=1084778", "title": "Trasporti in Guatemala", "text": "Questa voce raccoglie le principali tipologie di Trasporti in Guatemala.\nTrasporti su rotaia.\nReti ferroviarie.\nIn totale: 884\u00a0km, tutti con Scartamento ridotto di 914\u00a0mm (dati 1996)\nReti metropolitane.\nIn Guatemala non esistono sistemi di metropolitana.\nReti tranviarie.\nAttualmente anche il servizio tranviario \u00e8 assente in questa nazione.\nTrasporti su strada.\nRete stradale.\nIn totale: 14.095\u00a0km (dati 1999)\nReti filoviarie.\nAttualmente in Guatemala non esistono filobus. \nAutolinee.\nNella capitale del Guatemala, ed in altre zone abitate operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di acque navigabili per 260\u00a0km, ai quali se ne aggiungono altri 730 nella stagione delle piogge (dati 1996).\nTrasporti aerei.\nAeroporti.\nIn totale: 450 (dati 2006)\na) con piste di rullaggio pavimentate: 11\nb) con piste di rullaggio non pavimentate: 439"}
{"id": "1084781", "revid": "1988230", "url": "https://it.wikipedia.org/wiki?curid=1084781", "title": "Giovanni Santini (scienziato)", "text": "Biografia.\nNacque da Girolamo Santini e Caterina Brizzi. Lo zio Giovanni Battista gli diede a prima istruzione e lo avvicin\u00f2 all'aritmetica e alla geometria.\nLa sua educazione prosegu\u00ec nel Seminario di Prato, dove il suo mentore fu l'abate Bertini.\nLaureatosi all'Universit\u00e0 di Pisa fu dapprima allievo di Barnaba Oriani all'osservatorio di Brera a Milano e poi di Vincenzo Chiminello all'osservatorio di Padova.\n\u00c8 stato professore di astronomia dal 1817 alla morte nell'Universit\u00e0 di Padova.\nA Padova \u00e8 stato direttore dell'Osservatorio astronomico dal 1817 al 1877 trasformandolo in un centro di studi di rilievo internazionale. Tra i suoi allievi si ricorda il giovane modenese Pietro Tacchini, che sarebbe presto divenuto direttore dell'Osservatorio Astronomico del Ducato di Modena e poi dell'Osservatorio di Palermo.\n\u00c8 stato presidente dell'Istituto veneto di scienze, lettere ed arti tra il 1843-45.\n\u00c8 stato preside della \"facolt\u00e0 di scienze\" dal 1845 al 1872 e due volte magnifico rettore, nel 1824-1825 e nel 1856-1857.\n\u00c8 stato autore di circa 300 pubblicazioni scientifiche che toccano tutti i rami dell'astronomia con contributi originali e fondamentali.\n\u00c8 stato il \"gran maestro\" dell'astronomia italiana dell'800, formando numerosi allievi che divennero professori in molte universit\u00e0 italiane.\nFu Sindaco del comune di Noventa Padovana dal 1865 al 1877. \nMusei.\nMusei ed enti correlati allo studioso:\nRiconoscimenti.\nGiovanni Santini \u00e8 stato socio di importanti accademie e societ\u00e0 scientifiche italiane e internazionali tra cui:\nA Giovanni Santini \u00e8 stato dedicato l'asteroide 4158 Santini ."}
{"id": "1084788", "revid": "767487", "url": "https://it.wikipedia.org/wiki?curid=1084788", "title": "Scuola di mostri", "text": "Scuola di mostri (\"The Monster Squad\") \u00e8 un film del 1987, diretto da Fred Dekker, con Andr\u00e9 Gower, Duncan Regehr, Stephen Macht, Stan Shaw e Tom Noonan.\nIn Italia \u00e8 uscito al cinema venerd\u00ec 2 giugno 1989 distribuito dalla Columbia Tri-Star Films Italia.\nTrama.\nGermania, fine del diciannovesimo secolo.Il professor Abraham Van Helsing deve impedire che Dracula liberi le armate del male sulla Terra. Crea cos\u00ec, utilizzando un particolare \"diamante\" ed una formula scritta in lingua tedesca e letta da una giovane vergine, un \"limbo\" della durata di 100 anni, dove rinchiudere le creature malvagie.\nStati Uniti, fine del ventesimo secolo.\nUn gruppo di ragazzi, Sean, Patrick, Horace soprannominato \"Rotolo\", Rudy ed Eugene, appassionati di film dell'orrore, si riuniscono ogni pomeriggio in una casa sull'albero per discutere sui mostri che hanno visto nei loro film preferiti. Mentre parlano, vengono raggiunti dalla sorella di Sean, Phoebe, che racconta loro di essersi spaventata per aver intravisto il cosiddetto \"Abominevole uomo tedesco\", un uomo ritenuto dai ragazzi un mostro.\nQuella stessa sera la madre di Sean consegna al ragazzo un diario scritto da Van Helsing che lei ha rinvenuto.\nInoltre gli dice che un certo Alucard l'aveva contattata telefonicamente chiedendo di cederglielo sotto compenso.\nIntanto Dracula raggiunge la citt\u00e0 di Sean e degli altri ragazzi.\nIn citt\u00e0, nel frattempo, un uomo alla stazione di polizia dichiara essere un lupo mannaro cercando di farsi rinchiudere in prigione per evitare di uccidere ancora ma dopo aver aggredito i poliziotti viene apparentemente ucciso.\nNel contempo dal museo di storia cittadino, una mummia scompare, riportata in vita dalla presenza di Dracula. L'uomo in precedenza ucciso dalla polizia, nel corso del trasporto presso l'obitorio, si trasforma in un lupo mannaro uccidendo il conducente dell'ambulanza. Fuggito, raggiungendo la palude dove ad attenderlo vi sono Dracula e la mummia.\nQui, il Conte, risveglia il mostro della laguna nera il quale riesuma dalle profondit\u00e0 della palude la cassa ove era stato riposto il corpo del mostro di Frankenstein che rianima con un fulmine.\nSean scopre intanto che il dottor Alucard altro non \u00e8 che uno pseudonimo di \"Dracula\". Spaventato, il ragazzo collega tutti gli strani accadimenti degli ultimi giorni, avendo sentore che qualcosa di sinistro sta per avvenire.\nIn poco tempo, Sean riunisce la squadra di amici, rinominando il loro club in \"squadra antimostro\". Per capire meglio quale sia il losco piano del Conte Dracula, hanno necessit\u00e0 di far tradurre il diario ritrovato che, scritto completamente in tedesco, risulta loro incomprensibile, cos\u00ec si rivolgono all'\"Abominevole uomo tedesco\", un sopravvissuto all'olocausto, che si mostra molto disponibile e gentile e traduce ai ragazzi il passaggio secondo cui per fermare i mostri \u00e8 necessario ritrovare il gioiello di Van Helsing, recitare la formula e dunque aprire il limbo.\nDracula si stabilisce al \"666\" di Shadowbrook Road, la casa dove si trova l'amuleto tanto ricercato ordinando nel frattempo a Frankenstein di cercare il diario di Van Helsing.\nLa squadra antimostro si prepara al terribile avvenimento che li sconvolger\u00e0 la sera successiva; Rudy fabbrica delle pallottole d'argento, dei paletti di legno, ruba un arco con delle frecce, mentre Eugene, il membro pi\u00f9 piccolo e ingenuo manda una lettera all'esercito statunitense in cui li esorta a raggiungerli nella loro cittadina. Frankenstein incontra Phoebe, la sorella di Sean e stringe amicizia con lei. Non appena i ragazzi lo vengono a sapere, decidono di fidarsi del mostro e lo accolgono nella loro casa sull'albero. Qui, mentre i ragazzi parlano, Frankenstein si affaccia alla finestra e nota la sorella di Patrick, mentre si spoglia, e le fa una foto per errore. Quando Rudy va a sviluppare le foto, nota questa in particolare e gli viene in mente un piano.\nDato che servir\u00e0 una vergine per recitare la formula in tedesco, lui e Patrick chiederanno alla ragazza se lo \u00e8; se non li aiuter\u00e0, mostreranno la foto a tutta la scuola. La ragazza dice di essere ancora vergine, dunque il piano pu\u00f2 proseguire.\nI ragazzi riescono a prendere l'amuleto di Van Helsing, ma vengono sorpresi da Dracula, che cerca di fermarli. \"Rotolo\", prontamente, getta in faccia a Dracula una fetta di pizza all'aglio, causandogli una ferita al volto. I ragazzi hanno il tempo di fuggire, ma vengono tosto inseguiti da un Dracula alla guida un'auto indemoniata, capace di rendersi intangibile.\nDopo aver affrontato dei poliziotti che lo hanno incrociato, Dracula ricomincia la sua corsa alla ricerca dei ragazzi, che intanto sotto consiglio del tedesco, hanno raggiunto una chiesa nella piazza del paese e sconfitto la mummia durante il tragitto. Qui vengono raggiunti da Dracula e le sue spose. Rudy protegge i suoi amici conficcando dei paletti in petto alle spose di Dracula, mentre quest'ultimo, trasformatosi in pipistrello viene stordito da un colpo di pistola del padre di Sean. Mentre il padre di Sean stava per eliminare il Conte, viene aggredito dall'uomo lupo. Il mostro viene per\u00f2 ucciso da Rudy con un proiettile d'argento. Da un tombino delle fogne esce il mostro della laguna nera che ingaggia una lotta con alcuni poliziotti. \"Rotolo\" afferra un fucile a pompa dalla mano di un poliziotto esanime e con quello uccide il mostro.\nI ragazzi riescono a sconfiggere la schiera di mostri nonostante il fatto che la sorella di Patrick non fosse realmente vergine.\nInfine, quando il limbo viene chiuso, in citt\u00e0 giunge l'esercito, accorso dopo aver letto la missiva di Eugene.\nRemake.\nPer diversi anni il produttore Rob Cohen cerc\u00f2 un'intesa economica con alcuni studi cinematografici al fine di realizzare un rifacimento del classico \"Scuola di mostri\". Nel marzo 2010 fu annunciato che il progetto di Cohen sarebbe stato prodotto dalla Platinum Dunes di Michael Bay, con Cohen stesso alla regia."}
{"id": "1084792", "revid": "7077", "url": "https://it.wikipedia.org/wiki?curid=1084792", "title": "Palazzo Filippo d'Angi\u00f2", "text": "Il Palazzo Filippo di Valois o anche dell'Imperatore di Costantinopoli e successivamente Palazzo Cicinelli, \u00e8 un palazzo nobiliare ubicato nel quartiere San Lorenzo in Napoli.\nDescrizione.\nFu eretto in forme gotiche come abitazione di Filippo d'Angi\u00f2, principe di Taranto e imperatore di Costantinopoli; egli accorp\u00f2 ed in parte ricostru\u00ec pi\u00f9 corpi di fabbrica preesistenti con la creazione di una serie di portici gotici.\nIn seguito l'immobile pass\u00f2 alla famiglia Cicinelli, che lo restaur\u00f2 dotando i portici di arcate a tutto sesto e ridecorandolo in chiave barocca, come peraltro si nota dalle finestre.\nDell'antico complesso, rimangono superstiti la struttura del porticato e il portone centrale dell'et\u00e0 del principato; sulla sinistra, in alto, \u00e8 presente un affresco del Trecento raffigurante la Vergine Maria. Nel cortile \u00e8 collocato un bassorilievo marmoreo con lo stemma di famiglia (un'anatra e tre gigli). \nI portici del palazzo durante il regno di Alfonso d'Aragona ospitarono la nascente Accademia Pontaniana, chiamata Porticus Antonianus, in quanto le riunioni erano presiedute da Antonio Beccadelli detto il Panormita.\nOggi sotto i portici si svolge un mercato rionale; il palazzo \u00e8 in condizioni degradate, infatti i pilastri in piperno sono sostenuti da una gabbia di metallo, in quanto danneggiati dalle successive sovrastrutture barocche."}
{"id": "1084793", "revid": "1829756", "url": "https://it.wikipedia.org/wiki?curid=1084793", "title": "Radio Reporter", "text": "Radio Reporter, conosciuta come La radio del Cuore (come recita un suo noto \"slogan\"), \u00e8 una storica emittente radiofonica in modulazione di frequenza di Rho il cui segnale raggiungeva fino a settembre 2021 l'intera Lombardia, parte del Piemonte e la provincia di Piacenza. In seguito alla cessione a Radio Sportiva dei potenti 103.7 da Brunate (CO), storica frequenza che copre la pianura lombarda e parte delle regioni limitrofe, Radio Reporter rimane attiva in FM solo a Como e Lecco (e, per un periodo compreso tra ottobre 2021 e febbraio 2022, anche a Varese), e in DAB+ su Milano e province vicine.\nStoria.\nRadio Reporter venne fondata, dopo qualche settimana di sperimentazione, il 18 marzo 1976 da alcuni amici radioamatori ed imprenditori di Rho in provincia di Milano, Silvio Allievi, Bruno Arcaro, Emilio Cancellieri e Renzo Cittadini, mentre il 22 giugno di quello stesso anno inizi\u00f2 la programmazione regolare con il programma \"Aperitivo musicale\", condotto da Emilio Bianchi e poi da Giuliana Pedroli, e con un totale di 13 ore di diretta curata dai primi dj della Radio del Cuore: Daniela Casati, Giuliana Pedroli, Leonardo Re Cecconi (che pochi mesi dopo sar\u00e0 \"scoperto\" da Claudio Cecchetto) oltre al gi\u00e0 citato Bianchi.\nNel 1977 alla radio fu affiancata un'emittente televisiva facendo cos\u00ec nascere il gruppo \"TeleRadioReporter\". Nove anni pi\u00f9 tardi, nel 1987, Radio Reporter fu scorporata da Telereporter, la quale si affili\u00f2 al network Odeon TV.\nL'apice del successo la radio lo ebbe nei primi anni ottanta con la seguitissima \"Soul Time Disco Place\", la classifica dei venticinque brani pi\u00f9 ballati in discoteca, condotta da Michele Mastromatteo (a quel tempo anche \"disc jockey\" del \"Blow-Up\" di Lainate), in onda ogni venerd\u00ec sera e, in replica, il sabato pomeriggio. Michele Mastromatteo, che aveva una passione per la batteria (suon\u00f2 nei \"Gattopardi\", oggi \"Blackberrys Band The Real Rolling Stones Tribute\", a cavallo tra gli anni sessanta e settanta), mor\u00ec poi di tumore al cervello nel 1985 lasciando la moglie e due bambine.\nAltri programmi celebri furono \"Buongiorno Reporter\" (dalle 6 del mattino, in seguito ribattezzato \"Emilio Bianchi Show\"), la \"Top Italia\", ossia la classifica delle canzoni italiane del momento realizzata con i voti dei radioascoltatori (inizialmente inviati tramite lettera e poi, con l'avvento delle nuove tecnologie, attraverso SMS, sito Internet ed \"e-mail\") e \"Il mattino con Giuliana\", con rubriche, ospiti ed esperti.\nGiuliana Pedroli \u00e8 considerata una delle voci pi\u00f9 famose di Reporter, in quanto presente ininterrottamente dal 1976 al 2009 (anno in cui ha lasciato il lavoro per gravi motivi di famiglia), e pi\u00f9 amate e seguite per il suo carisma e per la conduzione di trasmissioni di servizio per il pubblico affezionato. Giuliana \u00e8 stata anche la prima annunciatrice di Telereporter. Altra voce nota quella di Daniela Casati, fedelmente in onda dal 1978 al 2011.\nNel 2005 Radio Reporter \u00e8 stata comprata dal Gruppo \"Media Hit\" capitanato da Loriano Bessi, editore di Radio Cuore, Radio Fantastica, Gamma Radio, Radio Sportiva.\nIl 19 maggio 2006 Emilio Bianchi ha dato le dimissioni da Radio Reporter, in quanto non condivideva alcune scelte editoriali, migrando a Radio Number One dove \u00e8 rimasto per otto anni. Il 30 marzo 2015 \u00e8 tornato a Reporter con il suo \"Emilio Bianchi Show\".\nNel 2006 la direzione delle radio del gruppo Media Hit \u00e8 passata ad Alberto Zanni, proveniente da Discoradio e in onda su Radio Reporter in diverse fasce orarie. La direzione resta nelle sue mani fino al 2013. In questo periodo Radio Reporter raggiunge il massimo storico nelle rilevazioni dei dati d'ascolto Audiradio.\nSuccessivamente, per diversi mesi dal 2012 al 2013, la radio \u00e8 rimasta quasi senza speaker, privilegiando una selezione musicale no stop.\nDa settembre 2013 inizia una nuova fase di Radio Reporter, caratterizzata da uno svecchiamento a livello musicale, di contenuti e, conseguentemente, di pubblico. Protagonisti del rilancio sono stati Roberto Bagazzoli, Paolo Simonetti (ex Discoradio) e, nell'autunno 2013, Renato Tradico e Paola Kay.\nTra il 2013 e il 2018 vi sono stati diversi avvicendamenti al microfono: prima l'arrivo di Guglielmo Meregalli, poi Matilde Amato, il dj milanese Matteo Crema (presente in Reporter To Dance) Paola Kay, Vanessa Gray, Anna Patti e Sabrina Antenucci.\nDal 4 ottobre 2021 abbandona la frequenza in FM sui 103.7 che viene ceduta a Radio Sportiva. L'8 ottobre viene annunciato che Reporter torner\u00e0 a Varese sui 101.7 e a Como sui 103.5 oltre che a Lecco da cui sta gi\u00e0 trasmettendo dal 5 ottobre sui 103.7 da Monte Melma. Le frequenze di Como e Varese sono poi state collegate a Reporter il 12 ottobre. Dal 10 febbraio 2022, l'emittente abbandona nuovamente Varese, dove sui 101.7 MHz in FM riprende a trasmettere la superstation Radio Sportiva.\nReporter oggi (dal 2015 in poi).\nDa gennaio 2015, accanto al confermato Guglielmo Meregalli (che \u00e8 stato anche il programmatore musicale dell'emittente), ritorna Renato Tradico ed entra in squadra Vanessa Grey.\nIl 30 marzo 2015, dopo quasi nove anni, ritorna Emilio Bianchi con il suo Emilio Bianchi Show. Il presentatore storico di Reporter \u00e8 adesso affiancato in regia da Michael Solagni, ospiti fissi del programma sono Paolo Corazzon e Stefania Cattaneo con il meteo.\nDa settembre 2015, con la ripresa della stagione, viene confermato il palinsesto con l'aggiunta nel weekend di Fabrizio Rigamonti al mattino, mentre nella primavera 2016 si riunisce la storica coppia Bianchi / Banzato nell\"'EB Show\".\nDal settembre 2017 arriva Laura Badiini.\nLe voci ufficiali dell'emittente sono quelle di Marco Maffei e Michele Vestri, responsabile contenuti e coordinamento editoriale \u00e8 Simona Giorgi.\nLa combinazione musicale dell'emittente prevede un mix tra successi italiani ed internazionali di oggi e degli ultimi 40 anni, con un occhio di riguardo ai brani soft pop ed alla musica italiana. Gli appuntamenti dal territorio, le telefonate del pubblico e le notizie locali rivestono un ruolo primario nella programmazione.\nDall'estate 2019 arriva Francesco De Angelis (ex Radio Bellla &amp; Monella) conducendo il pomeriggio dalle 17 alle 20, e da Luglio 2020 viene spostato alla conduzione del mattino insieme allo speaker radiofonico romano Enrico Dedola dalle 10:30 alle 13:00 con la trasmissione \"L'indiano\".\nDal 1\u00ba ottobre 2021, in seguito alla notizia della cessione (avvenuta, poi, dopo qualche giorno) degli storici e potenti 103.7 da Brunate/Baita Carla (CO) a Radio Sportiva, Radio Reporter non trasmette pi\u00f9 alcun programma in diretta diffondendo solo musica non stop. Di conseguenza, Emilio Bianchi ed il suo \"Emilio Bianchi Show\" cambia emittente passando, dal 4 ottobre successivo, a Radio Lombardia.\nSedi.\nLe prime trasmissioni dell'emittente andarono in onda da una delle cascine, un tempo utilizzate come dimore per la servit\u00f9, di Villa Scheibler, un importante edificio di origine cinquecentesca situato a Rho (Localit\u00e0 Castellazzo), in cui S. Carlo Borromeo sost\u00f2 alcuni giorni, nell'ottobre 1583, in occasione della posa della prima pietra del Santuario di Rho.\nDopo un breve periodo trascorso presso un condominio di Via Mazzo al civico 7, nel 1979 Radio Reporter si trasfer\u00ec in Via Tavecchia 43, sempre a Rho (raggiungendo cos\u00ec Telereporter), dove rimase fino al 1990, anno in cui venne realizzata la nuova sede all'interno di una palazzina sita in Via Quasimodo 4.\nIl 9 dicembre 1996 la radio cambia nuovamente ubicazione, trasferendosi in Via Federico Borromeo, 4 (Localit\u00e0 Pantanedo), sempre nel Comune di Rho.\nDal 2006, in seguito all'acquisizione da parte del Gruppo \"Media Hit\", Radio Reporter inizier\u00e0 a trasmettere da Milano in Via San Galdino 5 struttura che in passato aveva ospitato Radio Peter Flowers.\nDal dicembre del 2018, Radio Reporter ritorna, dove ha avuto i natali, a Rho. \nPalinsesto nel 2021.\nDa luned\u00ec a venerd\u00ec:\nAll'interno del programma andavano in onda le seguenti rubriche: \"Rassegna Stampa\", \"Lo Sveglione\", \"Reporter Meteo\" (con la partecipazione di Paolo Corazzon), \"Rendez-Vous\", \"La Valigia del Babbione\".\nLuned\u00ec e venerd\u00ec: \nSabato:\nDomenica:"}
{"id": "1084794", "revid": "466539", "url": "https://it.wikipedia.org/wiki?curid=1084794", "title": "Lale Andersen", "text": "Biografia.\nGli esordi.\nLieselotte Helene Berta Bunnenberg, vero nome di Lale Andersen, spos\u00f2 nel 1922, a soli 17 anni, il modesto pittore Paul Ernst Wilke (1894 - 1971) ed ebbe tre figli, Bj\u00f6rn, Carmen-Litta e Michael. Fu poco dopo la nascita di quest'ultimo figlio che il matrimonio si ruppe: affidati i figli alla sorella Thekla e al fratello Helmut, nell'ottobre del 1929 Lale si trasfer\u00ec a Berlino per studiare canto nel Deutsches Theater.\nOttenuto il divorzio nel 1931, cominci\u00f2 a esibirsi nei cabaret berlinesi\u00a0\u2013 a volte usando il nome d'arte Lieselotte Wilke - e dal 1933 al 1937 lavor\u00f2 nello Schauspielhaus di Zurigo, dove conobbe Rolf Liebermann il quale fu a lungo suo intimo amico. Nel 1938 Lale fu a Monaco di Baviera nel cabaret \"Simpl\" e poco dopo nel prestigioso \"Kabarett der Komiker\" di Berlino.\nLili Marleen.\nNel \"Kabarett der Komiker\" conobbe il musicista Norbert Schultze, che aveva appena composto \"Lili Marleen\". Nel 1939 Lale registr\u00f2 la canzone, che ottenne un successo internazionale quando fu mandata in onda nel 1941 dalla \"Soldatensender Belgrad\", la stazione radio delle forze armate tedesche di occupazione della Iugoslavia che trasmetteva da Belgrado. \"Lili Marleen\" fu subito popolarissima fra le truppe tedesche al fronte e presto lo divenne in tutta Europa.\nMa i dirigenti nazisti considerarono deplorevole una canzone disfattista e antimilitarista che parlava di un amore triste e del desiderio di un soldato di lasciare il fronte per tornare dall'amata e il ministro della propaganda Joseph Goebbels ne proib\u00ec la diffusione: a Lale fu impedito per nove mesi di esibirsi in pubblico, non solo a causa della canzone, ma anche per il suo legame con l'ebreo Rolf Liebermann e la conoscenza di altri artisti ebrei di Zurigo. Per questo motivo, come chiarirono le testimonianze raccolte durante il processo contro il collaborazionismo svolto nel dopoguerra, l'Andersen tent\u00f2 il suicidio con i barbiturici e per quasi un mese le sue condizioni di salute furono critiche. Radio Londra in quei giorni diffuse la notizia imprecisa della imminente morte dell'artista rinchiusa in un lager. Pot\u00e9 tornare a esibirsi in pubblico a condizione di non cantare \"Lili Marleen\". Nel resto degli anni di guerra, Lale Andersen fece alcune apparizioni in film di propaganda, cantando anche in inglese. Con la fine della guerra, Lale si ritir\u00f2 a Langeoog, una piccola isola del Mare del Nord.\nIl dopoguerra.\nPer diversi anni Lale Andersen non comparve sulle scene; nel 1949 spos\u00f2 il compositore svizzero Artur Beul. \nIl ritorno alla ribalta si ebbe nel 1952, con la canzone \"Die blaue Nacht am Hafen\" (La notte blu nel porto) della quale scrisse le parole - del resto lei scrisse spesso i testi delle canzoni che cantava, usando generalmente lo pseudonimo di \"Nicola Wilke\" - ed ottenne un altro grande successo nel 1959 con \"Ein Schiff wird kommen\" (Una nave verr\u00e0), versione tedesca della canzone \"I ragazzi del Pireo\" tratta dal film \"Mai di domenica\" dove era cantata da Melina Merkouri, che raggiunge nel 1960 la prima posizione in Germania per dieci settimane. \nEntrambe le canzoni le fecero vincere \"un disco d'oro\" in Germania.\nNel 1961 rappresent\u00f2 il suo paese al Festival della Canzone Europea, trasmesso in Eurovisione, con la canzone \"Einmal sehen wir uns wieder\" (Un giorno ci rivedremo), che ottenne soltanto il 13\u00ba posto. Negli anni Sessanta fece lunghe tourn\u00e9e in Europa, negli Stati Uniti e in Canada, fino all'addio alle scene nel tour \"Goodbye memories\" nel 1967. Nel 1969 pubblic\u00f2 il libro \"Wie werde ich Haifisch? Ein heiterer Ratgeber f\u00fcr alle, die Schlager singen, texten oder komponieren wollen\" (Come divenni uno squalo? Una allegra guida per tutti quelli che vogliano cantare canzoni, scrivere testi o comporre musica), e nel 1972, poche settimane prima della morte, usc\u00ec l'autobiografia \"Der Himmel hat viele Farben\" (Il cielo ha tanti colori) che in Germania divenne subito un best seller, a testimonianza della grande popolarit\u00e0 di cui la Andersen ancora godeva.\nLale Andersen mor\u00ec d'infarto a Vienna all'et\u00e0 di 67 anni. La sua tomba \u00e8 nel piccolo cimitero di Langeoog."}
{"id": "1084795", "revid": "146092", "url": "https://it.wikipedia.org/wiki?curid=1084795", "title": "Palazzo Capuano", "text": "Il palazzo Capuano \u00e8 un palazzo napoletano ubicato in vico San Pellegrino.\nIl palazzo fu eretto dai Caracciolo di Brienza nel XV secolo e poi acquistato dai Capuano.\nDi notevole architettura sono il portale e la scala aperta realizzata dall'architetto napoletano Ferdinando Sanfelice.\nOggi il palazzo \u00e8 di propriet\u00e0 delle suore ADORATRICI DEL SANGUE DI CRISTO."}
{"id": "1084801", "revid": "1906976", "url": "https://it.wikipedia.org/wiki?curid=1084801", "title": "Torre dei Caduti di Bergamo", "text": "La torre dei Caduti di Bergamo si trova nella parte bassa della citt\u00e0 in piazza Vittorio Veneto, all'inizio del Sentierone, il cosiddetto salotto di Bergamo. Dal 24 maggio 2015, dopo un periodo di restauri, \u00e8 di nuovo visitabile.\nLa Torre dei caduti fa parte della rete del Museo delle storie di Bergamo, gestita da Fondazione Bergamo nella storia.\nIl contesto.\nSi tratta di uno dei monumenti pi\u00f9 emblematici di Citt\u00e0 Bassa, costruito sull'onda della retorica patriottica successiva alla prima guerra mondiale, non solo a memoria e onore dei caduti bergamaschi ma per esaltare e consolidare il nazionalismo unitario, come esplicitamente detto nel discorso di inaugurazione pronunciato da Mussolini il 27 ottobre 1924.\nL'opera testimonia, anche, sotto l'aspetto urbanistico, lo sviluppo e l'importanza acquisita da Citt\u00e0 Bassa.\nArchitettura e urbanistica.\nIl monumento a pianta quadrata alto 45 metri fu progettato dall'architetto Marcello Piacentini. Fu costruito, a partire dal 1922, in un'area nota come il prato di sant'Alessandro, che all'epoca ospitava la fiera annuale di Sant'Alessandro, una delle pi\u00f9 importanti e antiche della Lombardia, risalente al IX secolo.\nLa scelta dell'area e la Torre stessa facevano parte di un pi\u00f9 ampio progetto di riassetto urbanistico della parte bassa di Bergamo divenuta il vero centro politico e amministrativo della citt\u00e0, raccordandola, tuttavia, con la Citt\u00e0 Alta, la parte medievale posta sui colli retrostanti.\nPer secoli il centro del potere era stato rappresentato dalla citt\u00e0 medievale e dagli edifici storici, oltre che monumentali, che lo ospitavano.\nLentamente e poi, dopo il periodo Napoleonico, sempre pi\u00f9 celermente la parte bassa della citt\u00e0 aveva acquistato una crescente importanza economica prima, non fosse altro che per la maggiore disponibilit\u00e0 di spazi edificatori, politica poi strettamente connessa con il suo sviluppo economico.\nLa costruzione della Torre sanc\u00ec questo nuovo \"status\" politico-urbanistico di Bergamo, mentre Citt\u00e0 Alta sarebbe rimasta quel gioiello medievale che \u00e8.\nLa struttura.\nLa Torre si inserisce armonicamente in questo nuovo contesto urbanistico quasi come il lato di una porta ideale che fa da cornice ai bastioni veneziani e al profilo frastagliato degli edifici di Citt\u00e0 Alta.\nIl materiale di costruzione utilizzato \u00e8 l'arenaria di Bagnatica in conci a crespone che restituisce un'opera dalla struttura possente, alleggerita peraltro da inserti ornamentali e commemorativi quali l'orologio e alcuni gruppi scultorei.\nL'orologio in marmo di Zandobbio \u00e8 racchiuso in un quadrato i cui angoli sono rappresentati da quattro allegorie dei venti, soffianti, a simboleggiare il trascorrere e la caducit\u00e0 del tempo.\nIn asse e sotto l'orologio si apre una nicchia da cui fuoriesce la statua bronzea dell'Italia Vittoriosa che regge con la destra la Vittoria e tiene nella sinistra la spada in posizione di riposo.\nIl gruppo si appoggia su un'ampia mensola dedicatoria immediatamente sopra un finestrone in marmo policromo formando un complesso statuario di grande effetto visivo.\nNella lunetta del finestrone due putti reggono lo stemma di Bergamo mentre i due bassorilievi dell'ammiraglio Paolo Thaon di Revel e del generale Armando Diaz sovrastano la scena.\nNel finestrone si apre un balconcino che poggia sulle allegorie della armi combattenti, mentre al di sotto una grande lapide riporta il \"bollettino della vittoria\" del generale Diaz.\nIl complesso esterno \u00e8 di grande efficacia espressiva e simbolica; l'interno che si sviluppa su cinque piani espone alle pareti del primo i nomi dei caduti incisi in oro su marmo nero e nei piani superiori dei pannelli che illustrano lo sviluppo della citt\u00e0."}
{"id": "1084804", "revid": "14691", "url": "https://it.wikipedia.org/wiki?curid=1084804", "title": "Likoma Island", "text": ""}
{"id": "1084807", "revid": "14691", "url": "https://it.wikipedia.org/wiki?curid=1084807", "title": "Isola di Likoma", "text": ""}
{"id": "1084810", "revid": "277947", "url": "https://it.wikipedia.org/wiki?curid=1084810", "title": "Jacques Bonnet", "text": "Autore di romanzi e libri d'arte, dopo aver lavorato per molti anni come editore, \u00e8 passato dall'altra parte della barricata iniziando l'attivit\u00e0 di scrittore con la realizzazione nel 1996 di una monografia su Lorenzo Lotto e nel 1998 del romanzo \"Un jeune homme rebelle\" . Con il suo primo romanzo giallo storico, \"A l'enseigne de l'amiti\u00e9\", uscito nel 2003 e tradotto anche in italiano, incentrato sulla figura del filosofo Giordano Bruno e scritto in maniera esemplare, affrontando temi come la giustizia, la religione, la politica e la morale, ha catturato l'attenzione di molti lettori."}
{"id": "1084812", "revid": "287204", "url": "https://it.wikipedia.org/wiki?curid=1084812", "title": "Walter Georg Kuhne", "text": ""}
{"id": "1084815", "revid": "119640324", "url": "https://it.wikipedia.org/wiki?curid=1084815", "title": "Raut", "text": "Il monte Raut (2 025 m s.l.m.) \u00e8 una delle pi\u00f9 alte montagne della catena delle prealpi carniche. Il suo nome, in friulano, significa \"rododendro\". Dalla sua vetta si possono ammirare panorami spettacolari sia guardando verso le Dolomiti che verso la pianura, fino al mare. Esso domina in maniera imponente il sottostante abitato di Andreis. Sulla sommit\u00e0 del monte \u00e8 collocata una grande croce metallica di colore rosso fuoco, alla quale \u00e8 fissato il contenitore del libro di vetta. Fa parte del Parco naturale delle Dolomiti Friulane.\nVie di risalita.\nEsistono cinque vie di risalita principali, di diversa difficolt\u00e0 ma tutte escursionistiche, di cui tre segnate dal CAI.\nVia comune (da forcella di Pala Barzana).\n\"Dislivello: 1190\"\n\"Segnavia: CAI 967\"\n\"Partenza: forcella di Pala Barzana\"\n\u00c8 la via pi\u00f9 breve e frequentata. Essa si sviluppa principalmente lungo i ripidi pratoni del versante sud-est del monte.\nDa Pian delle Merie.\n\"Dislivello: 1460\"\n\"Segnavia: CAI\"\n\"Partenza: Pian delle Merie (Frisanco)\"\nSi tratta di una variante pi\u00f9 impegnativa rispetto alla via comune, nella quale si innesta dopo aver attraversato dei pratoni molto ripidi situati pi\u00f9 ad est rispetto alla via comune.\nDal Lago di Selva.\n\"Dislivello: 1410\"\n\"Segnavia: CAI 967\"\n\"Partenza: Lago di Selva\"\n\u00c8 la via con lo sviluppo pi\u00f9 lungo, ma anche la meno ripida e pi\u00f9 tranquilla - anche se raggiungere in auto il Lago di Selva pu\u00f2 risultare scomodo.\nVia dei Cacciatori di Andreis.\n\"Dislivello: 1600\"\n\"Segnavia: sentiero naturalistico Plangiaria - Albins in fase iniziale, poi occasionali bollini. \u00c8 necessaria capacit\u00e0 di orientamento.\"\n\"Partenza: Sottanzas (Andreis)\"\n\u00c8 la via pi\u00f9 faticosa e labirintica per la conquista della vetta del Raut, ma anche la pi\u00f9 spettacolare e remunerativa: si svolge in un ambiente selvaggio, con davanti agli occhi un costante panorama mozzafiato.\nVal Susaibes (per la Cengla da la Dova).\n\"Dislivello: 1600 (+ circa 100 per perdite di quota)\"\n\"Segnavia: sentiero naturalistico M. Ciavac in fase iniziale, poi occasionali bollini. \u00c8 necessaria capacit\u00e0 di orientamento.\"\n\"Partenza: Sott'anzas (Andreis)\"\n\u00c8 una via di risalita lunga e faticosa (anche se percorsa in discesa!), ma lo spettacolo offerto dalla selvaggia Val Susaibes ripaga ampiamente dello sforzo. Si segue inizialmente, con partenza dalla frazione di Sott'Anzas, il sentiero naturalistico Monte Ciavac fino al suo punto pi\u00f9 alto: il sentiero continua a sx in discesa, va presa una traccia sulla destra che si fa largo tra qualche schianto.\nSi seguono occasionali bollini e si oltrepassano alcune frane fino a raggiungere il canalone del Rio de Raudelin: lo si risale attraversandolo in corrispondenza di una deviazione bollinata sulla destra. L'ultimo tratto risulta molto faticoso fino al collegamento con la cresta che porta in vetta."}
{"id": "1084818", "revid": "2178", "url": "https://it.wikipedia.org/wiki?curid=1084818", "title": "Libero Stato irlandese", "text": ""}
{"id": "1084819", "revid": "2178", "url": "https://it.wikipedia.org/wiki?curid=1084819", "title": "Repubblica di Irlanda", "text": ""}
{"id": "1084823", "revid": "92723", "url": "https://it.wikipedia.org/wiki?curid=1084823", "title": "Santuario di Santa Maria a Mare", "text": "Il santuario di Santa Maria a Mare \u00e8 una chiesa cattolica, nei corsi dei secoli anche monastero e abbazia, situata sull'isola di San Nicola nell'arcipelago delle isole Tremiti al largo della costa garganica nel mar Adriatico.\nLa chiesa ricade sotto la giurisdizione dell'arcidiocesi di Manfredonia-Vieste-San Giovanni Rotondo.\nL'abbazia \u00e8 un monumento del protoromanico adriatico, che integra tratti della tradizione dell'Europa nordoccidentale con quella della cultura bizantina e mediterranea.\nStoria.\nLe origini leggendarie.\nLe origini della chiesa vertono su una leggenda, della quale esistono diverse versioni, che hanno tutte, per\u00f2, come protagonista un eremita approdato sull'isola di San Nicola nel III secolo d.C.\nIl gesuita padre Guglielmo Gumppenberg riporta che l'eremita, provenuto da un luogo ignoto, elesse l'isola di San Nicola come luogo di romitaggio durante i primi secoli del cristianesimo. La santit\u00e0 dell'uomo fu premiata con una visione della Vergine Maria, che, dopo aver rasserenato l'uomo atterrito dall'evento, gli ordina di costruire un maestoso tempio in suo onore. L'eremita, dedito pi\u00f9 alla contemplazione che all'operare, rimase titubante davanti all'incarico di assumere il peso di tanto lavoro, pensando anche alla sua povert\u00e0 e a quelle delle isole che lo ospitavano.\nAllora la Madonna gli indic\u00f2 un luogo dove scavare per procurarsi i tesori necessari al compimento dell'opera affidata al sant'uomo. L'uomo non scav\u00f2 per troppo tempo che ritrov\u00f2 un'iscrizione sepolcrale, dietro la quale si celavano incredibili ricchezze, degne di un re. La leggenda vuole che questo sepolcro altro non fosse che la mitica sepoltura dell'eroe omerico Diomede. L'eremita prelev\u00f2 dal tesoro il necessario alla costruzione di un sontuoso e magnifico edificio, obbedendo cos\u00ec alla volont\u00e0 mariana.\nLa leggenda viene riportata con maggiori particolari dalla \"Cronica Istoriale di Tremiti\", scritta da don Benedetto Cocorella alla fine del '500, ad iniziare dalla data di approdo dell'eremita sull'isola di San Nicola, che viene indicata intorno al 312 d.C.\nIn questo caso l'apparizione mariana al sant'uomo, molto devoto alla Madonna, avvenne una notte mentre l'eremita era assorto in preghiera. La Vergine richiese all'uomo di edificare in quella terra rocciosa circondata dal mare che aveva scelto come dimora un magnifico tempio in suo onore per poter concedere grazie a chi si sarebbe recato per pregare e richiedere la sua protezione.\nL'uomo, invaso di immensa gioia per il santo privilegio, rest\u00f2 comunque perplesso e meditabondo, tanto da portare la Vergine a domandargli il motivo di questo stato. La risposta fu che lui viveva nella completa povert\u00e0 e per edificare un santuario occorrevano invece ingenti ricchezze. La Madonna invit\u00f2 l'uomo a scavare nei paraggi del luogo dell'apparizione. L'eremita obbed\u00ec all'invito appena fatto giorni, e dopo giorni di dura fatica rinvenne in una spelonca molti oggetti preziosi. Ringraziata la Madonna, l'uomo si imbarc\u00f2 sulla sua barchetta, confidando nel mare calmo, nella giornata di sole e nella Divina Provvidenza.\nIl sant'uomo, secondo la cronaca, fu rapito da un sogno dolce e ristoratore e uno zefiro soave lo sospinse fino alla lontana Costantinopoli, dove sbarc\u00f2 il giorno seguente. Qui trov\u00f2, pronta agli ormeggi, una nave carica di tutto il materiale necessario alla costruzione. La nave imbarcava anche operai edili, con i quali l'eremita riusc\u00ec a costruire la cappella dedicata alla Madonna.\nL'uomo una volta terminata la costruzione del tempio non ritenne il suo compito concluso e si impegn\u00f2 a diffondere la devozione mariana tra i pescatori, mercanti e tutti gli altri che approdavano nella rada dell'arcipelago durante il cattivo tempo. Questi, nel ritornare a casa parlavano delle meraviglie viste ed udite, tanto che in breve tempo si sparse la fama dell'eremita e della chiesa da lui edificata ed altri eremiti raggiunsero l'isola.\nLa \"Cronica\" continua dicendo che dopo circa sei secoli i pochi eremiti rimasti sull'isola erano tutti ormai molto vecchi, e i monaci dell'Ordine di san Benedetto venuti a conoscenza delle meraviglie del luogo e desiderosi di aprire un loro cenobio in un luogo tanto solitario e propizio alla vita ascetica sostituirono i pochi eremiti rimasti con l'approvazione papale.\nI benedettini.\nSecondo il \"Chartularium Tremitense\" il primo centro religioso fu edificato nel territorio delle isole adriatiche nel IX secolo ad opera dei benedettini come dipendenza diretta dell'abbazia di Montecassino. Si presuppone che nei primi tempi i monaci cassinesi vivessero in povert\u00e0.\nCerto \u00e8 che nell'XI secolo il complesso abbaziale raggiunse il periodo di massimo splendore, grazie a sant'Adamo abate il quale si rec\u00f2 personalmente al concilio di Melfi per ottenere il riconoscimento papale della indipendenza temitense da Montecassino, oltre ad aumentare a dismisura possedimenti e ricchezze, cosa che port\u00f2 alla riedificazione da parte dell'abate stesso della chiesa con consacrazione nel 1045 effettuata dal vescovo di Dragonara.\nLa magnificenza di questo periodo \u00e8 testimoniata dalla presenza tra le mura del monastero di ospiti illustri, tra i quali Federico di Lorena (futuro papa Stefano IX) e di Dauferio Epifani (detto anche Desiderio di Montecassino, futuro papa Vittore III), che nel 1070 vi si rec\u00f2 per deporne l'Abate Adamo a favore di Trasmondo, figlio del Conte dei Marsi Oderisio, storico alleato dell'Abbazia cassinense; tra i notabili che lo accompagnarono in questo viaggio c'era anche il Normanno Roberto di Loritello.\nL'intero complesso rimase un possedimento dell'abbazia di Montecassino per circa un secolo, nonostante le pressanti richieste di autonomia e le proteste dei religiosi tremitesi.\nNel XIII secolo, oramai svincolata da secoli dal monastero cassinese, aveva possedimenti in terraferma dal Biferno fino alla cittadina di Trani. Secondo le cronache dell'epoca le tensioni mai assopite con il monastero laziale e i frequenti contatti con i dalmati, invisi alla Santa Sede, portarono i monaci del complesso a una decadenza morale che spinse nel 1237 il cardinale Raniero da Viterbo ad incaricare l'allora vescovo di Termoli a sostituire l'ordine di San Benedetto con i Cistercensi alla guida dell'abbazia. Una bolla di Alessandro IV del 22 aprile 1256 ne confermava comunque la consistenza dei beni posseduti.\nI cistercensi.\nIn seguito Carlo I d'Angi\u00f2 munisce il complesso abbaziale di opere di fortificazione. Nel 1334 l'abbazia fu depredata dal corsaro dalmata Almogavaro e dalla sua flotta, i quali trucidarono i monaci mettendo fine alla presenza cistercense nell'arcipelago.\nNel 1412, in seguito a pressioni e lettere apostoliche, e su diretto ordine di Gregorio XII, dopo il rifiuto di diversi ordini religiosi, una piccola comunit\u00e0 di canonici regolari, proveniente dalla chiesa di San Frediano in Lucca e guidata da Leone da Carrara si trasfer\u00ec sull'isola per ripopolare l'antico centro religioso.\nI canonici regolari (dal 1445 Lateranensi) restaurarono il complesso abbaziale, ampliandone inoltre le costruzioni, soprattutto con la realizzazione di numerose cisterne ancora oggi funzionanti ed estesero i possedimenti dell'abbazia sul Gargano, in Terra di Bari, Molise e Abruzzo.\nNel 1567 l'abbazia-fortezza di San Nicola riusc\u00ec a resistere agli attacchi della flotta di Solimano il Magnifico.\nL'abbazia fu soppressa nel 1783 da re Ferdinando IV di Napoli che nello stesso anno istitu\u00ec sull'arcipelago una colonia penale. Nel periodo napoleonico l'arcipelago fu occupato dai murattiani che si trincerarono all'interno della fortezza di San Nicola resistendo validamente agli assalti di una flotta inglese. Di questi attacchi sono visibili ancora oggi i buchi delle palle di cannone inglesi sulla facciata dell'abbazia."}
{"id": "1084835", "revid": "78273", "url": "https://it.wikipedia.org/wiki?curid=1084835", "title": "Conferenza Generale sui Pesi e Misure", "text": ""}
{"id": "1084837", "revid": "1305772", "url": "https://it.wikipedia.org/wiki?curid=1084837", "title": "SACS", "text": ""}
{"id": "1084841", "revid": "93224257", "url": "https://it.wikipedia.org/wiki?curid=1084841", "title": "Spettro sonoro", "text": "Lo spettro sonoro \u00e8 un grafico che si utilizza nell'analisi di un rumore o di un suono: vi si riportano i livelli sonori in funzione della frequenza.\nMentre per un tono puro il grafico \u00e8 formato da una semplice linea e per un suono musicale da una serie di linee in corrispondenza alle frequenze fondamentali e alle loro armoniche, per un rumore lo spettro \u00e8 costruito per banda (raggruppamento di frequenze): per esempio \"banda di ottava\" e \"banda di terzo di ottava\". Le bande sono gruppi caratterizzati da ampiezza percentuale costante; denominata fc la frequenza centrale e f1 e f2 le frequenze inferiori e superiori, si ha per la banda di ottava:\nSe fc1 e fc2 sono frequenze centrali di bande contigue, si ha:\nLe frequenze centrali normalizzate per banda di ottava sono: 16 - 31,5 - 63 - 125 - 250 - 500 - 1000 - 2000 - 4000 - 8000 - 16000 Hz. Gli intervalli corrispondenti sono: 11-22, 22-44, 44-88, 88-177, 177-355, 355-710, 710-1420, 1420-2840, 2840-5680, 5680-11360, 11360-22720."}
{"id": "1084843", "revid": "76963", "url": "https://it.wikipedia.org/wiki?curid=1084843", "title": "Fred Dekker", "text": "Ha contribuito a scrivere il soggetto dei film \"Chi \u00e8 sepolto in quella casa?\" e \"Verdetto finale\". Insieme a Frank Miller ha scritto \"Robocop 3\", del quale \u00e8 anche il regista. Ha scritto la sceneggiatura di \"The Predator\", quarto film dell'omonima saga, previsto per il 2018.\nNonostante siano dei cult, \"Dimensione terrore\" e \"Scuola di mostri\" non sono ancora stati diffusi su DVD Regione 1. In un'intervista con \"Movies Made Easy\" del 20 giugno 2005, Dekker aveva dichiarato di voler curare personalmente l'uscita di una versione DVD in 2 dischi, uscita poi ad agosto 2007 per la Lions Gate Entertainment. In un'intervista presente nei contenuti speciali del DVD, Dekker ha rivelato di stare lavorando su un \"thriller spaventoso ed apocalittico\"."}
{"id": "1084845", "revid": "195631", "url": "https://it.wikipedia.org/wiki?curid=1084845", "title": "Meuse - TGV", "text": ""}
{"id": "1084846", "revid": "195631", "url": "https://it.wikipedia.org/wiki?curid=1084846", "title": "Lorraine - TGV", "text": ""}
{"id": "1084847", "revid": "195631", "url": "https://it.wikipedia.org/wiki?curid=1084847", "title": "Champagne-Ardenne - TGV", "text": ""}
{"id": "1084852", "revid": "834", "url": "https://it.wikipedia.org/wiki?curid=1084852", "title": "Barone di M\u00fcnchausen", "text": ""}
{"id": "1084863", "revid": "26415", "url": "https://it.wikipedia.org/wiki?curid=1084863", "title": "Capo Santa Maria di Leuca", "text": ""}
{"id": "1084868", "revid": "290948", "url": "https://it.wikipedia.org/wiki?curid=1084868", "title": "Chiralit\u00e0", "text": "La chiralit\u00e0 (dal greco \u03c7\u03b5\u03af\u03c1 \"cheir\", \"mano\"), \u00e8 in senso generale la propriet\u00e0 di avere un'immagine speculare non sovrapponibile a s\u00e9 come avviene, appunto, nel caso di una mano. Un oggetto con questa propriet\u00e0 \u00e8 detto chirale. \nLa trasformazione geometrica che trasforma un oggetto nella sua immagine speculare \u00e8 detta enantiomorfismo, e due oggetti che sono ottenuti uno specchiando l'altro sono detti \"enantiomorfi\", ed enantiomeri nel caso in cui siano due molecole.\nIl concetto di chiralit\u00e0 \u00e8 di estrema importanza nelle scienze che trattano lo spazio tridimensionale, come la matematica, la fisica e la chimica."}
{"id": "1084870", "revid": "21079", "url": "https://it.wikipedia.org/wiki?curid=1084870", "title": "Enantiomorfismo geometrico", "text": ""}
{"id": "1084871", "revid": "28592", "url": "https://it.wikipedia.org/wiki?curid=1084871", "title": "Immigrati", "text": ""}
{"id": "1084876", "revid": "2060716", "url": "https://it.wikipedia.org/wiki?curid=1084876", "title": "Coreani", "text": "I coreani sono una popolazione asiatica principalmente di lingua coreana e stanziati nella penisola coreana, divisa in due Stati: Corea del Nord e Corea del Sud.\nMinoranze sono presenti in Cina, Siberia, Canada, Giappone e Kazakistan."}
{"id": "1084877", "revid": "36426", "url": "https://it.wikipedia.org/wiki?curid=1084877", "title": "Duomo di Nuoro", "text": ""}
{"id": "1084879", "revid": "290023", "url": "https://it.wikipedia.org/wiki?curid=1084879", "title": "Cattedrale di Santa Maria della Neve", "text": "La cattedrale di Santa Maria della Neve \u00e8 il principale luogo di culto cattolico di Nuoro, cattedrale della diocesi di Nuoro.\nSorge in piazza Santa Maria della Neve ed \u00e8 dedicata alla Madonna della Neve, patrona di Nuoro, il cui culto \u00e8 strettamente legato alla Basilica di Santa Maria Maggiore a Roma.\nStoria.\nNel 1779, con la bolla \"Eam inter Coeteras\", il papa Pio VI ricostruiva l'antica diocesi di Galtell\u00ec, abolita dal papa Alessandro VI nel 1496. Tuttavia l'antico borgo era ormai inadatto ad ospitare la sede vescovile, e la scelta della nuova sede cadde su Nuoro, gi\u00e0 sede di pievania da secoli, prima nell'antichissima chiesa di Sant'Emiliano (o Mamiliano, o Giuliano) nel rione di S\u00e9una, e successivamente nella chiesa di Santa Maria ad Nives (gi\u00e0 attestata nella prima met\u00e0 del XVI secolo). Questa chiesa, all'inizio del XIX secolo, venne giudicata inadatta alle funzioni che doveva espletare, per cui il vescovo Giovanni Maria Bua decret\u00f2 che venisse demolita per costruirne una nuova. Il progetto del nuovo tempio fu affidato al frate architetto Antonio Cano (Sassari, 1779 - Nuoro, 1840).\nLa posa della prima pietra avvenne il 12 novembre 1836.\nI lavori, rallentati nel 1840 dalla morte accidentale del Cano, precipitato dai ponteggi, terminarono nel 1853. La cattedrale fu poi consacrata solennemente il 3 luglio 1873 dal nuovo vescovo Salvatore Angelo Demartis.\nDescrizione.\nLa cattedrale di Nuoro \u00e8 un edificio monumentale, in stile neoclassico, che si affaccia su una vasta piazza del centro storico cittadino.\nLa facciata ricorda un tempio di et\u00e0 classica, con quattro imponenti semicolonne in granito e capitelli ionici che reggono il timpano triangolare. Il prospetto \u00e8 incorniciato da due campanili identici, coperti alla sommit\u00e0 da una piccola cupola.\nL'interno \u00e8 ampio e solenne, con un'unica, vasta navata voltata a botte. Il perimetro della chiesa \u00e8 percorso da una trabeazione retta da paraste con capitelli corinzi.\nNella navata si aprono tre cappelle per lato, intercomunicanti e dotate di absidi semicircolari; gli ampi spazi tra una cappella e l'altra creano l'effetto di navatelle laterali.\nL'area presbiteriale \u00e8 sopraelevata di pochi gradini rispetto all'aula e originariamente chiusa da una balaustra marmorea, rimossa in seguito ai restauri operati tra il 2000 e il 2006; sul fondo si trova l'abside semicircolare, dov'\u00e8 collocato il coro ligneo.\nAll'interno nel presbiterio \u00e8 presente una tela per lungo tempo attribuita ad Alessandro Tiarini, pittore seicentesco allievo dei Carracci, raffigurante il Cristo morto. Tale attribuzione \u00e8 stata successivamente smentita, riportando il dipinto a un ignoto autore neoclassico dell'Ottocento. Il resto delle decorazioni pittoriche interne alla Chiesa fa riferimento alla scuola pittorica sarda dei secoli XIX e XX ed \u00e8 sotto questo aspetto, importante per la conoscenza della produzione iconografica dell'isola in quel periodo."}
{"id": "1084881", "revid": "36426", "url": "https://it.wikipedia.org/wiki?curid=1084881", "title": "Cattedrale di Santa Maria della Neve (Nuoro)", "text": ""}
{"id": "1084887", "revid": "124964884", "url": "https://it.wikipedia.org/wiki?curid=1084887", "title": "Ryan O'Neal", "text": "Biografia e carriera.\nNasce a Los Angeles, in California, \u00e8 figlio di Charles O'Neal, scrittore e sceneggiatore statunitense di origini irlandesi (il nonno Charles Samuel O'Neal) e inglesi (la nonna Elizabeth Maude Belton), e di Patricia Ruth (nata O'Callaghan), un'attrice statunitense di origini per met\u00e0 irlandesi (da parte del padre Richard Edward O' Callaghan) e per met\u00e0 ebraiche ashkenazite (da parte della madre Mathilde Pius). O'Neal si fece conoscere al grande pubblico recitando nella soap opera \"Peyton Place\" (dal 1964 al 1969) nella parte di Rodney Harrington, accanto a Mia Farrow.\nOttenne la fama mondiale grazie all'interpretazione di Oliver Barrett IV nel film \"Love Story\" (1970), che interpret\u00f2 con Ali MacGraw e che gli valse la candidatura all'Oscar al miglior attore nel 1971 e il David di Donatello come miglior attore straniero, oltre alla candidatura al Golden Globe. Il film ottenne un grande successo e quello di Oliver Barrett fu uno dei ruoli pi\u00f9 memorabili di O'Neal.\nFu sposato con l'attrice Joanna Moore dal 1963 al 1967, dalla quale ebbe due figli, gli attori Griffin e Tatum O'Neal. Dopo il divorzio a causa di una relazione tempestosa (Joanna perse la custodia dei due figli per i suoi problemi di alcolismo e droga), contrasse un nuovo matrimonio con Leigh Taylor-Young, da cui ebbe il terzogenito Patrick, divenuto cronista sportivo. Nel 1973 interpret\u00f2 il film \"Paper Moon - Luna di carta\" con la sua primogenita Tatum O'Neal, la quale grazie a questa parte ottenne l'Oscar ancora giovanissima. Nel 1975 venne scelto da Stanley Kubrick come protagonista del film \"Barry Lyndon\". Fu anche preso in considerazione per le parti di Rocky Balboa in \"Rocky\" (1976) e di Michael Corleone nel \"Padrino\" (1972).\nSul finire degli anni settanta conobbe Farrah Fawcett, star della serie di telefilm \"Charlie's Angels\", che divent\u00f2 la compagna della sua vita fino alla morte di lei, nel 2009. Insieme recitarono in diversi film tra cui \"Sacrificio d'amore\" (1989) e la serie TV \"Good Sports\" (1991), ed ebbero un figlio, Redmond, nato nel 1985. Il 17 settembre 2008 O'Neal \u00e8 stato arrestato, insieme al figlio, nella sua abitazione di Malib\u00f9, in California, per possesso di stupefacenti. Nonostante la turbolenta vita privata, ha continuato l'attivit\u00e0 di attore: nel 2006 \u00e8 entrato a far parte del cast della serie televisiva statunitense \"Bones\", nel ruolo del padre della protagonista Temperance Brennan. Ha inoltre preso parte ad alcuni episodi del telefilm \"90210\" (2010)."}
{"id": "1084888", "revid": "26891", "url": "https://it.wikipedia.org/wiki?curid=1084888", "title": "PZL P-11", "text": ""}
{"id": "1084889", "revid": "339392", "url": "https://it.wikipedia.org/wiki?curid=1084889", "title": "Gruppi etnici russi", "text": ""}
{"id": "1084890", "revid": "124123", "url": "https://it.wikipedia.org/wiki?curid=1084890", "title": "Tokugawa Ienobu", "text": "Primogenito di Tokugawa Tsunashige e nipote di Ietsuna e Tsunayoshi, fu il sesto sh\u014dgun dello shogunato Tokugawa.\nGiovinezza.\nIenobu nacque da una concubina di Tsunashige, nominato daimy\u014d di K\u014dfu dopo l'ascesa a sh\u014dgun di suo fratello Ietsuna; non si sa molto della sua infanzia, ma essendo destinato a succedere al padre fu educato come un daimy\u014d. Allo shogunato si susseguirono i suoi zii, ma nessuno dei due ebbe eredi maschi; cominciava ad essere evidente la possibilit\u00e0 che Ienubu ascendesse allo shogunato, ed intanto egli us\u00f2 questa posizione per rafforzare la sua autorit\u00e0 come daimy\u014d di Kofu (il padre era morto negli anni 1680).\nNel 1694, un r\u014dnin, Arai Hakuseki, fu nominato consigliere e tutore personale di Ienobu; Hakuseki era un professore di Edo, raccomandato dal filosofo neoconfuciano Kinoshita Jun'an. Fino al 1709 Hakuseki gli impart\u00ec circa 2000 lezioni di classici cinesi e confuciani, come raccomandato dallo sh\u014dgun Tsunayoshi che amava particolarmente le dottrine confuciane e neoconfuciane. Durante questo periodo Hakuseki scrisse lo \"Hankanfu\", una storia di vari feudi dal 1600 al 1680, probabilmente destinato a preparare Ienobu sulle terre che avrebbe dovuto amministrare come sh\u014dgun.\nShogunato.\nNel 1709, Tsunayoshi mor\u00ec senza eredi maschi, e Ienobu, rimasto l'ultimo discendente diretto di Tokugawa Ieyasu, fu nominato sh\u014dgun; Hakuseki divenne il suo consigliere. Spesso \u00e8 loro attribuito il merito di aver trasformato lo shogunato da una dittatura militare in un'amministrazione civile, ma il processo era gi\u00e0 cominciato nella generazione precedente.\nLa prima cosa che Ienobu fece, come gli veniva richiesto da pi\u00f9 parti, fu di abolire molte leggi ed editti un po' eccentrici di suo zio Tsunayoshi, e di togliere potere ai ciambellani. Nel 1710, Ienobu modific\u00f2 il \"Buke-Sho-Hatto\", senza tuttavia alterarne il contenuto, e ridusse il controllo della censura (potenziata da Tsunayoshi) raccomandando invece che fosse permesso ai pensieri e sentimenti del popolo di raggiungere le alte gerarchie del bakufu; ridusse inoltre le pene e riform\u00f2 il sistema giudiziario; riform\u00f2 l'economia e comand\u00f2 la produzione di monete d'oro per stabilizzarla. Il neoconfucianesimo, favorito da Tsunayoshi, continu\u00f2 invece ad essere supportato e patrocinato dall'amministrazione shogunale, grazie anche all'influenza di Hakuseki.\nIenobu fu il primo sh\u014dgun dopo secoli a interessarsi di riallacciare i rapporti con l'imperatore e la corte di Ky\u014dto. Nel 1711, il reggente Fujiwara, Konoe Motohiro, giunse a Edo da Ky\u014dto per conto della corte imperiale e in rappresentanza dell'Imperatore Nakamikado; durante l'incontro fu deciso che ai figli minori dell'imperatore sarebbe stato permesso di non prendere i voti e di formare nuovi rami della famiglia imperiale, e che alle figlie femmine sarebbe stato dato il permesso di sposarsi. Una delle figlie minori di Nakamikado, infatti, sarebbe stata data in sposa a uno dei figli minori di Ienobu. Il bakufu offr\u00ec inoltre alla corte diverse concessioni finanziarie.\nIn questo periodo fu anche ricevuta un'ambasciata dalla Corea, la prima dopo l'invasione operata dal Giappone con Toyotomi Hideyoshi nel 1592.\nNel 1713, a 51 anni, Ienobu mor\u00ec, e gli succedette suo figlio Ietsugu, di soli quattro anni, la cui reggenza fu presa dal consigliere di Ienobu, Arai Hakuseki."}
{"id": "1084896", "revid": "438678", "url": "https://it.wikipedia.org/wiki?curid=1084896", "title": "Una coppia alla deriva", "text": "Una coppia alla deriva (\"Overboard\") \u00e8 un film del 1987 diretto da Garry Marshall.\nTrama.\nJoanna Stayton \u00e8 una ricchissima e viziata donna dell'alta societ\u00e0. In vacanza con il marito Grant sul loro lussuoso yacht, assume il falegname Dean Profitt perch\u00e9 le costruisca una scarpiera su misura. Joanna \u00e8 sempre critica sul lavoro dell'uomo e si comporta in modo sgarbato, mentre Dean non \u00e8 affatto accondiscendente come tutte le persone con cui Joanna ha sempre avuto a che fare, cos\u00ec i due hanno numerosi litigi, che culminano con il rifiuto di Joanna di pagare l'uomo, adducendo una serie di pretesti. La notte stessa per\u00f2 Joanna scivola e cade in mare, viene ritrovata priva di sensi e portata nell'ospedale locale. La donna per\u00f2 ha perso la memoria e quando il marito la rintraccia, capisce di avere l'occasione di sbarazzarsi della moglie e finge di non conoscerla. La foto di Joanna viene mandata in onda nel notiziario locale e Dean la vede, l'uomo decide cos\u00ec di rivalersi sulla donna che lo ha bistrattato con un piano: fingersi suo marito per un mese e costringerla cos\u00ec ad occuparsi della sua casa e dei suoi figli.\nDean infatti \u00e8 un vedovo con quattro bambini scatenati, due cani e una grande casa fatiscente, che manda avanti alla meno peggio. Anche i figli e l'amico Billy lo aiutano nella messinscena. Joanna, ora chiamata Annie, fatica a adattarsi alla vita familiare con Dean, che non perde occasione per rifilarle dei compiti ingrati. Tra mille alti e bassi, i bambini ma anche Dean si affezionano a Joanna e lei riesce a farsi apprezzare ed amare. Joanna per\u00f2 recupera la memoria e se ne torna infuriata al suo yacht e dal marito, che nel frattempo si era dato alla bella vita con feste e donne. Tornata nel suo ambiente Joanna non sopporta pi\u00f9 l'affettazione ed ipocrisia della madre e del marito e si accorge di quanto abbia sempre trattato male i suoi dipendenti della nave. Quando scopre che il marito era andato a trovarla in ospedale non ne pu\u00f2 pi\u00f9 di lui, mentre dall'altra parte Dean e i bambini (grazie ad un amico di Billy) salgono sulla nave della guardia costiera per raggiungere lo yacht di Joanna."}
{"id": "1084897", "revid": "61051", "url": "https://it.wikipedia.org/wiki?curid=1084897", "title": "PZL P-23", "text": ""}
{"id": "1084898", "revid": "339392", "url": "https://it.wikipedia.org/wiki?curid=1084898", "title": "Estremo oriente russo", "text": ""}
{"id": "1084899", "revid": "486946", "url": "https://it.wikipedia.org/wiki?curid=1084899", "title": "Abelardo e Eloisa", "text": ""}
{"id": "1084902", "revid": "122238", "url": "https://it.wikipedia.org/wiki?curid=1084902", "title": "Lecca-lecca", "text": ""}
{"id": "1084903", "revid": "1652635", "url": "https://it.wikipedia.org/wiki?curid=1084903", "title": "Sistema Munsell dei colori", "text": "Il sistema Munsell dei colori o pi\u00f9 semplicemente sistema Munsell \u00e8 uno spazio dei colori usato come standard internazionale per definire i colori in base a tre coordinate dimensionali: tonalit\u00e0 (\"Hue\"), luminosit\u00e0 (\"Value\" o \"Lightness\") e saturazione (\"Chroma\"). Venne creato da Albert Henry Munsell all'inizio del XX secolo e adottato negli anni trenta dal Dipartimento dell'Agricoltura degli Stati Uniti d'America come sistema di colori ufficiale per le ricerche sul suolo.\nFunzionamento del sistema.\nIl sistema consiste di tre dimensioni indipendenti rappresentate da un sistema di coordinate cilindriche: \nMunsell determin\u00f2 il posizionamento dei colori nel sistema misurando la risposta percettiva umana ai colori.\nTonalit\u00e0.\nMunsell divise ogni cerchio orizzontale in cinque colori principali: rosso, giallo, verde, blu e violetto, indicati con le loro iniziali in inglese: R (\"red\"), Y (\"yellow\"), G (\"green\"), B (\"blue\") e P (\"purple\"), e in altri cinque colori intermedi adiacenti ad essi. Ognuna di queste dieci suddivisioni \u00e8 ulteriormente suddivisa in 10 sotto-suddivisioni in modo da dare alla tonalit\u00e0 uno di cento valori. Due colori, di uguale luminosit\u00e0 e saturazione, che si trovano opposti sulla circonferenza delle tonalit\u00e0 sono detti colori complementari e la loro mescolanza additiva genera il grigio della stessa luminosit\u00e0.\nLuminosit\u00e0.\nLa luminosit\u00e0 varia verticalmente lungo l'asse verticale delle coordinate cilindriche da un valore minimo di 0 (corrispondente al nero) fino al valore massimo di 10 (corrispondente al bianco). tra questi due estremi si trovano tutte le tonalit\u00e0 di grigio.\nSaturazione.\nLa saturazione \u00e8 misurata radialmente dal centro di ogni settore circolare del sistema di coordinate cilindriche e rappresenta il grado di \"purezza\" del colore, dove valori pi\u00f9 bassi corrispondono a colori pi\u00f9 tenui e tendenti al grigio.\nSi noti che non esiste nel sistema Munsell un limite intrinseco al valore di saturazione, aree differenti dello spazio dei colori hanno diverse coordinate di saturazione massima. Ad esempio i colori gialli chiari hanno valori potenziali di saturazione pi\u00f9 alti ad esempio dei violetti chiari, questo a causa della natura dell'occhio umano e alla fisica degli stimoli ottici."}
{"id": "1084904", "revid": "122238", "url": "https://it.wikipedia.org/wiki?curid=1084904", "title": "Leccalecca", "text": ""}
{"id": "1084905", "revid": "1149807", "url": "https://it.wikipedia.org/wiki?curid=1084905", "title": "Paul Jenkins", "text": "Biografia.\nPaul Jenkins si trasferisce a 22 anni negli Stati Uniti per lavorare nel campo dell'editoria inizialmente come editor della Mirage Studios di Kevin Eastman occupandosi dell'editing e produzione della storica serie Teenage Mutant Ninja Turtles. Dagli anni novanta si dedica all'attivit\u00e0 di scrittore/creativo riscuotendo consensi nel campo del fumetto, dei videogames, video musicali, e dell'industria cinematografica.\nLa sua poliedricit\u00e0 lo porta a ricevere diversi premi e riconoscimenti, quali Eisner Award nel campo dei comic, Number One MTV Music per i video musicali, 6 \"Platinum Selling Video Game\" per la creazione di videogiochi, ottiene due numination a premi BAFTA e rientra tra la lista degli autori best seller del \"New York Times\". Ha inoltre ricevuto il \"Prism Award\" dall'Entertainment Industries Council, premio consegnato a quegli autori che si sono distinti nel saper evidenziare accuratamente nelle loro opere le problematiche che affliggono societ\u00e0 e individuo.\nLa sua maggior produzione scaturisce dall'attivit\u00e0 di scrittore di fumetti, lavorando sia per le major sia per gli editori indipendenti. Si cimenta su personaggi iconici quali John Costantine e Batman per DC Comics, Inhumans, Spider-Man, Incredible Hulk, Wolverine e \"Sentry\" (da lui creato) per la Marvel. Nel campo degli indie-comics, oltre a lavorare su fumetti gi\u00e0 affermati quali lo \"Spawn\" di Todd McFarlane, ha modo di creare diverse opere creator-owned.\nCarriera.\nDopo essersi laureato in UK si trasferisce negli Stati Uniti dove all'et\u00e0 di 22 anni (nel 1988) viene assunto dalla Mirage Studios. Si tratta di una delle case editrici indipendenti di maggior successo degli anni ottanata in quanto pubblica (dal 1984) la storica serie Teenage Mutant Ninja Turtles di Peter Liard e Kevin Eastman, punto di riferimento per gli indie-comic di quel decennio. Dal 1988 diviene editor e production manager del celebre fumetto in bianco e nero sulle Tartarughe Ninja, capace di creare un franchise che arriva a generare cartoni animati, gadget, video game, giocattoli e lungometraggi cinematografici. Ha inoltre la possibilit\u00e0 di debuttare come scrittore di fumetti sul n. 43 di \"Teenage Mutant Ninja Turtles\", albo pubblicato a gennaio 1992 (data di copertina). Kevin Eastman vuole Jenkins come editor e manager anche quando fonda la \"Thundra Publishing\" nel 1990. Il progetto \u00e8 molto ambizioso in quanto vuole essere la casa editrice indipendente che pubblica fumetti originali creati da autori e artisti che poi ne mantengano i diritti. Come pietra angolare della nuovo publisher vi sono le stesse idee che si trovano come punto di partenza della Image Comics due anni dopo (nel 1992) ma l'iniziativa non ha la stessa fortuna e longevit\u00e0 (la Image \u00e8 ancora attiva). La \"Tundra Publishing\" chiude nel 1993 con una perdita di svariati milioni di dollari. A questo punto Jenkins vuole passare ad essere uno scrittore di fumetti e le sue capacit\u00e0 sono subito individuate da Karen Berger, editor e co-fondatrice della Vertigo, imprint adulto della DC Comics. Con una mossa apparentemente spregiudicata gli affida uno dei titoli di punta dell'etichetta, ovvero Hellblazer, la serie regolare che vede come protagonista il personaggio di John Constantine, creato da Alan Moore nel suo celebre ciclo di storie su Swamp Thing. Per il giovane autore \u00e8 l'occasione per mettersi in evidenza in quanto la Vertigo \u00e8 in fase di espansione e vanta gi\u00e0 autori quali Neil Gaiman, Peter Milligan, John Marc DeMatteis, Grant Morrison ed altri. La maggior parte di questi sono di origine britannica, in quanto la Berger ha puntato molto sul rinnovamento di stile e tematiche degli autori provenienti dal Regno Unito. Questo ha influito sulla scelta di Jenkins che prende le redini dei testi di \"Hellblazer\" dal 1995 (con il n. 89, \"Dreamtime\") al 1998 con l'arco narrativo \"How to Play with Fire\" (nn. 125-128).\nNel 1998 comincia a lavorare per la Marvel Comics che gli affida una miniserie su un personaggio di genere horror creato negli anni sessanta quale il Licantropo della serie \"Werewolf by Night\". L'opera rientra nell'ambizioso progetto che prevede il lancio di un nuovo imprint quale \"Strange Tales\" il cui obbiettivo \u00e8 di proporre e rilanciare i fumetti di genere nati nei seventies. In questo caso si riprende \"Licantropus\", il cui alter ego \u00e8 \"Jack Russell\", un ragazzo colpito da una maledizione che lo trasforma in lupo mannaro. Rispetto alle opere originali la Marvel si propone di rilanciare i suoi personaggi horror e edgy senza pi\u00f9 l'approvazione del Comics Code Authority creando quindi un'etichetta per lettori adulti e indirizzata al \"Direct Market\". L'altra serie che viene proposta come debutto dell'imprint \u00e8 \"Man-Thing\" affidato a Jean Marc DeMatteis. L'accoglienza del mercato \u00e8 per\u00f2 tiepida e sembra non destare interesse. A livello editoriale il progetto non viene supportato e quindi la serie di Jenkins (con i disegni di Leonardo Manco) chiude con il n. 6 mentre \"Man-Thing\" con il numero 8. Le storyline non sono per\u00f2 concluse e quindi viene pubblicata una serie antologica quale \"Strane Tales (Vol.4)\" che ne preveda la conclusione ma anche in questo caso viene interrotta con il n. 2 (invece dei 4 previsti) e la storia di Jenkis sull'Uomo Lupo della Marvel rimane incompiuta. Nonostante il debutto non fortunato, l'autore viene notato da Joe Quesada, nuovo direttore creativo e editor della Marvel il quale lo vuole all'interno di un progetto che risollever\u00e0 la sorte di molti personaggi della Casa delle idee, in grave crisi da almeno tre anni. Come primo passo verso il rilancio, Quesada inaugura nel 1998 l'imprint Marvel Knights il cui compito \u00e8 quello di radunare autori e artisti che sia capaci di ridare vitalit\u00e0 narrativa a diversi personaggi Marvel ormai in crisi di vendite e di idee. Lo stesso Quesada si occupa del rilancio di Daredevil mentre selezione altri autori per altri eroi quali Pantera Nera, Wolverine, il Punitore e altri. A Jenkins offre la possibilit\u00e0 di rimodellare gli Inumani per le nuove generazioni. Il compito non \u00e8 semplice in quanto si trattano di una creazione del leggendario duo formato da Stan Lee e Jack Kirby, nati come comprimari dei Fantastici Quattro e che ha da sempre hanno avuto difficolt\u00e0 ad imporsi come star di una serie a loro dedicata. Nonostante questo Jenkins realizza una storia che gli vale un Eisner Award e lo pone come autore acclamato da critica e lettori. I punti vincenti sono la caratterizzazione dei personaggi e l'analisi dell'insostenibilit\u00e0 di una societ\u00e0 utopica come quella degli Inumani che racchiude i germi del suo collasso nella sua aspirazione ad una (irrealizzabile) perfezione. L'opera viene pubblicata su una limited-series di 12 albi e i disegni sono affidati a Jae Lee, artista dal tratto stilizzato e astratto che contribuisce a dare un look nuovo e attuale ai personaggi.\nNel 2000 Bill Jemas diventa editore (\"Publisher\") della Marvel e nomina Joe Quesada come \"Redattore Capo\" con il compito di ristrutturare e rinnovare l'intero parco testate della sezione editoriale, allargando quindi il compito che aveva iniziato con l'imprint Marvel Knights. Tra gli autori su cui punta il nuovo \"editor-in-chief\" vi \u00e8 Paul Jenkins al quale vengono affidati personaggi iconici del gruppo. Tra questi vi lo stesso Spider-Man sul quale Jenkins scrive per tre anni consecutivi, arrivando a lanciare una nuova serie sull'Arrampicamuri. Gli viene inoltre affidato l'Incredibile Hulk e due cicli di storie fondamentali per il mutante Wolverine, personaggio best-seller degli anni novanta. Torna inoltre a collaborare con Jae Lee per creare il personaggio di Sentry, un nuovo supereroe simile a Superman all'interno dell'universo Marvel. Debutta debutta con limited-series per l'imprint Marvel Knights a cui seguono diversi albi unici (o \"one-shot\") in uno dei quali vi \u00e8 da segnalare un \"cameo\" di Jenkins stesso. Il personaggio riscuote successo e per questo rientra anche a far parte dei Nuovi Vendicatori.\nNel 2001 ha collaborato con il disegnatore Andy Kubert alla miniserie di 6 numeri \"Origin\" che ha svelato per la prima volta le origini di Wolverine. L'opera \u00e8 stata uno dei pi\u00f9 grandi successi di vendita di quell'anno per la Marvel, e Jenkins ha anche scritto \"Wolverine: The End\", una storia che tratta del finale aperto dalla storia precedente, nonostante esso non ne rappresenti il sequel diretto poich\u00e9 le storie \"The End\" della Marvel non sono in linea con la \"continuity\" classica. Ci sar\u00e0, inoltre, un altro seguito per \"Origin\".\nNel 2005, Jenkins ha scritto la serie \"Revelations\" per Dark Horse Comics con il disegnatore Humberto Ramos e \"The Sentry\" per la Marvel con il disegnatore John Romita Jr.. Nel 2006 ha anche scritto una sua serie \"creator owned\", \"Sidekick\", disegnata da Chris Moreno e pubblicata da Desperado Publishing.\nJenkins \u00e8 anche un prolifico creatore nel campo dei videogiochi, avendo lavorato su diversi titoli di alto livello comprese le serie di \"Legacy of Kain\", ' e \"God of War\". Negli anni 2000, Jenkins \u00e8 accreditato come scrittore di ', creato con Radical Entertainment."}
{"id": "1084906", "revid": "125656443", "url": "https://it.wikipedia.org/wiki?curid=1084906", "title": "Jolly Blu", "text": "Jolly Blu \u00e8 un film italiano del 1998, diretto da Stefano Salvati, che ripercorre alcune canzoni della band 883 del cantante Max Pezzali degli anni novanta.\nTrama.\nJolly Blu \u00e8 il tipico bar di paese, dove Max e i suoi amici si ritrovano abitualmente ogni giorno. Baldo, il proprietario e barista del locale, \u00e8 pieno di debiti e in un primo momento sembra che sia costretto a chiudere l'attivit\u00e0. Max e i suoi amici decidono allora di organizzare una festa-concerto per racimolare un po' di denaro al fine di aiutare l'amico esercente; Max canter\u00e0 quindi alla festa, durante la quale verr\u00e0 notato da Saturnino, un agente discografico che gli organizzer\u00e0 un provino davanti al presidente della casa discografica. Il presidente rimarr\u00e0 entusiasta di questa nuova promessa della musica italiana, e cos\u00ec Max incider\u00e0 il suo primo album, intitolato \"Jolly Blu\". Nel frattempo si percorrono le vicende degli altri amici, tra relazioni travagliate e approcci con le nuove ragazze del gruppo.\nProduzione.\n\"Jolly Blue\" (con la \"e\" finale) \u00e8 il titolo di una tra le primissime canzoni degli 883, contenuta nell'album \"Hanno ucciso l'Uomo Ragno\", nella quale il frontman Max Pezzali, insieme all'allora membro Mauro Repetto (nella band fino al 1994), ricorda allegramente la sua giovinezza. Nella canzone la \"Jolly Blue\" era una vera sala giochi di Pavia, realmente esistita e molto in voga negli anni ottanta. Nel film invece, Jolly Blu, senza la \"e\" finale, diventa il nome del bar di una qualsiasi cittadina di provincia, frequentato da Max Pezzali e dai suoi amici, dove si svolgono gran parte degli episodi del film.\nLa pellicola ebbe lo scopo di riproporre le canzoni degli \"883\", il gruppo italiano pop rock che raggiunse l'apice del successo proprio negli anni novanta. Gran parte dei ruoli furono interpretati dagli stessi membri della band e da giovani esordienti, con livello di recitazione che risult\u00f2 piuttosto basso.\nIl motivo di fondo del film, ovvero la presentazione dell'esordio musicale del gruppo e di Max Pezzali in particolare, viene riproposto in chiave di piccoli episodi di vita quotidiana dei giovani di provincia e dei temi giovanili contenuti nelle sue canzoni, ispirandosi al modello dei musicarelli italiani degli anni sessanta: una serie di brevi storie, inframmezzate dall'esecuzione dei brani musicali e da coreografie.\nPer il ruolo di Beatrice, che and\u00f2 ad Alessia Merz, fu effettuato un provino ad Angelina Jolie, scartata perch\u00e9 \"troppo sensuale\".\nDistribuzione.\nIl film usc\u00ec il 6 novembre 1998 in sole 15 sale italiane. attualmente il film \u00e8 di concessione alla Warner Music Italia.\nLocation.\nIl bar realmente frequentato nella giovinezza di Max Pezzali era il bar Dante, oggi sostituito dal bar Central Park Caf\u00e8, in Viale Ludovico II Il Moro, a Pavia, citt\u00e0 di origine del cantante. La sigla iniziale, ovvero il brano e il clip di \"Un giorno cos\u00ec\", ricorda la Statale 526, a sud di Pavia, che lo stesso Max Pezzali percorreva realmente in moto; le location del film si trovano tuttavia in tutt'altro luogo.\nPer gli esterni del bar \"Jolly Blu\" fu utilizzato l'allora Caff\u00e8 \"La Piazza\" di via G.B. Melloni 2, oggi Trattoria \"Da Braccio\", adiacente a Piazza Andrea Costa, piazza utilizzata anche per altre inquadrature esterne, nel pieno centro di Pieve di Cento (BO), ovvero i luoghi di origine del regista Stefano Salvati. Alcune scene della parte del film dell'audizione di Max e del lungomare furono invece girate nella zona di viale Ceccarini, a Riccione. Altre scene furono ancora eseguite alla Fiera di Bologna, mentre alcuni degli interni discoteca furono girati al Living di Bologna e al Prince Club di Riccione. La sigla finale \"Io ci sar\u00f2\" \u00e8 del videoclip live ufficiale, il concerto in Piazza del Duomo a Milano del 21 luglio 1998.\nAccoglienza.\nLa critica bocci\u00f2 l'uscita cinematografica del film, bollandolo come l'estremo tentativo di sfruttare il successo del cantante di Pavia, all'epoca al suo apice.\nIl film venne considerato un vero flop e \"vinse\" svariati ironici Fiaschi d'oro di quell'anno.\nNonostante l'insuccesso al cinema, la prima TV su Italia 1 registr\u00f2 quasi 4 milioni e il 15% di share.\nColonna sonora.\nLa colonna sonora presenta canzoni e spezzoni di altre canzoni, sempre degli 883, delle quali si sente solo un frammento, mentre le canzoni di seguito sono cantate interamente e quasi sempre accompagnate da sottotitoli."}
{"id": "1084907", "revid": "57872", "url": "https://it.wikipedia.org/wiki?curid=1084907", "title": "Antoniotto Adorno (1340-1398)", "text": "Biografia.\nPrimi anni.\nFiglio di Adornino Adorno e Nicolosia della Rocca, nacque a Genova intorno al 1340. Educato alle materie letterarie e di giurisprudenza, ma anche nel settore economico e commerciale, la sua prima esperienza politica e di Stato \u00e8 attestata al 1371 quando fu nominato vicario della citt\u00e0 levantina di Chiavari, carica che mantenne fino al 1374; nel 1373 prese parte con una sua galea nell'impresa di conquista genovese dell'isola di Cipro, voluta dal doge Domenico Fregoso, e che port\u00f2 alla dominazione coloniale per oltre un secolo.\nComplice l'elevata pressione fiscale attuata dal doge in carica, e il tumulto generale causato dalle guerre intestine genovesi, promosse assieme a Nicol\u00f2 Guarco una sommossa del popolo che caus\u00f2 l'allontanamento e l'abdicazione di Domenico Fregoso; il 17 giugno 1378 si autoproclam\u00f2 quindi settimo doge della Repubblica di Genova, carica che tuttavia cedette il giorno stesso su pressione dell'ex alleato Guarco, nuovo doge, e che scagli\u00f2 contro l'Adorno il bando dell'esilio forzato da Genova.\nAllontanatosi dal capoluogo ligure si alle\u00f2 con i signori di Milano Visconti combattendo in alcuni scontri nella riviera di Levante; dopo la pace di Torino del 1381 - che chiuse la contesa tra la repubblica genovese e la Repubblica di Venezia (guerra di Chioggia) - Antoniotto Adorno ripar\u00f2 a Savona in attesa di nuovi eventi popolari che avrebbero potuto riportalo a Genova. E proprio nel 1383 una nuova sommossa del popolo, promossa dalla famiglia Fregoso contro il doge Nicol\u00f2 Guarco, gli fu da spunto per fare ritorno nel capoluogo come capo-guida della stessa, evento popolare che per\u00f2 si concluse con una sconfitta.\nPi\u00f9 fortunata fu la nuova rivoluzione del popolo contro il potere dogale che scoppi\u00f2 il 3 aprile dello stesso anno - anche in questo caso fu il provocatore assieme a Pietro Fregoso - che port\u00f2 all'abdicazione di Nicol\u00f2 Guarco, l'elezione di Federico da Pagana (nonostante lo stesso Adorno si propose come candidato) che poi rinunci\u00f2 due giorni dopo in favore di Leonardo Montaldo. In questo clima di tensione politica, Antoniotto Adorno, ora libero di tornare legittimamente a Genova dopo la revoca del bando per i suoi servigi, dovette accontentarsi della carica di consigliere anziano.\nCon l'interruzione improvvisa del dogato di Montaldo, morto il 14 giugno 1384 dopo aver contratto la peste, e la non belligeranza del suo predecessore Federico da Pagana, ne tanto meno dell'ex doge Nicol\u00f2 Guarco rifugiatosi nel ponente ligure dai marchesi Del Carretto, la strada per la seconda elezione di Antoniotto Adorno alla guida della repubblica - il 15 giugno e l'undicesima nella storia di Genova - fu facile e spianata.\nIl secondo dogato.\nTra le sue prime mosse in veste di doge vi fu la decisione di incarcerare Nicol\u00f2 Guarco, quest'ultimo tradito dai sostenitori Del Carretto, presso il castello di Lerici nello spezzino. Nel 1385 per inserirsi nello scacchiere italiano e nella difesa del Cristianesimo, e quindi accrescere la potenza della repubblica genovese, spos\u00f2 la causa di liberazione di papa Urbano VI inviando nel mare Adriatico, e nel castello del Parco (oggi a Nocera Inferiore), dove era rinchiuso il pontefice, dieci galee genovesi al comando di Clemente Fazio. Liberato, il sommo pontefice venne a far visita a Genova il 23 settembre dove fu accolto dal doge Adorno e acclamato dalla popolazione.\nAnche in campo religioso l'operato del doge segu\u00ec la strada internazionale di riconquista delle terre cristiane perdute nel Medio Oriente e nell'Africa settentrionale. Ora riappacificati i rapporti con il regno aragonese, Antoniotto Adorno promosse assieme alle flottiglie navali di Pisa e della Sicilia una conquista dell'isola di Gerba a Tunisi, territorio che fu riconquistato nel giugno del 1388 e quindi ceduto all'ammiraglio siciliano Manfredo Chiaromonti per fiorini. Le navi genovesi parteciparono ancora, nell'estate del 1390, ad un nuovo attacco verso la citt\u00e0 tunisina di Mahdia assieme alle marinerie inglese e francese; la spedizione fu per\u00f2 fallimentare e solo dopo lunghe trattative ambo le parti, il 17 ottobre 1391 il sultano s'impegn\u00f2 alla liberazione dei prigionieri, ad una indennit\u00e0 e, soprattutto per Genova, a non contrastare i traffici commerciali da e per la repubblica genovese.\nNei sei anni di dogato dovette inoltre affrontare diverse congiure (tutte sventate e che lo portarono alla scelta di incarcerare Pietro Fregoso, fratello di Domenico), a mantenere stabile il sempre pi\u00f9 burrascoso territorio repubblicano e possibilmente ad ingrandirlo e, allo stesso tempo, trattare i rapporti diplomatici con le vicine potenze, tra questi gli stessi Visconti. Il suo secondo dogato termin\u00f2 il 3 agosto 1390 dopo spontanee dimissioni.\nIl terzo dogato.\nTerminata la seconda esperienza alla carica dogale, Antoniotto Adorno si ritir\u00f2 temporaneamente a Loano, nel savonese. Con l'esperienza quasi sterile del suo successore Giacomo Fregoso, che sempre prefer\u00ec pi\u00f9 gli studi che il potere, l'ex doge Adorno si vide quasi \"costretto\" a far ritorno a Genova e, forte di un sostegno militare promesso dai marchesi Del Carretto, pronto a riprendersi \"con ogni mezzo\" il dogato. Una \"conquista\" che, nonostante un primo scontro con i membri anziani del Consiglio, che non volevano il ritorno dell'Adorno, fu alquanto facile anche grazie al carattere mite e non certo bellicoso di Giacomo Fregoso. Le cronache locali testimoniano che Antoniotto Adorno fece il suo ingresso a Genova il 5 aprile 1391, convincendo pacificamente il Fregoso a lasciare la carica, trattenendolo \"amichevolmente\" poi a pranzo e quindi liquidarlo con tutti gli onori: il 6 aprile fu nuovamente doge di Genova, la tredicesima e soprattutto per la terza volta e quindi primo caso storico dal 1339.\nTra i primi atti del nuovo dogato vi fu nel gennaio 1392 la convocazione di una conferenza di pace, anche grazie all'interessamento del Gran Maestro dei Cavalieri di Rodi Riccardo Caracciolo, tra Gian Galeazzo Visconti e le signorie di Bologna, Firenze e la Repubblica di Venezia. Nello stesso anno, ascoltando le richieste e le insofferenze verso Savona, decise quasi autonomamente di inviare contro la citt\u00e0 di ponente, diretta concorrente locale nei traffici commerciali dei Genovesi, una flottiglia comandata dal fratello Giorgio Adorno (futuro doge). La resistente reazione difensiva di Savona provoc\u00f2 gli animi dei tanti nobili e popolari genovesi che, stufi dell'autorit\u00e0 incontrastata di Antoniotto Adorno, fomenteranno una nuova rivolta capeggiata da Martino Montaldo che costrinse poi alla fuga dell'Adorno il 15 giugno 1392. Nell'immediato tent\u00f2 persino una ripresa del potere, cercando l'appoggio del signore di Milano, ma al suo fallimento dovette nuovamente riparare al di fuori della Liguria, in Lombardia.\nIl quarto dogato.\nL'allontanamento dalla politica genovese dur\u00f2 all'incirca due anni. In un clima politico nuovamente teso e dove si alterneranno diversi dogi dai brevi mandati, Antoniotto Adorno riusc\u00ec a stringere un'alleanza con Antonio Montaldo (futuro doge) per il suo ritorno \"pacifico\" a Genova, ma allo stesso tempo lavorando segretamente con alcuni esponenti del popolo che, il 3 settembre 1394, a gran furore proclamarono apertamente la nuova e quarta nomina dogale - la ventunesima in successione - che entr\u00f2 nella storia genovese in quanto mai un doge aveva ricoperto il mandato cos\u00ec tante volte.\nLa situazione internazionale era dominata in quell'anno dalle nuove mire espansionistiche in Italia del re Carlo VI di Francia. Il doge Antoniotto Adorno tent\u00f2 subito una mediazione diplomatica che si arrest\u00f2 il 17 novembre 1394 dopo la dedizione di Savona, in contrasto con il doge in primis e la dominazione di Genova poi, nelle mani di Luigi I di Valois-Orl\u00e9ans (fratello del re) e quindi verso la corona francese. La scelta savonese caus\u00f2 lo stupore dello stesso Adorno che, non potendo trattare con il duca d'Orl\u00e9ans, quest'ultimo richiedente la cessione al potere del doge, cerc\u00f2 una trattativa diretta con il sovrano di Francia proponendo, in cambio della conservazione genovese di Savona, una sovranit\u00e0 del re sulla stessa Genova. La trattativa non fu alquanto facile anche a causa degli intrighi politici che videro in campo lo stesso Adorno, il duca francese, il duca di Bologna, la signoria di Firenze e quella viscontea di Milano. Cedute le conquiste liguri di Luigi d'Orl\u00e9ans al re Carlo VI per franchi, quest'ultimo accett\u00f2 di buon grado la proposta della \"dedizione\" genovese verso il Regno di Francia, sovranit\u00e0 che solo il 23 ottobre 1396, dopo resistenze e tumulti degli stessi nobili, fu siglata.\nGovernatore e gli ultimi anni.\nCessato il ruolo di doge, Antoniotto Adorno riusc\u00ec pure nell'intento di farsi nominare governatore di Genova per conto della corte francese a partire dal 27 novembre 1396. Il suo nuovo mandato termin\u00f2 per sua spontanea volont\u00e0 il 18 marzo 1397 quando, per motivi personali, protocoll\u00f2 le sue dimissioni.\nLasciata Genova si stabil\u00ec nel Marchesato di Finale dei marchesi Del Carretto. Contratta la peste, mor\u00ec nell'odierna Finale Ligure il 5 giugno 1398.\nVita familiare.\nAntoniotto Adorno ebbe due mogli, Luchina Savignone e Ginevra Doria, con le quali ebbe molti discendenti di 16 figli.\nCon Ginevra Doria ebbe una figlia che si chiam\u00f2 Brigida, la quale spos\u00f2 il conte Giovanni da Cascina della Rosta, patrizio pisano; dal loro matrimonio nacque il conte Adorno da Cascina della Rosta Adorni, patrizio di Pisa e capostipite degli Adorni di Pisa, degli Adornetto e dei conti Adorni Braccesi. Uno dei suoi figli e capodestipite degli Pastorino Adorno-Doria signore di Masone in Genova, Liguria ."}
{"id": "1084908", "revid": "51032", "url": "https://it.wikipedia.org/wiki?curid=1084908", "title": "Aleutini", "text": ""}
{"id": "1084914", "revid": "70499276", "url": "https://it.wikipedia.org/wiki?curid=1084914", "title": "Stirpe", "text": ""}
{"id": "1084926", "revid": "767487", "url": "https://it.wikipedia.org/wiki?curid=1084926", "title": "The Vicious White Kids", "text": "The Vicious White Kids furono una punk rock band formata a Londra nel 1978, formata da due membri dei Sex Pistols, ovvero Sid Vicious e Glen Matlock, Rat Scabies dei Damned e Steve New dei The Rich Kids (di cui anche Matlock far\u00e0 parte dal 1978).\nBiografia.\nSid Vicious nel periodo di militanza nei Sex Pistols, doveva frequentemente spostarsi a New York dove risiedeva la sua fidanzata Nancy Spungen, egli aveva perci\u00f2 bisogno di soldi. Dopo aver incontrato l'ex bassista dei Sex Pistols Glen Matlock, decisero assieme di formare un nuovo gruppo parallelo ai Sex Pistols. Glen convinse il suo collega Steve New dei The Rich Kids (gruppo fondato da Matlock subito dopo i Sex Pistols) a diventare il chitarrista della nuova band, e Rat Scabies dei The Damned alla batteria. Il nome venne preso dalla fusione dei nomi \"Sid Vicious\", \"The Rich Kids\" (il gruppo di Matlock e New) e The White Cats, un gruppo di Rat Scabies parallelo ai Damned.\nNancy Spungen, fidanzata di Vicious, partecip\u00f2 alle prove come corista, ma date le sue scarsissime prestazioni, la band fece in modo di non farla partecipare al loro primo (ed ultimo) concerto. La band ebbe breve vita e si esib\u00ec un'unica volta il 15 agosto 1978 al Electric Ballroom di Londra. Si sciolsero pochi mesi dopo.\nSuccessivamente vennero pubblicati alcuni album dopo la morte di Sid Vicious, che comprendevano perlopi\u00f9 brani e cover suonati dai Sex Pistols nell'ultimo periodo."}
{"id": "1084928", "revid": "1603714", "url": "https://it.wikipedia.org/wiki?curid=1084928", "title": "Ponte del Paradiso", "text": "Il Ponte del Paradiso \u00e8 ubicato a Venezia nel sestiere di Castello, nel territorio della parrocchia di Santa Maria Formosa.\nIl ponte immette sulla Calle del Paradiso, che \u00e8 una caratteristica calle di Venezia che offre alcuni esempi di architettura bizantina e gotica nonch\u00e9 la presenza di strutture a barbacani su entrambi i lati di tutto il suo percorso. Secondo \"Nuova enciclopedia italiana\" : \u00abCosi denominato perche in quei pressi possedeva alcune case la patrizia famiglia Paradiso\u00bb. Invece lo storico Tassini cita la \u00abpatrizia famiglia Paradiso\u00bb ma ricorda anche che non risultava possedere stabili nella zona. Fonti come ASVE (1937), Sanudo (1970) e Bellavitis citano la nascita di un'altra famiglia Paradiso, in questa citt\u00e0, ora discendente da convertiti ebrei come Marco Paradiso e suo figlio Francesco Paradiso (Jacob Meshulam e Saloman Meshulam). \nIl ponte e la calle si distinguono in particolare per il frontone a ghimberga, posto come soglia fra due case adiacenti al ponte. SI tratta di un'opera in pietra d'Istria del \u2018400, la parte figurata, racchiusa dentro un arco acuto, \u00e8 un bassorilievo della Madonna della misericordia che accoglie nel suo manto una piccola figura adorante; ai fianchi in passato erano ben riconoscibili gli stemmi della famiglia Foscari ora abbastanza rovinati. Al di sopra il triangolo della ghimberga si completa con un delicato traforo e culmina in un fiorone. \nLo storico Giuseppe Tassini, ricorda un'iscrizione \u2013 vicino all'altro arco a chiusura della calle dalla parte opposta e gi\u00e0 rovinata dal tempo \u2013 che lo portava a supporre la propriet\u00e0 e la fondazione di alcuni stabili della calle da parte del'abbazia di Pomposa: MCCCCVII DIE ULT. DE ZUGNO, FO COMENZADO QUESTE CAXE SOTO MISIER DON ANDREA ABADO DE POMPOSA GASTOLDO PIER ZANE DE CONTERIS."}
{"id": "1084930", "revid": "767487", "url": "https://it.wikipedia.org/wiki?curid=1084930", "title": "Nick La Rocca", "text": "Biografia.\nNacque da genitori italiani. Il padre, Girolamo La Rocca, era di Salaparuta (TP); la madre, Vita De Nina, proveniva da Poggioreale (TP). Nel 1880 i La Rocca emigrarono a New Orleans, citt\u00e0 che ospitava da tempo una grandissima percentuale d'immigrati siciliani provenienti soprattutto da Palermo e Trapani.\nNick era figlio d'arte poich\u00e9 il padre Girolamo era un bravo cornettista, ma aveva proibito al figlio di dedicarsi a tempo pieno alla musica. Solo dopo la morte del padre, avvenuta nel 1904, Nick appena quindicenne cominci\u00f2 dare libero sfogo alla propria passione.\nCarriera.\nNick suon\u00f2 le sue prime composizioni davanti alla cassiera del teatro vicino a casa sua. Nel 1915 entr\u00f2 a far parte del gruppo di Johnny Stein. L'anno seguente (1916) il gruppo si rec\u00f2 a Chicago, dove si esib\u00ec in pi\u00f9 date allo Schiller's Caf\u00e9. A met\u00e0 dell'anno tre musicisti lasciarono Stein e formarono un nuovo gruppo, l'Original Dixieland Jass Band. Tra essi vi era Nick La Rocca, che divenne il leader.\nNel 1917 il gruppo si rec\u00f2 a New York per effettuare delle registrazioni negli studi della Victor. Il 26 febbraio fu inciso il brano \"Livery Stable Blues\" (\"il blues della scuderia dei cavalli\"), che \u00e8 considerato il primo disco di jazz. Nel 1918 Nick sostitu\u00ec la parola \"jass\" in \"jazz\" nel nome della sua formazione, che divenne cos\u00ec il primo a farsi riconoscere con il nome jazz. L'Original Dixieland Jazz Band suon\u00f2 in molte citt\u00e0 degli Stati Uniti diffondendo lo stile di New Orleans in tutta la nazione. Molti sono i musicisti noti che suonarono nell'orchestra: da ricordare due chitarristi, Johnny Saint Cyr e l'italiano Michele Ortuso.\nTra i successi dell'Orchestra, oltre a \"Livery Stable Blues\", vi furono molti altri brani, tra cui \"Dixieland Jass One Step\" (anch'esso pubblicato dalla RCA Victor), e la famosissima \"Tiger Rag\" che cattur\u00f2 milioni di ascoltatori e suscit\u00f2 offerte di ingaggio da tutti gli USA.\nNel 1919 l'Original Dixieland Jazz Band si esib\u00ec al Savoy Hotel di Londra come orchestra ufficiale al ricevimento organizzato dalla Victor per festeggiare la firma del Trattato di Versailles. Il gruppo suon\u00f2 davanti alla famiglia reale di Giorgio V che ne rimase estremamente affascinata. Nello stesso anno l'Original Dixieland Jazz Band incise 17 brani per la Columbia Records.\nNel 1920 La Rocca fece il suo rientro trionfale a New York dove continu\u00f2 vivissimo il suo successo. Nel 1922 cominci\u00f2 a manifestarsi un forte movimento contro il jazz: la classe dirigente accusava la nuova musica di generare comportamenti illegali come il consumo di alcol, la delinquenza e la prostituzione. Nick e la sua band decisero di trasferirsi ad Harlem, dove il jazz era pi\u00f9 tollerato. Ma nel 1925 le leggi anti-jazz furono approvate, anno in cui decise di sciogliere il gruppo.\nPer ben 10 anni sospese ogni attivit\u00e0 musicale. Nel 1936 decise di ritornare sulle scene, ma non riusc\u00ec ad emergere per cui nel 1938 decise di sciogliere la band definitivamente. Nello stesso anno, l'ormai cinquantenne Nick, che si considerava il creatore del jazz e il \"Cristoforo Colombo della musica\", conobbe Ruth, una giovane ragazza di 20 anni. I due si sposarono ed ebbero ben sei figli, tra i quali uno, James Dominik, continu\u00f2 la carriera del padre.\nSofferente di cuore, Nick La Rocca mor\u00ec a New Orleans nel 1961 all'et\u00e0 di 72 anni."}
{"id": "1084932", "revid": "767487", "url": "https://it.wikipedia.org/wiki?curid=1084932", "title": "Vreid", "text": "I Vreid (\"ira\" in norvegese) sono un gruppo black metal formatosi dopo lo scioglimento dei Windir, a seguito della morte del cantante e fondatore Valfar.\nStoria.\nIl gruppo fu formato nel 2004 dai tre membri originari dei Windir pi\u00f9 un nuovo chitarrista: Ese.\nI Vreid hanno incorporato molti elementi della musica dei Windir, hanno fuso insieme le desolate atmosfere del black metal con elementi thrash metal.\nHanno registrato e pubblicato il loro primo album, \"Kraft\", nel 2004; il secondo, \"Pitch Black Brigade\", \u00e8 uscito il 27 marzo 2006 via Tabu recordings, mentre \"I Krig\" \u00e8 stato pubblicato nel maggio 2007.\nL'uscita del quarto full-length della band intitolato \"Milorg\", \u00e8 avvenuta il 5 gennaio 2009.\nNel 2010 Ese lascia la band e viene sostituito da Strom, altro ex-Ulcus ed ex-Windir.\nL'anno successivo viene pubblicato il quinto disco, intitolato appunto \"V\".\nNel 2013 e nel 2015 vengono pubblicati il sesto ed il settimo album, rispettivamente Welcome Farewell e S\u00f3lverv, ultimi due con la Indie Recordings.\nIl 28 settembre 2018, stavolta sotto l'etichetta della Season of Mist, avviene l'uscita dell'ottavo album, Lifehunger."}
{"id": "1084934", "revid": "228587", "url": "https://it.wikipedia.org/wiki?curid=1084934", "title": "Ernst zu M\u00fcnster", "text": "Biografia.\nOrigini della famiglia.\nErnst zu M\u00fcnster era rampollo di una famiglia della vecchia nobilt\u00e0 della Vestfalia, residente da secoli a M\u00fcnster.\nEgli era figlio del maresciallo di corte del principe vescovo, Georg Ludwig Dietrich von M\u00fcnster, e della sua seconda moglie, Eleonora von Grothaus. Suo padre era gi\u00e0 molto legato al principe Federico Augusto, duca di York e Albany, che gi\u00e0 era stato principe-vescovo di Osnabruck il che aveva portato il figlio a rapporti gi\u00e0 introdotti favorevolmente con la casata di Hannover. Nel 1792 la famiglia ottenne per mano dell'elettore Carlo Teodoro del Palatinato il titolo di conte.\nI primi anni.\nDopo la frequentazione del \"Philanthropinum\" di Dessau (1778-1781) e della \"Ritterakademie\" di L\u00fcneburg (1781-1784), Ernst Friedrich Herbert studi\u00f2 alla Universit\u00e0 Georg-August di Gottinga insieme a tre figli di re Giorgio III del Regno Unito, i principi Ernesto, Adolfo e Augusto Federico, il che intensific\u00f2 ulteriormente i suoi rapporti con la casa di Hannover. Studi\u00f2 nei medesimi anni tra gli altri con Christian Gottlob Heyne e Johann Dominik Fiorillo.\nDopo la laurea nel luglio 1787, dall'anno successivo entr\u00f2 come avvocato al servizio dell'Elettorato di Hannover, associandosi anche nel vicino Brunswick alla corte del duca Carlo Guglielmo Ferdinando di Brunswick, che aveva sposato Augusta di Gran Bretagna, sorella del sovrano inglese.\nIl rinforzo dei rapporti con la casa reale.\nNel 1791 Ernst Friedrich Herbert venne nominato alla cancelleria di corte dell'Hannover, venendo tra l'altro incaricato di scortare nel 1793 il principe Augusto di Hannover, suo ex compagno di classe, nel suo grand tour in Italia e nella visita a Roma. Durante questo stesso viaggio, sicuramente von M\u00fcnster fu complice del giovane principe che colse l'occasione per sposare proprio nella citt\u00e0 eterna Augusta Murray, figlia del conte di Dunmore. Ritornato dal viaggio in Italia con ritardi a causa delle guerre, la soddisfazione dei reali per il lavoro svolto dal giovane M\u00fcnster venne ripagato con quattro mesi di soggiorno al Castello di Windsor. Nel 1794 part\u00ec nuovamente alla volta dell'Italia col duca di Sussex ove rimase per i successivi cinque anni, visitando le principali corti della penisola ed i luoghi d'arte pi\u00f9 importanti dell'epoca.\nL'inizio della carriera politica.\nMunster torn\u00f2 ad Hannover nel 1798 e dal 1801 venne per la prima volta impiegato per missioni diplomatiche all'estero. Mentre gli stati tedeschi assistevano ad una sempre crescente mediatizzazione e secolarizzazione di alcuni dei loro possedimenti, \u00e8 indubbio che l'Hannover avesse forti interessi sul principato vescovile di Osnabr\u00fcck e su quello di Hildesheim, ma in quest'ultimo caso lo stato era in forte concorrenza con la Prussia che mirava a realizzare un collegamento terrestre tra i suoi possedimenti del Brandeburgo e la Vestfalia-Renania. Gli Hannover dal canto loro si servirono dell'appoggio dello zar Alessandro I di Russia. Nel 1803 ad ogni modo, l'invasione dell'Hannover ad opera delle truppe francesi di Napoleone Bonaparte che era in guerra con l'Inghilterra, procurarono uno stallo delle cose.\nL'ascesa a ministro dell'Hannover: le guerre napoleoniche.\nDopo il ritorno in Inghilterra, nel maggio del 1805 venne nominato capo della \"German Chancery\". Gi\u00e0 in precedenza aveva concluso per conto del sovrano inglese un trattato di grande importanza l'11 aprile di quello stesso anno con la Russia, con un contratto che prevedeva le basi per la costituzione della terza coalizione antifrancese e che prevedeva ufficialmente la riconquista dell'Elettorato di Hannover. Dopo il ritiro dei francesi, il duca di Cambridge venne nominato dal dicembre del 1805 al ruolo di comandante militare nell'Hannover, mentre M\u00fcnster si occup\u00f2 \"de facto\" dell'amministrazione civile dello stato per conto del sovrano. Nei primi mesi del 1806, ad ogni modo, la Prussia occup\u00f2 proditoriamente come \"detenzione amministrativa\" l'Hannover e nel novembre di quello stesso anno i napoleonici tornarono ad occupare Hannover, dividendo infine il territorio tra la Francia ed il neonato Regno di Vestfalia, costringendo cos\u00ec gli hannoveriani a condurre i loro progetti per il futuro in esilio.\nDurante il periodo della malattia di re Giorgio III e della reggenza di suo figlio il principe di Galles, vennero nominati a tutela dei suoi beni privati proprio il conte di M\u00fcnster e sir Herbert Taylor che rimasero stabilmente a Londra.\nPoco prima dello scoppio della guerra tra la Francia e la Russia nel 1811, M\u00fcnster riprese i contatti col duca Federico Guglielmo di Brunswick per il contrattacco sul continente, concordando insieme agli altri diplomatici ed ufficiali militari l'eventuale spartizione della Germania in aree di influenza (filo-prussiana a nord, filo-austriaca a sud), pur con l'obbiettivo di ripristinare la vecchia costituzione del Sacro Romano Impero, seppur in forma modificata.\nEgli present\u00f2 gli interessi dell'Hannover nella Convenzione di Reichenbach che venne siglata il 15 giugno 1813: questo trattato prevedeva il ripristino del ducato di Brunswick-L\u00fcneburg e l'espansione di Hannover da 250.000 a 300.000 abitanti con l'acquisizione del vescovato di Hildesheim.\nNel 1813 M\u00fcnster spos\u00f2 la principessa Wilhelmina di Schaumburg-Lippe, sorella del principe regnante Giorgio Guglielmo.\nLa Pace di Parigi ed il Congresso di Vienna.\nNel gennaio del 1814, M\u00fcnster rappresent\u00f2 l'Inghilterra in aggiunta al ministro Castlereagh nei negoziati di Parigi, rimanendo in Francia sino al giugno di quell'anno. Da settembre si rec\u00f2 a Vienna per prendere parte al congresso che ivi le potenze europee andavano celebrando. Malgrado il suo ruolo marginale nella conduzione delle trattative e la limitata influenza che l'Hannover poteva esercitare nei negoziati europei, egli ottenne ad ogni modo dei successi ragguardevoli: lo stato venne espanso di 1/5 nonch\u00e9 il titolo di regno. Quest'ultima particolarit\u00e0 si rendeva necessaria non solo per ricompensare il valore dimostrato dall'Inghilterra nella gestione delle guerre napoleoniche, ma anche per cercare di arginare i sempre presenti contrasti che in Germania andavano accendendosi tra Prussia ed Austria con le loro rispettive ambizioni politiche. \nLa restaurazione del sistema politico dell'Hannover.\nDopo il Congresso di Vienna, il compito di M\u00fcnster come ministro di Hannover fu essenzialmente quello di riorganizzare il nuovo regno e stabilizzarlo. Tra le prime indicazioni che egli diede per la direzione feconda dello stato, vi fu quella di appoggiare le richieste della nobilt\u00e0 di Hannover. A livello generale, ad ogni modo, una riorganizzazione dello stato si mostrava necessaria non solo per le conquiste territoriali ottenute a seguito del Congresso di Vienna, ma anche col fine di centralizzare nuovamente la gestione e con questo si intendeva non il dare maggior potere alla capitale Hannover, ma concentrare sempre pi\u00f9 gli affari di stato a Londra, nelle mani del ministro M\u00fcnster.\nCon lo scoppio dei moti rivoluzionari a Parigi nel 1830, anche ad Hannover si ebbero delle rivolte, ed in particolare all'Universit\u00e0 di G\u00f6ttingen dove la popolazione e gli studenti richiesero una nuova costituzione statali, oltre alle dimissioni del gabinetto Minster, senza che la pace fosse riportata con l'uso delle armi. In Inghilterra la situazione nel frattempo era cambiata e dopo la morte di Giorgio IV gli era succeduto al trono Guglielmo IV. Il duca di Cambridge nel frattempo era stato nominato vicer\u00e9 di Hannover e dopo 26 anni di servizio, si sent\u00ec di licenziare come ministro lo stesso M\u00fcnster, il 12 febbraio 1831.\nM\u00fcnster mor\u00ec ad Hannover nel 1839 e fu sepolto nel mausoleo di Derneburg."}
{"id": "1084935", "revid": "554814", "url": "https://it.wikipedia.org/wiki?curid=1084935", "title": "Umberto Barbaro", "text": "Biografia.\nUmberto Barbaro \u00e8 stato attivo in molti campi: narrativa, drammaturgia, cinema, critica e storia dell'arte figurativa. Nel 1923 \u00e8 direttore della rivista \"La bilancia\" e collabora con Dino Terra, Vinicio Paladini e Paolo Flores. Nel 1927 \u00e8 tra gli animatori del Movimento Immaginista, corrente \"di sinistra\" del Futurismo, attenta all'evoluzione culturale in Francia, America, Russia e Germania.. \u00c8 al fianco di Anton Giulio Bragaglia nella iniziativa del Teatro degli Indipendenti, a Roma. Conoscitore della lingua russa e tedesca traduce opere di Heinrich von Kleist, Michail Bulgakov e Frank Wedekind. \u00c8 giornalista, saggista, novelliere e i suoi scritti appaiono in numerose riviste del tempo.\nNel 1936 \u00e8 tra i fondatori, con Luigi Chiarini, del Centro Sperimentale di Cinematografia di Roma e ne diventa insegnante. Sempre con Chiarini avvia la pubblicazione del mensile di studi cinematografici \"Bianco e Nero\", direttamente legato al Centro Sperimentale, una rivista che ha fornito notevole impulso alla crescita della cultura cinematografica italiana. Finita la seconda guerra mondiale, prosegue gli studi specifici sul cinema in generale e su quello sovietico in particolare e continua la serie di traduzioni, da tempo avviata, di scritti di teorici del cinema tra cui Vsevolod Illarionovi\u010d Pudovkin, Sergej Michajlovi\u010d \u0116jzen\u0161tejn, Rudolf Arnheim e B\u00e9la Bal\u00e1zs. Nel 1947 traduce anche Sigmund Freud. Nel 1945 viene nominato Commissario straordinario del Centro Sperimentale di Cinematografia, carica che ricopre sino al 1947, quando ne \u00e8 allontanato per motivi politici. \u00c8 sostenitore del cinema neorealista.\nNel campo della produzione cinematografica esordisce, come autore, nel 1933 con un documentario, \"Cantieri dell'Adriatico\", a cui fa seguito il solo film a lungometraggio da lui realizzato, \"L'ultima nemica\". Nel dopoguerra gira, con la consulenza di Roberto Longhi, due cortometraggi d'arte dedicati a Carpaccio e Caravaggio.\nCome critico cinematografico collabora a \"L'Unit\u00e0\", al settimanale \"Vie Nuove\" e a \"Filmcritica\". Dirige il quindicinale \"L'Eco del cinema\".\nA Umberto Barbaro sono state dedicate la \u00ab\"Biblioteca del Cinema\"\u00bb, il \u00ab\"Premio Nazionale Filmcritica\"\u00bb di Roma e numerose pubblicazioni"}
{"id": "1084937", "revid": "486946", "url": "https://it.wikipedia.org/wiki?curid=1084937", "title": "Comunale", "text": ""}
{"id": "1084938", "revid": "729019", "url": "https://it.wikipedia.org/wiki?curid=1084938", "title": "Battaglia di Noreia", "text": "La battaglia di Noreia fu combattuta nel 113 a.C. dall'esercito dei Cimbri contro i romani comandati da Gneo Papirio Carbone.\nNonostante i Cimbri fossero stati presi in trappola con l'inganno, essi si ripresero rapidamente dalla sorpresa e sbaragliarono l'esercito romano che non sub\u00ec l'annientamento totale solo grazie al sopraggiungere di un temporale.\nContesto storico.\nLa potenza dei Celti in Europa stava declinando nel corso del II - I secolo a.C., e questo anche ad opera dei Romani che avevano inferto numerose sconfitte a queste popolazioni in Italia, nel 295 a.C. (Battaglia di Sentino), nel 283 a.C. (Battaglia del lago Vadimone), nel 225 a.C. (Battaglia di Talamone), nel 222 a.C. (Battaglia di Clastidium). Sicuramente le disfatte pi\u00f9 gravi si ebbero nel periodo compreso tra la sconfitta di Annibale nel 202 a.C. (i Galli avevano stretto alleanza con i Cartaginesi) e la sottomissione della Gallia Narbonense terminata nel 118 a.C. Anche le rivalit\u00e0 interne tra le varie trib\u00f9 celtiche ne avevano minato la compattezza, tanto che, verso il 130 a.C. i Germani che erano sottomessi ai Celti si affrancarono e cominciarono a premere per attraversare il fiume Reno ed invadere la Gallia. Da alcune analisi, infatti, gli storici sono giunti alla conclusione che, se la Gallia non fosse caduta in mano ai Romani nel 52 a.C., sarebbe - con ogni probabilit\u00e0 - stata soggiogata dai Germani, forse da Ariovisto in persona. Alcune trib\u00f9 galliche, infatti, chiesero espressamente l'aiuto di Giulio Cesare per proteggersi da Ariovisto, stando a quanto tramandato nei Commentarii De bello Gallico. Il vuoto di potere nell'Europa renana e danubiana era reale in questo periodo ed i Celti erano troppo deboli per poter controllare queste regioni come riuscivano a fare solamente due secoli prima. E questo vuoto di potere venne colmato da popolazioni germaniche provenienti dalle attuali Svezia, Danimarca, Polonia. Anche in questa grande migrazione i Germani si spostavano con mogli, carriaggi e mandrie, ma non lasciavano dietro di loro il vuoto, bens\u00ec una serie di insediamenti, di alleanze e di popolazioni amiche che fanno assomigliare questa avanzata quasi ad un grande progetto di conquista e colonizzazione assieme. Questo, almeno nella prima fase, perch\u00e9 la lunga guerra coi Romani mut\u00f2 probabilmente il loro originario progetto. Con ogni probabilit\u00e0, Cimbri e Teutoni non miravano a scontrarsi coi Romani, di cui certamente avevano avuto notizie circa l'abilit\u00e0 guerriera. Forse il disegno dei Germani era quello di attraversare il fiume Danubio e stanziarsi nei Balcani, il che era ugualmente intollerabile ai Romani che avevano assoggettato la Grecia e buona parte dell'Illiria. I Romani non conoscevano i Germani direttamente, bens\u00ec solo indirettamente dai racconti dei Galli e, con ogni probabilit\u00e0, associavano i due popoli in un'unica grande famiglia.\nLa battaglia.\nI Romani, come di consuetudine, intavolarono trattative coi Germani, ma non si giunse ad una conclusione soddisfacente. I Germani chiedevano terre coltivabili e sicure, ma non erano disposti a far atto di sottomissione ai Romani. Pertanto, il primo incontro diretto tra Romani e Germani si risolse in un nulla di fatto. A questo punto, il console Papirio Carbone, che comandava le legioni romane in quella parte d'Europa, ingiunse ai Cimbri, in maniera perentoria, di ripassare il Danubio e di tornare da dove erano venuti. Rotte le trattative, fu necessario il ricorso alla guerra. Nel frattempo i Romani avevano radunato in gran fretta tutte le truppe disponibili in quel settore d'Europa ed il loro esercito ammontava probabilmente a circa 30.000 uomini, meno della met\u00e0 degli effettivi dei Cimbri. Altre volte i romani, seppur inferiori numericamente, avevano sbaragliato i Celti, grazie alla superiorit\u00e0 in disciplina ed armamenti. Ma i Germani erano, a differenza dei Galli, assai pi\u00f9 tenaci, specialmente negli scontri ravvicinati. Essi, inoltre, non si sbandavano cos\u00ec facilmente come facevano i Celti.\nLa battaglia si svolse nella primavera del 113 a.C., presso Noreia, non distante dall'odierna citt\u00e0 di Klagenfurt in Austria. Dur\u00f2 un'intera giornata ed al termine i Romani lasciarono sul campo circa 24.000 morti. Non si conoscono con esattezza i dettagli dello scontro, seppure alcune considerazioni possono esser dedotte a posteriori. La regione, all'epoca, era densamente costellata di foreste, e con ogni probabilit\u00e0, in base agli usi e costumi dei Germani, il primo attacco si deline\u00f2 come una fulminea imboscata tesa dai Cimbri alla colonna delle legioni romane. In realt\u00e0, a quanto attestato, i Romani erano d'accordo coi Taurisci, popolazione indigena loro alleata, di attirare i Cimbri in una trappola. I Romani avrebbero attaccato i Germani nel loro campo al calar del sole, sorprendendo i barbari nel sonno. Ma, con ogni probabilit\u00e0, i Cimbri ebbero il sentore di quanto premeditato dai nemici. I Romani, forti dell'alleanza con gli indigeni (Noreia era la citt\u00e0 principale del Norico), non soffrivano troppo per la lontananza dalle loro basi operative. Le truppe romane, quindi, erano fresche, ben addestrate e rifornite e provviste di guide locali. Con ogni probabilit\u00e0, quindi, la fanteria romana non ebbe il tempo di dispiegarsi nel classico ordine di battaglia, e questo fu il punto debole dello schieramento romano. Ben diversamente, invece, la cavalleria romana, superiore in numero ed in addestramento a quella cimbra, non ebbe difficolt\u00e0 a metter in fuga il nemico ed a piombare alle spalle della fanteria barbara, anche se oramai, a livello di fanteria, i Romani stavano cedendo pericolosamente. Per di pi\u00f9, a sera, sul campo si scaten\u00f2 un uragano, che rese la pianura impraticabile e la cavalleria inservibile.\nCos\u00ec i resti dell'esercito romano, nonostante le perdite subite, poterono ritirarsi con ordine dal campo di battaglia, rifugiandosi nel campo fortificato. I Cimbri, padroni del campo, non possedendo macchine d'assedio (assedio che, d'altronde, non era nei loro usi), rinunciarono a stanare i Romani superstiti.\nConseguenze.\nI Romani furono sconfitti sul campo, ma i Cimbri non riuscirono a sfruttare la vittoria. Infatti, la battaglia era costata molto cara anche a loro in termine di morti e feriti. Pertanto, i Romani riuscirono a sventare sia l'invasione dei Balcani, che dell'Italia (dove non erano presenti altre legioni per difendere la Pianura Padana). I Germani, infatti, di l\u00ec a qualche giorno, ripassarono il Danubio e stazionarono per mesi nell'attuale Baviera, in attesa di dirigersi verso un territorio meno ostico. Questo fu individuato nella Gallia, ma anche in quest'area essi avrebbero dovuto scontrarsi nuovamente coi Romani, in quanto i Cimbri sarebbero giunti ad invadere le terre dei Galli Allobrogi, alleati di Roma. Si concretizzarono, pertanto, tutte le premesse per il successivo scontro, nel 105 a.C. presso Arausium (Battaglia di Arausio, presso l'attuale Orange, nella Francia Centrale)."}
{"id": "1084940", "revid": "178920", "url": "https://it.wikipedia.org/wiki?curid=1084940", "title": "Corporazioni di mestiere", "text": ""}
{"id": "1084942", "revid": "229617", "url": "https://it.wikipedia.org/wiki?curid=1084942", "title": "Comune (associazione)", "text": ""}
{"id": "1084945", "revid": "28592", "url": "https://it.wikipedia.org/wiki?curid=1084945", "title": "Magistrati", "text": ""}
{"id": "1084946", "revid": "28592", "url": "https://it.wikipedia.org/wiki?curid=1084946", "title": "Banchiere", "text": ""}
{"id": "1084948", "revid": "767487", "url": "https://it.wikipedia.org/wiki?curid=1084948", "title": "Soldati - 365 all'alba", "text": "Soldati - 365 all'alba \u00e8 un film del 1987 diretto da Marco Risi. L'opera tratta le vicissitudini di alcuni giovani durante il servizio militare di leva in Italia.\nDella pellicola cinematografica esistono due versioni, una breve uscita al cinema e poi pubblicata in VHS e DVD e una lunga ideata e pubblicata solo per la televisione uscita una sola volta dalla durata di 163 minuti circa, al momento reperibile su YouTube su vari canali non ufficiali. Quest'ultima contiene alcune scene non presenti nella prima contenenti anche riferimenti al nonnismo e momenti che illustrano meglio la psicologia del tenente Fili, espunte dalla versione breve poich\u00e9 ritenute non gradite da pubblico e critica.\nTrama.\nDopo il mese di addestramento, un gruppo di ragazzi appartenenti al terzo scaglione del 1987, viene trasferito al 47\u00ba Battaglione di Pontebba detto Fortap\u00e0sc per la rigida disciplina presente al suo interno, in Friuli-Venezia Giulia, ai confini con l'allora Jugoslavia. Arrivati a destinazione, vengono inquadrati nella 2\u00aa compagnia bis, comandata dal tenente Armando Fili, un fanatico della disciplina militare, ma allo stesso tempo insicuro di s\u00e9 e ossessivamente geloso della giovane moglie Anna.\nIl tenente viene a conoscenza che tra i soldati vi \u00e8 un giovane romano, Claudio Scanna, che prima dell'arruolamento ha subito una condanna di sei mesi per rissa ed egli teme che questi possa creare problemi all'interno della caserma. Il rapporto tra i due degenera a seguito di un episodio avvenuto durante la notte precedente al congedo dell'ultimo scaglione: Scanna, precedentemente preso di mira dal \"nonno\" \"capo stecca\" toscano Buzzi, viene fatto oggetto di atti di nonnismo e, recatosi dal tenente per denunciare l'accaduto, trova il suo ufficio vuoto, poich\u00e9 questi ha abbandonato il servizio per controllare i movimenti della moglie presso una distante festa. Scanna decider\u00e0 perci\u00f2 di farsi giustizia da solo picchiando il sopracitato Buzzi.\nL'accaduto coster\u00e0 al soldato due mesi di consegna di rigore, ma impedir\u00e0 anche all'ufficiale Fili la promozione a capitano ed il trasferimento presso un comando NATO a Udine. Il tenente, ritenendo Scanna responsabile del suo fallimento, sfogher\u00e0 su di lui la sua frustrazione, aumentata anche dopo essere stato abbandonato dalla moglie, oramai insofferente alle problematiche del marito. Cos\u00ec, dopo quasi un anno di angherie, Fili compie un estremo tentativo per rovinare il ragazzo, sottraendogli l'arma con l'inganno durante un servizio di guardia notturno: Scanna reagisce, colpendo il tenente al volto e, quando questi gli chiede di sparargli, il soldato esplode un colpo in aria. La conseguente inchiesta disciplinare costringe Fili a una lunga licenza.\nTuttavia, l'ultima notte di servizio, la notte del congedo, mentre i soldati stanno festeggiando, la caserma viene messa in stato d'allarme e i soldati imbarcati in assetto da guerra su di un G-222 dell'aeronautica, che decolla con destinazione sconosciuta; alla domanda di Scanna se si tratti di un'esercitazione, il tenente Fili, evidentemente richiamato d'urgenza al suo ruolo, abbozza un sorriso senza rispondere.\nProduzione.\nIl \"cast\".\nNel cast ci sono gli esordienti Manlio Dov\u00ec (in seguito imitatore del Bagaglino) e Pietro Ghislandi, entrambi rivelatisi nell'edizione 1986/1987 di \"Fantastico\". Angelo Cabiddu - che nel film interpreta s\u00e9 stesso - lavorava come cameriere in un ristorante sardo di Roma e fu incluso \"a vista\" nel cast da Risi, senza audizione alcuna.\nI luoghi delle riprese.\nA causa delle polemiche in cui era piombato il servizio militare di leva in Italia a met\u00e0 degli anni ottanta, particolarmente funestato da episodi di suicidi e di nonnismo e che ispir\u00f2 anche il tema del film, lo stesso Ministero della difesa, nelle sue pi\u00f9 alte cariche dell'esercito italiano, proib\u00ec a Marco Risi l'utilizzo di strutture militari attive per la ripresa delle scene. Per tal motivo, le stesse furono quindi eseguite in vari posti diversi tra loro. La maggior parte degli interni furono girati a Roma, tra gli Empire Studios, il collegio privato del Nazareno; altri interni vennero girati a Trieste, nel Civico Museo di Storia Patria. Per gli esterni invece, furono utilizzati:\nLe difficolt\u00e0 nella realizzazione.\nLa realizzazione non fu priva di difficolt\u00e0. I produttori erano scettici e, non credendo alla riuscita di un film italiano \"serio\" sull'ambiente militare, desideravano un cast di comici per dare al lavoro un'impronta demenziale; sino ad allora, infatti, le pellicole che avevano trattato delle vicissitudini nel contesto del servizio militare di leva in Italia avevano sempre manifestato tale impronta: si pensi ai film musicarelli degli anni sessanta o settanta, ma anche a pellicole quali \"L'infermiera nella corsia dei militari\", \"Riavanti... Marsch!\" o a \"Patroclooo!... e il soldato Camillone, grande grosso e frescone\".\nAmbientazione cinematografica.\nL'ambientazione del film non rispecchia una specifica caserma e localit\u00e0, ma semplicemente vuole richiamare un qualsiasi paese del Friuli, regione che fino alla fine degli anni '80 era caratterizzata da una massiccia presenza militare in funzione difensiva verso il confine orientale, con caserme dislocate anche nei paesi pi\u00f9 piccoli e nelle localit\u00e0 pi\u00f9 disagiate.\nStando alla versione ridotta del film, tale ipotetico paese friulano \u00e8 identificabile con Pontebba, come deducibile dal cartello della stazione ferroviaria \"Pontebba - Scalo\". Pontebba, nella realt\u00e0, era effettivamente sede di ben tre caserme (la \"Zanibon\" degli alpini, la \"Fantina\" degli alpini d'arresto e la \"Bertolotti\" dell'artiglieria da montagna), nonch\u00e9 di una stazione ferroviaria, denominata semplicemente \"Pontebba\".\nEsaminando la versione integrale, si scoprono altri elementi che fanno capire come la localit\u00e0 teatro della storia non sia Pontebba, bens\u00ec Cave di Predil. Uscita dalla stazione, la colonna di mezzi militari con a bordo i soldati abbandona infatti Pontebba e attraversa la localit\u00e0 di Padriciano e successivamente a un bivio Caporetto - Lubiana/Cividale, prosegue in direzione di Caporetto ed entra infine in caserma. Il percorso nella realt\u00e0 \u00e8 incoerente, ma nella finzione cinematografica d\u00e0 l'idea di una localit\u00e0 sperduta nell'Alto Friuli. Durante la prima libera uscita un soldato chiede \"Come si chiama questo posto\" e il soldato Esposito risponde \"Cave di Predil\", aggiungendo poi \"a Cave di Predil chiov' e fa scintil'\" (questo dialogo \u00e8 presente anche nella versione ridotta del film); successivamente, all'interno del bar, un soldato chiede \"ma nd\u00f2 si trova sto Cave di Predil?\". Alla luce di questi dialoghi trova spiegazione il cartello \"Cave di Predil 1\", che si vede nella scena in cui i soldati prendono il pullman per andare a vedere la partita (probabilmente Udinese-Napoli).\nNomi e uniformi di fantasia.\nIl nome del reparto - 47\u00b0 Battaglione Genio Pionieri - \u00e8 di pura fantasia; oltretutto l'impiego del reparto nelle manovre nonch\u00e9 i fregi dei copricapo, lascerebbe supporre che si tratti di un reparto di Fanteria anzich\u00e9 del Genio.\nPer non avere problemi legali con l'autorit\u00e0 militare circa l'uso non autorizzato delle divise, i costumisti dotarono gli attori di uniformi dell'Esercito Italiano, ma con alcune modifiche:\nColonna sonora.\nLe musiche originali del film furono scritte da Manuel De Sica, la canzone \"Soldati\" che apre e chiude il film, \u00e8 invece scritta e cantata da Umberto Smaila. Nel corso della pellicola si possono ascoltare alcuni brani in voga nella seconda met\u00e0 degli anni ottanta, tra cui \"OK Italia\" e \"Tu vuoi l'America\" di Edoardo Bennato, \"I Wanna Dance with Somebody (Who Loves Me)\" di Whitney Houston, \"Papa Don't Preach\" di Madonna, \"Gente di mare\" di Tozzi-Raf e viene citato il tema di \"Top Gun\". A circa met\u00e0 del film, durante la festa da ballo di fine anno 1986, viene proposto, dalla improvvisata band composta di soldati, il lento \"Je t'aime... moi non plus\", un romantico brano musicale francese del 1969 di Jane Birkin e Serge Gainsbourg. Vengono poi accennate, anche solo per pochi istanti, altre note canzoni, ad esempio \"Acqua azzurra, acqua chiara\" di Lucio Battisti durante un atto di nonnismo, \"Feelings\" di Morris Albert e \"Questione di feeling\" di Riccardo Cocciante-Mina come presa in giro del tenente Fili."}
{"id": "1084950", "revid": "80026", "url": "https://it.wikipedia.org/wiki?curid=1084950", "title": "Cinema neorealista", "text": ""}
{"id": "1084952", "revid": "287204", "url": "https://it.wikipedia.org/wiki?curid=1084952", "title": "FdS", "text": "Per FdS si pu\u00f2 intendere:"}
{"id": "1084956", "revid": "599013", "url": "https://it.wikipedia.org/wiki?curid=1084956", "title": "Rachele Sangiuliano", "text": "Giocava nel ruolo di palleggiatrice.\nCarriera.\nClub.\nLa carriera di Rachele Sangiuliano inizia nel 1996 nell', giocando per la squadra giovanile in Serie C: nella stagione 1997-98 fa il suo esordio nella pallavolo professionistica, promossa in prima squadra, che nel frattempo ha cambiato nome in Pool Piave, che prende parte al campionato di Serie A2; con la squadra veneta resta per cinque stagioni, vincendo la Coppa Italia di Serie A2 1999-00.\nNella stagione 2001-02 passa all', sempre in serie cadetta, con la quale vince la Coppa Italia di categoria ed ottiene la promozione nella massima divisione: nell'annata seguente fa il suo esordio in Serie A1 con lo stesso club ridenominato , a cui resta legata fino al termine della stagione 2005-06.\nNella annata 2006-07 viene ingaggiata dal , sempre in Serie A1, mentre in quella successiva torna in serie cadetta, vestendo la maglia del .\nTorna nuovamente in Serie A1 con il , club per il quale gioca nella stagione 2008-09, mentre in quella successiva si trasferisce alla , dove resta per due annate, prima di fare la propria prima esperienza all'estero in Francia, nella stagione 2011-12 quando viene ingaggiata dal , club che milita in Ligue A: al termine del campionato decide di abbandonare l'attivit\u00e0 agonistica.\nNazionale.\nNegli anni a San Don\u00e0 di Piave fa parte delle nazionali giovanili italiane: nel 1998, con quella Under-19 vince la medaglia d'oro al campionato europeo.\nNel 2001 ottiene la prima convocazione in nazionale maggiore con cui, l'anno successivo, vince la medaglia d'oro al campionato mondiale e nel 2003 partecipa al Coppa del Mondo, chiusa al quarto posto."}
{"id": "1084960", "revid": "1808023", "url": "https://it.wikipedia.org/wiki?curid=1084960", "title": "Albergo dei Poveri", "text": ""}
{"id": "1084961", "revid": "124963834", "url": "https://it.wikipedia.org/wiki?curid=1084961", "title": "John Maddox Roberts", "text": "Biografia.\nRoberts ha scritto i gialli storici della serie \"SPQR\", ambientati nell'antica Roma, durante gli ultimi anni della Repubblica di cui \u00e8 protagonista Decio Cecilio Metello il Giovane. \nHa scritto inoltre numerose altre serie, tra cui \"Falconer\", storia di un crociato che ritorna in Europa per vendicarsi degli assassini di suo padre. Questi romanzi sono scritti con lo pseudonimo di Mark Ramsay. Ha poi scritto i romanzi delle serie \"Annibale\" e della serie \"Conan il barbaro\".\nVive nel Nuovo Messico con sua moglie."}
{"id": "1084962", "revid": "75989484", "url": "https://it.wikipedia.org/wiki?curid=1084962", "title": "Esagono regolare", "text": ""}
{"id": "1084964", "revid": "1543377", "url": "https://it.wikipedia.org/wiki?curid=1084964", "title": "Naturgy", "text": "Naturgy Energy Group, S.A. (conosciuta come Naturgy) \u00e8 un gruppo multinazionale spagnolo attivo nel settore energetico e dei servizi, con pi\u00f9 di 22 milioni di clienti e persone impiegate nel mondo. Leader sia nella distribuzione di gas in Spagna e in America Latina sia nella conversione di gas in elettricit\u00e0, il Gruppo \u00e8 il quarto operatore mondiale di GNL (gas naturale liquefatto), quarto operatore principale nel settore elettrico in Spagna, terzo operatore di cicli combinati nel mondo.\nStoria.\nIl gruppo nasce da un processo di riordino del mercato spagnolo del gas. La Gas Natural SDG, S.A. (societ\u00e0 a capo del gruppo) nasce dalla fusione di Catalana de Gas e Gas Madrid nel 1991, con l'aggiunta delle attivit\u00e0 di distribuzione gas della Repsol.\nNel 2004 il gruppo ha deciso di espandere le sue attivit\u00e0 nella produzione di gas e attualmente ha progetti in Algeria, Nigeria e Angola. In questo settore si occupa sia di produzione di gas che di liquefazione e trasporto.\nNel 2005 il gruppo ha creato con Repsol YPF la societ\u00e0 \"Repsol-Gas Natural LNG, S.L.\", di cui entrambi detengono il 50% del capitale. Questa societ\u00e0 si occupa di trasporto di gas naturale liquido ed \u00e8 la terza al mondo per volume di gas trasportato. Alla societ\u00e0 Gas Natural ha conferito la sua flotta di 10 navi metaniere.\nIl 28 dicembre 2007 ha acquistato da \u00c9lectricit\u00e9 de France (EDF) tutte le attivit\u00e0 industriali in Messico, per 1.448 milioni di dollari (987,07 milioni di euro). L'acquisto di cinque centrali a ciclo combinato (capacit\u00e0 totale di 2.233 megawatt), e del Gasodotto del R\u00edo rende Gas Natural il secondo operatore privato del mercato di generazione elettrica messicano.\nNel luglio 2008, Gas Natural ha chiuso un accordo per l'acquisto del 45,3% di Uni\u00f3n Fenosa, societ\u00e0 energetica del gruppo ACS. Superato il 30% di Uni\u00f3n Fenosa S.A., Gas Natural lancer\u00e0 un'OPA sulla residua quota di capitale fino a raggiungere il 100%.\nL'acquisizione di Union Fenosa trasformer\u00e0 Gas Natural in una delle principali utilities europee, e una delle tre societ\u00e0 leader del mercato spagnolo; il primo operatore mondiale di GNL del bacino Atlantico, e uno dei principali operatori di ciclo combinato al mondo.\nLa nuova compagnia conter\u00e0 pi\u00f9 di 20 milioni di clienti, 9 dei quali in Spagna, e 18.200\u00a0MW di potenza installata in tutto il mondo.\nNell'ottobre 2017, la Gas Natural Fenosa ha firmato un accordo di vendita con la 2i Rete Gas (gi\u00e0 Enel Rete Gas) - controllata dall'italiana F2i e dalla compagnia francese Ardian) - del 100% di Nedgia e di Gas Natural Italia per 727 milioni di euro.\nIl 27 giugno 2018, la societ\u00e0 ha cambiato nome in \"Naturgy\".\nAzionisti.\nGli azionisti di riferimento del gruppo sono stati (prima della vendita) :\nGas Natural in Italia.\nIl Gruppo Gas Natural \u00e8 presente in Italia dal 2002, anno di apertura della societ\u00e0 di vendita Gas Natural Vendita Italia Spa. Nel 2004, il Gruppo entra nel mercato della distribuzione del gas con l'acquisizione di gruppi privati nel sud Italia: Gruppo Brancato per 100 milioni di euro, Gruppo Gas (\"Agragas, G.A.S., Normanna Gas, Gea, So.Re.Co e Gas Fondiaria\") di Palermo per 116 milioni di euro, Smedigas di San Gregorio Di Catania e Nettis di Acquaviva delle Fonti; nel 2007 \u00e8 acquistata Italmeco (dalla Bonatti S.p.A. Global Service Provider for Oil&amp;Gas Industry) per 32,2 milioni; nel 2008 \u00e8 la volta di Pitta Costruzioni di Foggia per 30,25 mln di euro.\nNel 2006 l'azienda attraversa una fase di consolidamento della struttura societaria. Nascono tre societ\u00e0 nelle quali si concentra tutta l'attivit\u00e0 del gruppo in Italia: Gas Natural Vendita Italia Spa, Gas Natural Distribuzione Italia Spa e Gas Natural Italia Spa. Grazie all'acquisizione di 16.000 clienti nei primi sei mesi dell'anno, Gas Natural raggiunge a marzo 2009 l'importante traguardo dei primi 400.000 punti di riconsegna distribuiti in 187 comuni tra Sicilia, Puglia, Abruzzo, Calabria, Lazio, Campania, Basilicata.\nIn Italia, Gas Natural \u00e8 conosciuta anche per i suoi progetti di impianti di rigassificazione di Taranto e Trieste. Ciascun rigassificatore ha una capacit\u00e0 di 8 miliardi di metri cubi di gas, pari al 10% circa dell'attuale fabbisogno nazionale (circa 85 miliardi di metri cubi). I due progetti sono di rilevanza strategica per il sistema energetico nazionale dal momento che consentirebbero di assicurare fonti di approvvigionamento di gas flessibili e alternative al classico sistema del metanodotto.\nNel luglio del 2009 Gas Natural Rigassificazione Italia ha ottenuto il decreto di approvazione ambientale per l'impianto di rigassificazione di Trieste. Il Decreto VIA (Valutazione d'Impatto Ambientale) \u00e8 l'atto definitivo dell'iter autorizzativo nazionale e rappresenta un importante traguardo nella strategia del Gruppo Gas Natural di diventare un autentico operatore integrato in Italia, a conferma dell'impegno per il futuro energetico del Paese. Il progetto favorir\u00e0 la diversificazione e la sicurezza delle fonti di approvvigionamento per il sistema energetico italiano.\nResponsabilit\u00e0 sociale e ambientale.\nOltre all'attivit\u00e0 ordinaria, Gas Natural Italia \u00e8 anche impegnata in un'opera di valorizzazione e di sostegno di attivit\u00e0 culturali e di tutela del patrimonio ambientale e paesaggistico del territorio. Solo a titolo di esempio vale la pena citare la presenza dell'azienda nelle edizioni passate del Festival della Valle d'Itria di Martina Franca.\nNel corso del 2008, l'impegno nel sociale e sul fronte della Responsabilit\u00e0 Sociale d'Impresa si sostanzia in iniziative tra cui la firma di due protocolli d'intesa su progetti in ambito sociale con il Comune di Reggio Calabria (a marzo) e con il Comune di Caltagirone (a giugno). Sempre nel 2008, un altro protocollo d'intesa \u00e8 stato firmato tra la Fondazione Gas Natural e la Puglia per siglare il comune interesse ad avviare una collaborazione nell'ambito della protezione e tutela dell'ambiente.\nInoltre, la filiale italiana \u00e8 stata promotrice ed \u00e8 divenuta coordinatrice del primo Forum sulla RSI del sud Italia, sorto a febbraio 2008 in seno alla Confindustria di Bari. Il Forum RSI, promosso e coordinato da Gas Natural, ricalca l'esperienza del Sodalitas Network della Fondazione Sodalitas e conta attualmente 19 aziende associate, tra locali, nazionali e multinazionali.\nOpposizioni ai rigassificatori della Gas Natural.\nCome in molti altri casi di infrastrutture bloccate a livello locale, anche verso gli impianti proposti da Gas Natural sono nate opposizioni locali. A Taranto il Consiglio Comunale in una delibera del 15 gennaio 2008 ha espresso la sua contrariet\u00e0 al progetto. L'opposizione si \u00e8 espressa con la presentazione presso la Commissione di VIA (Valutazione di Impatto Ambientale) di apposite controdeduzioni allo Studio di Impatto Ambientale della Gas Natural.\nA Trieste si \u00e8 costituito un Comitato per la salvaguardia del Golfo che si oppone al rigassificatore proposto dalla Gas Natural che, in un primo momento, non ha impegnato, come avvenuto a Taranto, le istituzioni locali sulla stessa linea. In Friuli-Venezia Giulia, infatti, il Comune, la Regione e molti altri attori locali manifestarono in pi\u00f9 occasioni un orientamento apertamente favorevole al suo insediamento nell'area portuale di Zaule. Successivamente per\u00f2, la nuova amministrazione regionale si \u00e8 opposta al progetto, anche in seguito alla posizione contraria espressa dall'Autorit\u00e0 Portuale di Trieste preoccupata soprattutto dal probabile impedimento allo sviluppo del porto in seguito al previsto traffico delle gasiere. Per questi motivi il ministero dell'Ambiente nel 2013 ha sospeso l'iter della VIA gi\u00e0 ottenuta nel 2009.\nL'attuale amministrazione comunale di Trieste ha escluso il progetto dalla nuova variante al Piano Regolatore Generale con l'inserimento di un'apposita clausola nelle direttive di salvaguardia. Il progetto si scontra inoltre con la forte opposizione della Repubblica di Slovenia e quella dei comuni di Muggia e San Dorligo che confinerebbero con l'impianto nonch\u00e9 di tutte le principali associazioni ambientaliste italiane e slovene come pure quella di autorevoli esponenti del mondo scientifico che rilevano innanzitutto i grossi rischi per la popolazione rappresentati dalla presenza di un simile impianto realizzato in prossimit\u00e0 delle abitazioni. L'infrastruttura dovrebbe oltretutto sorgere vicino a molte realt\u00e0 industriali che potrebbero innescare un disastroso effetto domino. A Zaule operano infatti il terminal petrolifero e depositi SIOT, il deposito gas liquefatti GTS, la Ferriera di Servola, la societ\u00e0 Linde Gas Italia, la Si.Lo.Ne. e Depositi costieri spa oli minerali, la societ\u00e0 chimica e petrolchimica Alder, la Chiurlo prodotti combustibili e il termovalorizzatore AcegasApsAmga.\nFondazione Gas Natural.\nNel 2002 nasce la Fondazione Gas Natural con l'obiettivo principale di contribuire alla formazione per la protezione dell'ambiente in tutti i paesi in cui il gruppo \u00e8 presente.\nInoltre la Fondazione, sostenuta da collaborazioni di livello elevato, porta avanti numerose attivit\u00e0: seminari ambientali sull'energia e sull'ambiente, accordi di collaborazione con i Governi autonomi della Comunit\u00e0, pubblicazioni di informazione ambientale, mostre, attivit\u00e0 internazionali.\nNel 2008 la Fondazione, con il supporto di Gas Natural Italia, ha avviato il suo primo progetto italiano; dalla sigla di un protocollo d'intesa con l'Assessorato all'Ecologia della Puglia \u00e8 nato un progetto di ricerca in tema di tutela e protezione ambientale con l'Universit\u00e0 degli studi di Bari.\nCuriosit\u00e0.\nGas Natural \u00e8 stata la prima a lanciare un'OPA su Endesa nel settembre 2005. Dopo sei mesi la tedesca E.ON ha rilanciato. Dopo duri scontri davanti agli organismi europei ed ai tribunali spagnoli, comunitari e statunitensi, Gas Natural si \u00e8 ritirata il 2 febbraio 2007. Quando la vicenda sembrava conclusa a favore dei tedeschi la cordata Enel-Acciona \u00e8 riuscita ad aggiudicarsi Endesa grazie ad un rilancio."}
{"id": "1084965", "revid": "36426", "url": "https://it.wikipedia.org/wiki?curid=1084965", "title": "Capoluoghi", "text": ""}
{"id": "1084966", "revid": "80344", "url": "https://it.wikipedia.org/wiki?curid=1084966", "title": "Mark Ramsay", "text": ""}
{"id": "1084967", "revid": "287204", "url": "https://it.wikipedia.org/wiki?curid=1084967", "title": "Biblioteca cantonale di Lugano", "text": "La Biblioteca cantonale di Lugano (BCLU) custodisce il patrimonio librario del Canton Ticino e risponde alla domanda di informazione e documentazione del pubblico. L'obiettivo principale \u00e8 di tutelare l'italianit\u00e0 in una nazione in cui l'italiano \u00e8 una lingua minoritaria. Per raggiungere questo scopo, l'istituto punta principalmente sulla letteratura e la storia dell'arte. \u00c8 aiutata nel suo compito da tre altre biblioteche cantonali situate a Bellinzona, Locarno e Mendrisio e fa parte del Sistema bibliotecario ticinese.\nStoria.\nNata nel 1852 da una serie di riforme sull'istruzione superiore condotte dall'autorit\u00e0 politica dell'epoca, fu allora annessa al Liceo situato nell'ex convento di Sant'Antonio dei padri Somaschi. Nel 1861 cominci\u00f2 la raccolta della \"Libreria Patria\" con lo scopo di conservare presso la biblioteca cantonale tutte le opere scritte da ticinesi, stampate in Ticino o relative al Cantone.\nNel 1904 fu trasferita nel nuovo palazzo degli studi di Lugano al numero 4 di Viale Cattaneo. Fu anche dotata di un nuovo regolamento, di maggiori mezzi finanziari e di un direttore responsabile. Lo scopo era sempre quello di tutelare l'italianit\u00e0 ticinese. Poi, nel 1941 fu costruito l'edificio su progetto di Rino Tami dove risiede attualmente la BCLU, diventando indipendente dal Liceo. Dopo la guerra, con il tasso di scolarizzazione in crescita, divent\u00f2 sempre pi\u00f9 importante e incontr\u00f2 seri problemi logistici. Un credito di 7.980.000 franchi venne accordato dalla Confederazione nel 2003 per il necessario ampliamento.\nEdificio.\nLa sede della biblioteca cantonale \u00e8 un edificio in viale Cattaneo a Lugano di fianco al Liceo Cantonale. L'edificio \u00e8 progettato dagli architetti Carlo e Rino Tami e costruito nel 1941 in stile moderno razionalista. La biblioteca \u00e8 strutturata su tre piani con al piano terra l'ingresso, l'atrio, le postazioni per consultare il catalogo online, gli uffici, la sala espositiva, la Sala Tami (sala di lettura storica con 90 posti) e la terrazza; al piano inferiore sono collocati l'archivio Prezzolini (aperto su appuntamento), la sala dei giornali, la sala di studio (24 postazioni per computer, a scaffale aperto), la sala della documentazione (mediateca), la sala del libro (38 postazioni per computer, a scaffale aperto) e i vecchi cataloghi; al primo piano vi sono la direzione, la segreteria, la Sala Manzoni e gli uffici; i magazzini dei libri sono su 5 piani.\nAttivit\u00e0.\nLa biblioteca cantonale offre una serie di servizi: accesso ai cataloghi, prestito, prestito interbibliotecario, utilizzo delle sale (per lettura, studio, consultazione, conferenze, seminari, convegni), esposizioni e accesso al materiale librario, all'archivio digitale dei quotidiani e periodici, alla mediateca, a internet e all'archivio Prezzolini.\nFondi.\nLa BCLU possiede oggi circa 300.000 documenti e 1.300 titoli di periodici. Il fondo della biblioteca conta anche molti documenti audiovisivi come dei CD-Rom, DVD (circa 500 titoli di Film), microfilm, banche di dati e raccolte di siti web. Conserva anche un \"Fondo Antico\" che conta segnatamente 198 incunaboli, costituito all'inizio dalle biblioteche di cinque conventi secolarizzati nella met\u00e0 dell'Ottocento e da altre donazioni letterarie. Conta oggi 20.000 volumi.\nInoltre, la BCLU custodisce l'archivio del giornalista, scrittore e editore italiano Giuseppe Prezzolini acquistato dal Canton Ticino nel 1978, al quale si \u00e8 aggiunto nel 1994 il fondo Guido Ceronetti, e quello del regista Ennio Flaiano.\nCataloghi.\nUn catalogo informatizzato per i 300.000 documenti disponibili.\nVecchi cataloghi cartacei per i libri fino al 1990.\nI periodici sono in fase di catalogazione sistematica.\nArchivio dei giornali digitalizzati.\nLa BCLU mette a disposizione dei suoi utenti una delle prime banche di dati di quotidiani e periodici digitalizzati della Svizzera.\nI giornali contenuti in questa banca di dati sono:\nLa BCLU intende completare quest'archivio digitale e entro il 2010 dovrebbe anche contenere le seguenti testate: "}
{"id": "1084968", "revid": "109143382", "url": "https://it.wikipedia.org/wiki?curid=1084968", "title": "Palazzi di giustizia", "text": ""}
{"id": "1084969", "revid": "36426", "url": "https://it.wikipedia.org/wiki?curid=1084969", "title": "Soffitti a volta", "text": ""}
{"id": "1084972", "revid": "47721596", "url": "https://it.wikipedia.org/wiki?curid=1084972", "title": "Corte Imperiale", "text": ""}
{"id": "1084989", "revid": "767487", "url": "https://it.wikipedia.org/wiki?curid=1084989", "title": "Sham Pistols", "text": "Gli Sham Pistols sono un grupp punk rock britannico fondato da due componenti dei Sex Pistols, ovvero Steve Jones e Paul Cook e due degli Sham 69, ovvero Jimmy Pursey e Dave Tregunna.\nIl gruppo pubblic\u00f2 solo alcuni live, tutti risalenti allo stesso concerto al Glasgow Apollo Theatre il 29 giugno del 1979, anche se vennero registrati anche brani in studio: \"Some Play Dirty\" e \"Natural Born Killer\" (che fu poi ripresa dai The Professionals come \"Kick Down the Doors\").\nStoria.\nDopo lo scioglimento dei Sex Pistols nel 1979, Steve Jones e Paul Cook erano intenzionati a fondare un nuovo progetto. Diversi nomi erano candidati a partecipare, come ad esempio Bob Geldof, ma a venire reclutati furono il cantante Jimmy Pursey e il bassista Dave Treganna, provenienti dagli Sham 69. Nacque cos\u00ec il progetto Sham Pistols, ovvero la fusione tra i nomi Sham 69 e Sex Pistols, poich\u00e9 il gruppo comprendeva due membri da ambedue i gruppi.\nTutto inizi\u00f2 all'ultimo concerto degli Sham 69 al Glasgow Apollo Theatre il 29 giugno del 1979, dove Jones e Cook parteciparono a parte del concerto suonando \"Pretty Vacant\", \"White Riot\", \"If the Kids are United\" e \"What Have We Got\". Questo fu l'inizio degli Sham Pistols. Il gruppo scrisse anche due brani in studio: \"Some Play Dirty\" e \"Natural Born Killer\" (che fu poi ripresa dai The Professionals come \"Kick Down the Doors\").\nNon vennero mai fatte registrazioni in studio, ma vennero pubblicati due album live registrati lo stesso 29 giugno 1979, \"Sham's Last Stand\" (1989), \"Live In Glasgow July 1979\" (2002). I primi due per\u00f2 vennero accreditati unicamente come appartenenti agli Sham 69.\nDopo lo scioglimento del gruppo, Cook e Jones formarono i The Professionals, Pursey intraprese la carriera solista, e Treganna form\u00f2 i Lords of the New Church, gruppo post-punk con Brian James dei Damned e Stiv Bators dei Dead Boys."}
{"id": "1084991", "revid": "1573940", "url": "https://it.wikipedia.org/wiki?curid=1084991", "title": "Scleractinia", "text": "Le sclerattinie o madrepore (Scleractinia ) sono un ordine di coralli della sottoclasse Hexacorallia.\nDescrizione.\nSono forme solitarie o coloniali dotate di scheletro aragonitico (meno stabile della calcite); la simmetria \u00e8 radiale e i setti compaiono per settori di 60\u00b0 a cicli di 6; i setti sono prevalenti rispetto agli elementi trasversali.\nNelle forme coloniali, i coralliti si fondono a formare strutture di forma diversa: massicce, ramificate, laminari, sferiche, monticolari, colonnari, foliacee, incrostanti o a placche. Quando i coralliti non sono a stretto contatto fra loro, la colonia \u00e8 detta \"plocoide\", mentre quando sono posti a diretto contatto, \u00e8 detta \"cerioide\". Quando la sua conformazione \u00e8 allungata, a forma di tubo, la colonia \u00e8 detta \"faceloide\". Talora i coralliti sono disposti, in serie pi\u00f9 o meno allungate, in avvallamenti della superficie della colonia; in tali casi la colonia \u00e8 detta \"meandroide\", mentre se i coralliti formano protuberanze (monticule), \u00e8 detta \"idnoforoide\".\nLe forme coloniali danno luogo a bio-costruzioni note come barriere coralline, o \"reef\", diffuse a tutte le latitudini e in un ampio intervallo di profondit\u00e0. I \"reef\" pi\u00f9 sviluppati e meglio conosciuti sono per\u00f2 di mare basso e a latitudini inter-tropicali. I \"reef\" a coralli, formando barriere in grado di resistere ad onde e correnti, permettono lo sviluppo di ambienti di piattaforma carbonatica, come ad esempio gli atolli.\nLe forme solitarie esclusive delle Scleractinia sono la flabellata e la cuneiforme; si tratta spesso di forme gregarie, che possono dare luogo a banchi organogeni.\nTassonomia.\nL'ordine Scleractinia comprende le seguenti famiglie:"}
{"id": "1084994", "revid": "339392", "url": "https://it.wikipedia.org/wiki?curid=1084994", "title": "Estremo Oriente russo", "text": ""}
{"id": "1084996", "revid": "933835", "url": "https://it.wikipedia.org/wiki?curid=1084996", "title": "Dominique Voynet", "text": "Leader dei verdi di Besan\u00e7on nel 1985, viene eletta al Parlamento europeo nel 1989. Abbandona il seggio parlamentare nel 1991 per assumere la carica di portavoce nazionale dei Verdi. Nel 1992 viene eletta consigliere regionale della Franca Contea, carica che lascia nel 1994 per dedicarsi alla campagna presidenziale dell'anno successivo nella quale ottiene 1.010.738 voti (3,31%) in rappresentanza di un'alleanza \"a sinistra della sinistra\" comprendente, oltre al suo partito, l'AREV (erede del Parti Socialiste Unifi\u00e9) e la Convention pour une alternative progressiste.\nNel 1997 viene eletta deputata in una circoscrizione dello Giura ed entra a far parte del governo di Lionel Jospin come Ministro dell'ambiente e del territorio (\"Ministre de l'Am\u00e9nagement du Territoire et de l'Environnement\"), carica che conserva sono alle dimissioni presentate nel 2001.\nCome segretario nazionale dei Verdi, sostiene alla campagna per le elezioni presidenziali del 2002 il candidato del partito No\u00ebl Mam\u00e8re, che supera per la prima volta la soglia del 5% (1.495.673 voti pari al 5,24%). Perde per\u00f2 il suo seggio alle elezioni amministrative del 2002 e nel gennaio 2003 viene sostituita da Gilles Lemaire alla segreteria nazionale.\nNel 2004 viene eletta senatrice per la regione Senna-Saint-Denis\n\u00c8 stata candidata all'Eliseo nelle elezioni presidenziali del 2007 dove ha ottenuto al primo turno 576.666 voti (1,57%), venendo esclusa dal successivo ballottaggio.\nNel 2008 si candida a sindaco di Montreuil, comune della periferia di Parigi storicamente governato dal Partito Comunista, sfidando il sindaco in carica, il comunista Jean-Pierre Brard. Appoggiata da una lista con ecologisti, socialisti dissidenti e personalit\u00e0 esterne ai partiti, riesce dapprima un po' a sorpresa a costringere Brard al ballottaggio, e vince poi al secondo turno con il 54% dei voti.\nContraria al cumulo di cariche, non si ricandida al Senato nel 2011.\nNel 2012 \u00e8 insignita della Legion d'onore, indicata dalla ministra dell'Ambiente, l'ecologista C\u00e9cile Duflot.\nAlla fine del 2013 annuncia che non si ricandider\u00e0 sindaco di Montreuil, contestando il comportamento dei suoi oppositori di sinistra e in generale denunciando una degradazione della vita politica, facendo allusione al comportamento del Partito Socialista locale che punterebbe a presentare comunque un proprio candidato a sindaco. Alcuni osservatori sottolineano che sarebbe comunque andata incontro a una probabile sconfitta.\nDopo la scadenza del suo mandato da sindaco, il governo la nomina a capo dell'Ispettorato generale degli affari sociali (IGAS)."}
{"id": "1084997", "revid": "36426", "url": "https://it.wikipedia.org/wiki?curid=1084997", "title": "Frecce", "text": ""}
{"id": "1084998", "revid": "709565", "url": "https://it.wikipedia.org/wiki?curid=1084998", "title": "Twilight of the Superheroes", "text": "Twilight of the Superheroes (in inglese \"Crepuscolo dei supereroi\") \u00e8 il titolo di un fumetto ideato dallo scrittore Alan Moore e proposto alla DC Comics nel 1987 poco prima di abbandonare la casa editrice; non venne mai pubblicato ed \u00e8 ritenuta un'opera perduta.\nTrama.\nIl titolo \u00e8 una citazione all'opera di Richard Wagner \"G\u00f6tterd\u00e4mmerung\" (\"Il crepuscolo degli dei\"). La storia sarebbe stata ambientata due decenni nel futuro dell'Universo DC e avrebbe dovuto mettere in scena la battaglia finale e definitiva tra gli eroi della Terra, incluse le generazioni pi\u00f9 vecchie e pi\u00f9 recenti di supereroi, i supercriminali e alcuni extraterrestri che avevano abitato sulla Terra nella continuity dell'universo DC.\nStoria editoriale.\nVenne concepito come una serie a s\u00e9 stante che avrebbe potuto essere unita a serie regolari con il consenso di altri scrittori, proprio come avvenne per l'allora recente serie di 12 numeri \"Crisi sulle Terre infinite\". Dopo l'abbandono di Moore, il progetto del fumetto inizi\u00f2 a diffondersi su vari siti internet e, per un certo periodo ci furono dubbi sull'autenticit\u00e0 del documento, ma venne poi dimostrato dalla DC e da Moore stesso che era autentico; un sito internet fu minacciato di azioni legali da parte della DC, che dichiarava di detenere il copyright sulla proposta, un'azione la cui legittimit\u00e0 viene messa in discussione.\nLa proposta \u00e8 stata soppressa a causa delle sue presunte somiglianze con la miniserie del 1996 \"Kingdom Come\"; i creatori Mark Waid e Alex Ross hanno dichiarato per\u00f2 che hanno letto la proposta ma tutte le somiglianze sono minori e non volute."}
{"id": "1085002", "revid": "1272592", "url": "https://it.wikipedia.org/wiki?curid=1085002", "title": "AISI", "text": ""}
{"id": "1085004", "revid": "547034", "url": "https://it.wikipedia.org/wiki?curid=1085004", "title": "Merlo (architettura)", "text": "Il merlo \u00e8 un elemento tipico dell'architettura militare medievale. Si tratta di ciascuno dei rialzi in muratura eretti a intervalli regolari che coronano le mura perimetrali di castelli, torri difensive, palazzi, ecc. L'insieme dei merli viene detto merlatura.\nFunzione.\nLa loro funzione principale era di \"difesa passiva\" proteggere cio\u00e8 gli assediati dal lancio delle frecce e per contrattaccare garantendosi un certo riparo, \nVarianti.\nNell'edilizia medievale si distinguono tradizionalmente i cosiddetti merli \"guelfi\" o \"ghibellini\":\nL'uso della merlatura nell'epoca delle armi da fuoco divenne puramente decorativo, ed ebbe un revival nell'Ottocento nel periodo romantico-neogotico."}
{"id": "1085006", "revid": "36426", "url": "https://it.wikipedia.org/wiki?curid=1085006", "title": "Merlatura", "text": ""}
{"id": "1085007", "revid": "1186766", "url": "https://it.wikipedia.org/wiki?curid=1085007", "title": "The Old Bachelor", "text": "The Old Bachelor \u00e8 la commedia d'esordio di William Congreve, rappresentata per la prima nel marzo 1693 al Theatre Royal Drury Lane di Londra.\nTrama.\nLa trama dell'opera si compone di tre intrecci: gli intrighi sentimentali delle due \"witty couples\" (Bellmour ed Araminta, Vainlove e Belinda), la vicenda sentimentale di Heartwell (il vecchio scapolo del titolo) ed infine le vicissitudini dei coniugi Fondlewife.\nFortuna della commedia.\nLa commedia ottenne un grande successo, sia quando venne rappresentata che successivamente quando venne stampata. Tale successo \u00e8 il risultato di un insieme di elementi disparati. Innanzitutto le qualit\u00e0, soprattutto linguistiche, della commedia, quindi l'abile interpretazione degli attori (i pi\u00f9 famosi dell'epoca, da Thomas Betterton a Elizabeth Barry) ed infine l'attesa e la pubblicit\u00e0 che scaturirono dal fatto che la commedia, pronta gi\u00e0 nel 1692, per una serie di lutti nella compagnia venne rappresentata solo nel marzo dell'anno seguente.\nNonostante il grande successo ed i notevoli elogi ricevuti, \"The Old Bachelor\" si caratterizza per delle debolezze che col passare dei secoli la critica ha messo in evidenza: scarsa originalit\u00e0 e mancanza di unit\u00e0 fra i diversi intrecci."}
{"id": "1085008", "revid": "641883", "url": "https://it.wikipedia.org/wiki?curid=1085008", "title": "Scrittore immaginario", "text": "Lo scrittore immaginario \u00e8 un personaggio immaginario a cui \u00e8 attribuita un'opera letteraria.\nGli scrittori immaginari sono citati frequentemente a complemento dei libri immaginari o \"pseudobiblia\".\nClassificazione.\nSi possono distinguire in due categorie:\nI primi vanno distinti dagli pseudonimi, singoli o collettivi, e dagli eteronimi, anche se talora \u00e8 molto difficile tracciare una linea di confine.\nTra i secondi \u00e8 molto frequente l'anonimato (ad esempio, l'Anonimo dei \"Promessi Sposi\")."}
{"id": "1085013", "revid": "146092", "url": "https://it.wikipedia.org/wiki?curid=1085013", "title": "Fontana della Sellaria", "text": "La fontana della Sellaria (o della Selleria) \u00e8 una fontana barocca di Napoli situata nella piazzetta del Grande Archivio.\nStoria.\nLa costruzione della fontana fu voluta durante il viceregno del conte d'O\u00f1ate I\u00f1igo V\u00e9lez de Guevara su iniziativa dell'Eletto del Popolo (rappresentante del sedile del Popolo) Felice Basile, in seguito all'abbattimento delle case di un capo carceriere della Vicaria eletto dal popolo durante la Repubblica partenopea capeggiata da Masaniello. In origine l'opera era ubicata in piazza della Sellaria pressoch\u00e9 in corrispondenza dell'attuale piazza Nicola Amore.\nLa fontana fu realizzata tra il 1649 e il 1653 con le spese dei proprietari delle case poste in quel rione che versarono le quote al giudice della Vicaria Aniello Porzio, il quale provvide a pagare gli artisti e le maestranze incaricati all'esecuzione. Il progetto fu commissionato all'architetto e ingegnere Onofrio Antonio Gisolfi con affidamento ai lavori al marmoraro Onofrio Calvano, al capomastro Leonardo de Mayo, al fabbro Salvatore Daniele e allo scappellino Domenico Pacifico.\nDal 1903 la fontana viene spostata presso la piazzetta del Grande Archivio, nelle vicinanze del complesso religioso dei Santi Severino e Sossio, dopo che l'incalzare dei lavori facenti parte del grande progetto del Risanamento di Napoli ne avevano determinato lo spostamento dal luogo d'origine.\nNel 2000 la fontana \u00e8 stata oggetto di un intervento di restauro ed \u00e8 tornata in funzione dopo anni di inattivit\u00e0.\nDescrizione.\nLa fontana \u00e8 composta da una vasca poligonale, in piperno e marmo bianco, incassata in tra due piedritti che sostengono l'arco a tutto sesto con la chiave di volta su entrambi i lati, decorati con mascheroni. Due vaschette sorrette da volute, poste sulle facce interne dei piedritti, ricevono l'acqua da due mascheroni.\nAi lati delle due facciate della fontana ci sono delle colonne composite che reggono la trabeazione sormontata da un timpano a sesti spezzati, nel cui centro \u00e8 posta una composizione a volute con lo stemma reale, mentre ai lati ci sono quelli del vicer\u00e9 con il motto \u00ab\"Malo mori quam foedari\"\u00bb (\"preferisco la morte al disonore\") e della citt\u00e0. Nelle facciate sull'arco ci sono due lapidi: una voluta dal vicer\u00e9 e l'altra realizzata per ricordare lo spostamento della fontana dalla piazza originaria avvenuto nel 1903.\nAi lati della fontana sono poste due volute con un paio di coppe; originariamente c'erano anche quattro vaschette che raccoglievano l'acqua; tuttavia dopo la rimozione della fontana da piazza della Sellaria queste non furono trasportate e quindi se ne persero le tracce."}
{"id": "1085014", "revid": "1543377", "url": "https://it.wikipedia.org/wiki?curid=1085014", "title": "Louhi", "text": "Louhi \u00e8 secondo la mitologia finlandese la regina della terra settentrionale di Pohjola. Promette agli uomini le sue figlie stupende in cambio di prove quasi impossibili. Uccide tutti coloro che terminano con successo le sue prove.\nLouhi \u00e8 in grado di trasformarsi in una ruota gigante e di rinchiudere in una grotta il sole e la luna.\nV\u00e4in\u00e4m\u00f6inen, Ilmarinen e Lemmink\u00e4inen vollero rubare a Louhi il Sampo. Louhi si tramut\u00f2 in una ruota gigante per proteggere il sampo, ma cos\u00ec facendo lo distrusse.\nInfluenza culturale.\nA Louhi \u00e8 intitolata la Louhi Planitia su Venere."}
{"id": "1085015", "revid": "287204", "url": "https://it.wikipedia.org/wiki?curid=1085015", "title": "Milosevic", "text": ""}
{"id": "1085024", "revid": "125160529", "url": "https://it.wikipedia.org/wiki?curid=1085024", "title": "Gabbia toracica", "text": "La gabbia o cassa toracica si trova nella met\u00e0 anteriore del corpo dei vertebrati, nei tetrapodi tra collo e diaframma ed \u00e8 costituita dallo sterno, dalle coste e dalle vertebre toraciche.\nLa gabbia toracica protegge meccanicamente fondamentali organi interni e in molte specie partecipa ai movimenti respiratori. Essa contiene al suo interno organi vitali quali cuore e polmoni. In essa sono inoltre contenute le porzioni toraciche dell'esofago, della trachea e dell'aorta.\nNei tetrapodi.\nLa gabbia toracica ha un'anatomia piuttosto differenziata nelle diverse classi, potendo risultare praticamente assente, cos\u00ec come andare a costituire protezione specializzata, come nei cheloni.&lt;br&gt;Riferendosi ai soli tetrapodi pu\u00f2 limitarsi al solo settore toracico, cos\u00ec come estendersi per l'intero sviluppo della colonna vertebrale, perdendo la connotazione toracica, come nello scheletro degli ofidi.\nNell'uomo.\nLa gabbia toracica, delimitata inferiormente dal diaframma, \u00e8 formata da dodici paia di costole articolate posteriormente con le dodici vertebre della regione dorsale, e dallo sterno, al quale le costole si uniscono anteriormente mediante cartilagine. \nLe prime sette costole dall'alto verso il basso, sono dette costole vere e si uniscono direttamente allo sterno, l'ottava, la nona e la decima sono costole spurie (o false) , raggiungono lo sterno tramite la cartilagine che va prima a formare un tratto comune e poi a legarsi allo sterno, mentre le ultime due paia non sono unite allo sterno, per tale motivo sono dette fluttuanti. \nCome in molti vertebrati superiori, nell'uomo la gabbia toracica affianca il diaframma nel partecipare ai movimenti respiratori.\nPatologia dell'uomo.\nMalformazioni.\nFra le varie malformazioni umane congenite della gabbia toracica si ritrovano:"}
{"id": "1085026", "revid": "767487", "url": "https://it.wikipedia.org/wiki?curid=1085026", "title": "Fonometro", "text": "Il fonometro \u00e8 un misuratore del livello di pressione acustica.\nFunzionamento.\nLa pressione sonora viene tradotta in un corrispondente segnale elettrico, a sua volta pesato, quasi sempre, con un particolare filtro di ponderazione indicato con la lettera A ed ispirato alla curva isofonica di 40 phon dell'audiogramma normalizzato di Fletcher-Munson. Viene misurato il valore efficace della fluttuazione della pressione sonora, che viene visualizzato mediante una speciale scala logaritmica (scala dei dB, o decibel), al fine di emulare la risposta logaritmica agli stimoli sonori tipica del sistema uditivo umano. \nSi ricava cos\u00ec un valore espresso in dB(A). Le altre scale di ponderazione possono essere di tipo C (utilizzata per la misura del valore di picco massimo in ambiente di lavoro molto rumoroso), e di tipo Z (lineare, ovvero nessuna ponderazione). \nIn passato si usavano anche le ponderazioni B (per livelli sonori intermedi) e D (per rumore aeroportuale), ma ormai esse sono divenute obsolete ed i moderni fonometri non le rendono nemmeno pi\u00f9 disponibili.\n\u00c8 quindi uno strumento elettronico che reagisce al suono in maniera simile a quella dell'orecchio umano.\nSi sottolinea che il fonometro fornisce il livello della pressione sonora efficace mediato \"esponenzialmente\" nel tempo, con una legge esponenziale (che d\u00e0 dunque massimo peso agli eventi appena accaduti, e \"dimentica\" progressivamente gli eventi pi\u00f9 antichi) caratterizzata da una ben definita costante di tempo, e indicata con nomi convenzionali: SLOW (1000 ms), FAST (125 ms), IMPULSE (35 ms in salita, 1.5 s in discesa). Si deve porre quindi attenzione alla scelta di tale costante di tempo, soprattutto perch\u00e9 si deve determinare il livello istantaneo massimo di un evento sonoro (ad es. Lmax, slow).\nIl fonometro \u00e8 inoltre in grado di misurare e memorizzare il valore istantaneo massimo della forma d'onda del segnale di pressione sonora, detto Livello di picco massimo (max peak).\nIl fonometro pu\u00f2 essere dotato di un banco di filtri (a bande di ottava o di terzi di ottava) che consentono la misurazione dello spettro sonoro di un rumore e l'individuazione di eventuali componenti tonali, cio\u00e8 di frequenze alle quali il rumore \u00e8 particolarmente intenso rispetto alle frequenze adiacenti.\nCaratteristiche.\nIl fonometro \u00e8 solitamente dotato di un dispositivo integratore. Il fonometro integratore permette di calcolare il livello Leq, ossia l'integrale della pressione sonora al quadrato in un determinato tempo, diviso per il tempo stesso, ovvero l'energia sonora complessiva. Questa quantit\u00e0 viene detta livello sonoro continuo equivalente, e rappresenta il livello sonoro che un rumore costante dovrebbe avere per eguagliare la quantit\u00e0 di energia acustica fornita dal rumore reale, fluttuante nel tempo.\nIl fonometro \u00e8 costituito da vari dispositivi: il \"trasduttore\", che, se il mezzo di propagazione \u00e8 l'aria, \u00e8 il microfono; l\"'amplificatore\", che serve per amplificare i livelli sonori, specialmente quelli bassi, il \"circuito di pesatura\" o il \"banco di filtri\", il dispositivo integratore, e l'apparecchiatura esterna, che consente di leggere le misure direttamente sul display ed eventualmente di memorizzarle.\nIl microfono, la cui sensibilit\u00e0 si misura in millivolt/Pascal, non deve essere sensibile all'umidit\u00e0, al vento, a campi elettrici o magnetici esterni, a variazioni di pressione e temperatura. Le sue dimensioni ideali devono essere piccole rispetto alla pi\u00f9 piccola lunghezza d'onda dell'onda sonora, onde garantire una ragionevole omnidirezionalit\u00e0 di tutto lo spettro dei suoni udibili.\nLo schema generale di funzionamento pu\u00f2 essere visto come formato da due blocchi bene distinti:\nLo strumento risulta cos\u00ec un particolare voltmetro elettronico, in quanto quella che viene misurata non \u00e8 pi\u00f9 una pressione acustica ma una tensione elettrica, proporzionale ala pressione secondo la sensibilit\u00e0 del microfono.\nNella sua configurazione di base un fonometro \u00e8 composto, schematicamente, di:\nRegolamentazione legislativa.\nLe prestazioni dei fonometri devono rispettare gli standard internazionali, in particolare per quello che riguarda le costanti di tempo, le curve di ponderazione in frequenza, le caratteristiche direzionali del microfono.\nLa norma CEI EN 61672 (2003) \"Elettroacustica - Misuratori del livello sonoro - Parti 1,2,3\" prevede 4 classi di strumenti a cui corrispondono quattro livelli di precisione via via decrescenti:\nVa precisato che la vigente legislazione italiana di controllo dell'inquinamento acustico prescrive l'utilizzo di fonometri integratori di classe 1.\nI fonometri di classe 1 utilizzati per misurazioni di validit\u00e0 legale, devono essere sottoposti assieme all'intera catena di misura (preamplificatore, microfono, banchi di filtri, calibratore) a taratura periodica biennale obbligatoria da parte di enti accreditati dallo Stato, al fine di validarne il corretto funzionamento; gli estremi dei certificati di taratura devono essere riportati sulle perizie fonometriche."}
{"id": "1085027", "revid": "729019", "url": "https://it.wikipedia.org/wiki?curid=1085027", "title": "Jones-Shafroth Act", "text": "La legge Jones-Shafroth (in inglese: Jones-Shafroth Act), conosciuta anche come legge naturale di Porto Rico (Organic Act of Puerto Rico), \u00e8 un decreto legislativo promulgato il 2 marzo 1917 dal Congresso degli Stati Uniti.\nAllo scopo di migliorare la precedente legge Foraker del 1900, conferiva la cittadinanza statunitense a tutti i cittadini portoricani e riesaminava il sistema del governo di Porto Rico avvicinandolo alla forma di governo statunitense tramite la separazione dei poteri esecutivo, legislativo e giudiziario. La legge, inoltre, riconosceva alcuni diritti civili che dovevano essere rispettati dal governo portoricano."}
{"id": "1085033", "revid": "1318658", "url": "https://it.wikipedia.org/wiki?curid=1085033", "title": "Chedli Klibi", "text": "Ha occupato il posto di segretario generale della Lega araba.\nBiografia.\nPrimo ministro tunisino della cultura dopo l'indipendenza (1961-1970, 1971-1973, 1976-1978) sotto la presidenza di Habib Bourguiba, \u00e8 direttore del gabinetto presidenziale tra il 1974 e il 1976 per poi occupare il posto di ministro dell'informazione. Riveste anche la carica di sindaco di Cartagine tra il 1963 e il 1990.\nNel 1979 riceve il titolo di segretario generale della Lega araba. Nel 1990 d\u00e0 le dimissioni dalla sua carica senza addurre alcuna ragione, ma gli osservatori ritengono che la posizione di Klibi fosse diventata molto scomoda in seguito all'invasione iraqena del Kuwait. Assunse il governo ad interim il suo coadiutore libanese Assad al-Assad."}
{"id": "1085034", "revid": "767487", "url": "https://it.wikipedia.org/wiki?curid=1085034", "title": "Tested", "text": "Tested \u00e8 un album live del gruppo punk rock, Bad Religion, registrato in diversi concerti negli Stati Uniti d'America, Canada, Germania, Estonia, Danimarca, Italia e Austria nel 1996 e pubblicato il 1\u00ba gennaio 1997. Il fatto che rende unico questo album \u00e8 il modo in cui \u00e8 stato registrato. Invece dei microfoni con i rumori della folla di sottofondo e gli \"studio mobili\", il gruppo ha semplicemente registrato gli input. Il risultato \u00e8 un suono pulito e secco che ritrae accuratamente il suono live dei Bad Religion, senza il rumore della folla. L'album include anche tre nuove canzoni: \"Dream Of Unity\", \"It's Reciprocal\" e \"Tested\".\nCollegamenti esterni.\nScheda su Amazon"}
{"id": "1085040", "revid": "767487", "url": "https://it.wikipedia.org/wiki?curid=1085040", "title": "Enrico Dandolo (patriota)", "text": "Biografia.\nOriginario di una famiglia dalla quale nacquero diverse figure legate alle Guerre di indipendenza italiane, Enrico Dandolo fu uno dei protagonisti delle cinque giornate di Milano (1848) assieme al fratello Emilio, oltre agli amici Luciano Manara ed Emilio Morosini.\nAvendo maturato una buona esperienza nelle tattiche di guerriglia, prese parte coi volontari lombardi della \"Legione Manara\" alla campagna del Bresciano e del Trentino della prima guerra d'indipendenza, e partecip\u00f2 alla costituzione della Repubblica Romana, nel 1849. Durante la battaglia contro i Francesi, che infine occuparono Roma annientando la Repubblica Romana, Dandolo militava con il grado di capitano nel \"Battaglione Bersaglieri Lombardi\", al comando di Luciano Manara.\nEgli mor\u00ec nella notte del 3 giugno 1849, durante lo scontro che ebbe luogo nei pressi di Villa Corsini.\nFu sepolto a Vezia, piccolo comune vicino a Lugano (Canton Ticino) dove la famiglia dell'amico Morosini aveva una villa. Il conte Tullio Dandolo, padre di Enrico ed Emilio, aveva cercato di ottenere il permesso dal governo austriaco di seppellire il figlio nella tomba di famiglia ad Adro (Bs), ma le condizioni erano troppo umilianti per la famiglia per cui il corpo di Enrico rimase in terra straniera.\nCentoventi anni dopo gli abitanti di Adro, venuti a conoscenza che la cappella di Vezia era ormai caduta nell'abbandono, chiesero ed ottennero di riportare le spoglie di Enrico nella tomba di famiglia. La traslazione, a spese della comunit\u00e0 adrense, avvenne con cerimonia solenne nel settembre del 1968, in concomitanza con un raduno nazionale del corpo dei Bersaglieri che vennero ad Adro ad onorare il loro eroico commilitone."}
{"id": "1085055", "revid": "28592", "url": "https://it.wikipedia.org/wiki?curid=1085055", "title": "Georgij \u017dukov", "text": ""}
{"id": "1085059", "revid": "287204", "url": "https://it.wikipedia.org/wiki?curid=1085059", "title": "Governatorato di Kaluga", "text": "La Gubernija di Kaluga () era una gubernija dell'Impero Russo, che occupava grossomodo l'attuale territorio dell'Oblast' di Kaluga. Istituita nel 1796, esistette fino al 1929. Il capoluogo era Kaluga."}
{"id": "1085075", "revid": "767487", "url": "https://it.wikipedia.org/wiki?curid=1085075", "title": "80-85", "text": "80-85 \u00e8 una compilation del gruppo punk rock, Bad Religion, pubblicato il 12 novembre 1991 da Epitaph Records. L'album \u00e8 composto da diverse tracce dei loro album precedenti prima del ritorno dell'album \"Suffer\" del 1988. Il loro secondo album, \"Into the Unknown\", non \u00e8 stato incluso perch\u00e9 lo stile e la popolarit\u00e0 erano diversi all'epoca. Nel 2004, \"80-85\" \u00e8 stato ampliato e masterizzato sotto il nome \"How Could Hell Be Any Worse?\", contenente lo stesso materiale. Successivamente, l'album non \u00e8 pi\u00f9 stato prodotto.\nCollegamenti esterni.\nScheda su Amazon"}
{"id": "1085081", "revid": "287204", "url": "https://it.wikipedia.org/wiki?curid=1085081", "title": "Cresseria", "text": ""}
{"id": "1085103", "revid": "1938155", "url": "https://it.wikipedia.org/wiki?curid=1085103", "title": "Wizard (informatica)", "text": "Wizard nel lessico dell'informatica, indica una procedura, generalmente inglobata in una applicazione pi\u00f9 complessa, che permette all'utente di eseguire determinate operazioni (solitamente complesse) tramite una serie di passi successivi (es. installazione o configurazione di un applicativo o un sistema operativo).\nIl termine deriva dalla lingua inglese e significa \"mago\", volendo identificare, appunto come per magia, la semplicit\u00e0 dell'esecuzione della procedura altrimenti pi\u00f9 complessa.\nCaratteristiche.\nLe caratteristiche principali dei wizard sono:\nUtilizzo.\nPer le loro caratteristiche, i wizard sono solitamente procedure predisposte per utenti inesperti, al fine di migliorare l'usabilit\u00e0 e le caratteristiche user friendly delle applicazioni.\nEsempi d'impiego.\nI casi di utilizzo pi\u00f9 comuni dei wizard riguardano le installazioni, sia di hardware che di software, la configurazione e l'utilizzo di programmi di ampio uso destinati anche ad un pubblico di non esperti, e l'aiuto nell'esecuzione di compiti ritenuti complessi in applicativi di vario genere."}
{"id": "1085105", "revid": "1999890", "url": "https://it.wikipedia.org/wiki?curid=1085105", "title": "Castelleone (Deruta)", "text": "Castelleone (\"Castell\u00econe\" in dialetto perugino) \u00e8 una frazione di Deruta (PG). Il paese \u00e8 situato su di un colle (398 ) che sovrasta la valle del Tevere e che offre ai visitatori un vasto panorama dell'Umbria centrale. I residenti sono 78.\nStoria.\nIl paese, cresciuto esternamente all'omonimo castello fortificato (XII - XV - XVI - XIX sec.), \u00e8 oggi meta turistica, con il suo borgo medioevale e le caratteristiche abitazioni in pietra.\nLe fortificazioni risalgono al XII - XIII secolo, quando le mura vennero innalzate dai perugini in guerra contro Todi. Anticamente, tutto il percorso del borgo era affrescato con numerosi soggetti votivi. Ad oggi, rimangono visibili solo tre: una \"Madonna con Bambino\", \"San Francesco con Donatore\" e un \"Matrimonio mistico di Santa Caterina\".\nLa chiesa di San Donato \u00e8 stata un priorato camaldolese dipendente dal grande monastero di Sansepolcro dal XIII al XVI secolo\nFuori dalle mura, lungo la strada che unisce il paese a Deruta, \u00e8 ancora visibile un rudere di una vecchia chiesa dedicata a S. Martino, edificata da Alessandro Pascoli, fratello del pi\u00f9 celebre Lione Pascoli, nel 1731. La particolarit\u00e0 della costruzione, secondo alcuni studi, \u00e8 data dal fatto che vi era un altro edificio contiguo opera niente meno che di Luigi Vanvitelli o comunque di un suo allievo.\nCastelleone fu la base operativa della brigata partigiana \"Leoni\", famosa per il suo comandante, il giovanissimo Mario Grecchi, medaglia d'oro della Resistenza. Ogni 25 aprile le massime autorit\u00e0 del paese depongono una corona d'alloro sul cippo commemorativo.\nEconomia e manifestazioni.\nLa festa paesana, denominata di \"Pasquarosa\", avviene in due settimane estive, solitamente le prime di luglio e limitatamente agli ultimi giorni della settimana. La festa \u00e8 dedicata al santo patrono di Castelleone, San Donato.\nUn'altra tradizione del paese \u00e8 la festa dell'olio, consistente in una serata (agli inizi di dicembre) all'insegna della degustazione olearia, con pasta e bruschetta.\nCuriosit\u00e0.\nL'importanza dell'olio e dei suoi benefici aveva attirato nel paese numerose personalit\u00e0; celebre l'assidua presenza di Gabriele d'Annunzio, vate d'Italia nonch\u00e9 cultore del liquido dorato, tanto da cantarne i privilegi in una sua indimenticabile lode per l'olio della famiglia Del Buon Tromboni (eredi Albertario Evangelina e Cotti Fiammetta).\nFu inoltre luogo di nascita di Napoleone Comitoli, giurista della Sacra Rota e vescovo pi\u00f9 longevo di Perugia.\nReperti archeologici rinvenuti alla fine del diciannovesimo secolo, dimostrano l'esistenza nelle sue immediate vicinanze di insediamenti dell'epoca eneolitica, la cosiddetta \"Perugia Vecchia\", situata a circa 650 , sul territorio pi\u00f9 alto del comune di Deruta, rinomato per il panorama.\nLa vita del castello procede per gran parte del Settecento, alternandosi per successione ereditaria, nel possesso dei principali edifici del luogo, Nobili famiglie quali i Crispolti, i Della Penna, i Del Buon Tromboni. \nAppena varcato l'arco del castello in via della libert\u00e0, sul Palazzo Conti Del Buon Tromboni, poi Albertario Evangelina e Cotti Fiammetta, \u00e8 visibile lo stemma della famiglia nobiliare."}
{"id": "1085109", "revid": "1610933", "url": "https://it.wikipedia.org/wiki?curid=1085109", "title": "Anatra sposa", "text": ""}
{"id": "1085112", "revid": "1498232", "url": "https://it.wikipedia.org/wiki?curid=1085112", "title": "Porto di Reggio Calabria", "text": "Il porto di Reggio Calabria (classe II) \u00e8 uno dei maggiori porti della Calabria, sede della direzione marittima della regione. Secondo l'aggiornamento ISTAT del 2006, con oltre 10 milioni di passeggeri trasportati all'anno \u00e8 il secondo porto italiano nel settore dopo quello di Messina.\nIl porto di Reggio, che si apre sulla sponda orientale dello Stretto, \u00e8 costituito da un bacino artificiale protetto dalla lunga Banchina di Ponente. La citt\u00e0 di Reggio si affaccia sul porto con il quartiere Santa Caterina.\nSul lato interno si trova la banchina di levante con il mercato ittico, la banchina Margottini e, pi\u00f9 a sud, il molo di sottoflutto destinato alle imbarcazioni da diporto. Una banchina \u00e8 invece destinata alla pesca.\nLa bocca di entrata \u00e8 larga 110\u00a0m, mentre le banchine misurano circa 2,5\u00a0km. I fondali sono profondi mediamente 7,50\u00a0m, mentre la superficie complessiva del bacino occupa e la differenza di livello-marea \u00e8 di 60\u00a0cm.\nPresso il porto si trovano gli uffici della sanit\u00e0 marittima e aerea, e l'ufficio veterinario. Dal molo di ponente si pu\u00f2 osservare un ampio e suggestivo panorama della citt\u00e0 di Reggio.\nCollegamenti.\nIl porto di Reggio Calabria \u00e8 collegato con Messina, con le isole Eolie e con Malta:\nServizi portuali.\nDal 1929, la darsena del porto di Reggio \u00e8 gestita dalla Compagnia portuale \"Tommaso Gulli\" che si occupa del traffico merci e del sollevamento portuale ed extraportuale. La compagnia portuale \u00e8 stata istituita, sotto forma di ente con il diretto controllo del Ministero della Navigazione, fra i lavoratori dei porti di Reggio Calabria e Villa San Giovanni, nel 1993 si trasform\u00f2 in una s.r.l.\nFari del porto.\nCaratteristiche dei fari\nMercato ittico.\nCostruito nel 1958 e ristrutturato nel 1977, il mercato ittico, orientato al consumo, \u00e8 gestito dal comune di Reggio. I suoi acquirenti sono essenzialmente dettaglianti, grossisti, ambulanti, ristoratori e pescherie. Il prezzo del prodotto \u00e8 fissato con trattativa diretta.\nIl pescato del mercato ittico di Reggio Calabria proviene dallo stesso porto di Reggio e da quelli di Mazara del Vallo, Bari, Ancona e Trieste, mentre i prodotti d'importazione provengono da Norvegia, Spagna, Portogallo, Marocco e Senegal.\nI prodotti commercializzati sono il pesce azzurro, il pesce spada, le orate, le spigole, le triglie; quelli d'importazione sono salmoni, pesci spada e merluzzi.\nPorticciolo turistico.\nSul molo settentrionale sorge il porticciolo turistico che tra l'altro ospita anche mezzi militari della capitaneria di porto, della guardia di finanza e della polizia.\nCon una capacit\u00e0 di circa 100 posti barca, gestito da anni dalla Compagnia Portuale \"Tommaso Gulli\", offre servizi a terra: telefono, rifornimento, acqua ed energia, docce, autobus per la citt\u00e0."}
{"id": "1085141", "revid": "1048993", "url": "https://it.wikipedia.org/wiki?curid=1085141", "title": "Chris Angel", "text": ""}
{"id": "1085162", "revid": "73560", "url": "https://it.wikipedia.org/wiki?curid=1085162", "title": "Teatro Romano (Fiesole)", "text": ""}
{"id": "1085164", "revid": "1005847", "url": "https://it.wikipedia.org/wiki?curid=1085164", "title": "Nerio Malvezzi de' Medici", "text": "Biografia.\nFiglio del patriota e senatore Giovanni Luigi Malvezzi de' Medici, di nobilissima famiglia bolognese, e di Augusta Tanari, dedic\u00f2 la sua giovinezza agli studi, e si laure\u00f2 in scienze giuridiche. Fu dottore onorario del Collegio filologico, accademico onorario della Reale accademia delle scienze, membro del Consiglio superiore degli archivi di stato, socio della Regia deputazione di storia patria per le province della Romagna. Grazie alla sua mediazione la casa e la biblioteca di Giosu\u00e8 Carducci furono comprate dalla regina Margherita di Savoia e da essa donate alla citt\u00e0 di Bologna.\nVita politica.\nFu deputato al parlamento nelle legislature XXI (1900) e XXII (1904), ministro dell'agricoltura, dell'industria e del commercio dal 26 dicembre 1905 all'8 febbraio 1906, nel secondo Governo Fortis. Il 4 aprile 1909 fu nominato senatore del Regno d'Italia. Fu commemorato in senato nella seduta del 29 aprile 1929."}
{"id": "1085171", "revid": "13102", "url": "https://it.wikipedia.org/wiki?curid=1085171", "title": "Teatro Romano (Catania)", "text": ""}
{"id": "1085180", "revid": "163662", "url": "https://it.wikipedia.org/wiki?curid=1085180", "title": "Flavio Tranquillo", "text": "Biografia.\nSi diploma al Liceo Ginnasio Tito Livio di Milano e frequenta la Facolt\u00e0 di Economia e Commercio all'Universit\u00e0 commerciale Luigi Bocconi. Negli anni del liceo e dell'Universit\u00e0 \u00e8 attivo come arbitro federale di pallacanestro nelle serie giovanili e minori del milanese (pi\u00f9 tardi sar\u00e0 anche allenatore dell'Ars Milano). Contestualmente, comincia a collaborare con pubblicazioni specializzate dedicate al football americano ed al basket, in particolare con la rivista Superbasket, all'epoca diretta da Aldo Giordani.\nComincia la sua carriera radiofonica nel 1981 a Radio Press Panda sostituendo temporaneamente l'allora radiocronista delle partite dell'Olimpia Milano, Federico Buffa, in quel periodo in trasferta negli Stati Uniti. Al rientro dagli USA, Buffa gli concede di restare come seconda voce (qualche anno dopo i ruoli si invertiranno). Dopo esperienze ancora in radio a Radio Peter Flowers e Novaradio fa il suo esordio televisivo nel 1985 e diviene delegato di produzione degli sport americani sulle allora reti Fininvest (attualmente Mediaset). In seguito si trasforma in giornalista e telecronista per Italia 1, TV Koper Capodistria, Tele+. Attualmente lavora per SKY Sport. Fa parte del nucleo \u201cstorico\u201d che il 19 agosto 1991 cominci\u00f2 l'avventura di Tele+, poi sfociata in SKY Sport. Dal dicembre 1998 al giugno 2000 \u00e8 stato responsabile comunicazione della Lega Basket, sempre continuando per\u00f2 a collaborare con Tele+ per le telecronache NBA.\nPer molti anni ha commentato anche il basket universitario NCAA al fianco di Francesco Anchisi e il football NFL affiancato da Lino Benezzoli, Sergio Angona e Bebo Nori prima di cedere tale ruolo a Paolo Leopizzi e dedicarsi completamente e in pianta stabile alle telecronache di basket, con le principali partite del campionato di Serie A e di Coppa Italia, le partite pi\u00f9 importanti di Eurolega e NBA, in quest'ultimo caso affiancato dalla stagione 1995-1996 fino alla stagione 2012/2013 dal commento tecnico di Federico Buffa e poi dalla stagione 2013/2014 da quello di Davide Pessina.\nLa sua voce \u00e8 anche legata alla Nazionale Italiana di basket che ha seguito come inviato e telecronista in Francia nel vittorioso Campionato Europeo del 1999, in Svezia nell'edizione del 2003 dove la Nazionale colse il terzo posto che le permise di qualificarsi per il Torneo Olimpico di Atene 2004 e al campionato europeo del 2015 nel quale gli azzurri si classificarono al 5\u00ba posto.\nNel 2010 compare in libreria come scrittore con il libro \"I dieci passi. Piccolo breviario sulla legalit\u00e0\"; e \"Da zero a otto\" nel quale partecipa alla autobiografia di Danilo Gallinari. Nel 2014 esce il suo terzo libro \"Altro tiro, altro giro, altro regalo\". Il 21 aprile 2016 esce il suo quarto libro \"Basketball R-evolution\".\nDal novembre 2015 debutta su Radio Deejay, dove conduce ogni domenica sera \"American Hero\", monografie di mezz'ora dedicate a famosi sportivi americani.\nHa due figli gemelli, Francesco e Michele."}
{"id": "1085199", "revid": "53669", "url": "https://it.wikipedia.org/wiki?curid=1085199", "title": "The Monster Squad", "text": ""}
{"id": "1085206", "revid": "386186", "url": "https://it.wikipedia.org/wiki?curid=1085206", "title": "Simone del Pollaiolo", "text": "Fu il principale architetto del periodo repubblicano a Firenze nei decenni a cavallo tra XV e XVI secolo e importante riferimento e modello per l'attivit\u00e0 architettonica di Michelangelo.\nBiografia.\nEra parente dei due celebri fratelli Antonio e Piero del Pollaiolo, pseudonimo dei fratelli \"Benci\", cos\u00ec soprannominati perch\u00e9 il padre commerciava in polli.\nSi form\u00f2 come intagliatore di pietra e all'et\u00e0 di diciotto risulta definito come \"scultore e scalpellino\" in una condanna per sodomia che lo costrinse a lasciare la citt\u00e0, soggiornando per circa dieci anni a Roma dove si dedic\u00f2 allo studio dei resti romani, documentato in vari disegni architettonici. In seguito del viaggio a Roma venne ribattezzato \"Il Cronaca\": la ragione di tale nome la spiega Giorgio Vasari nelle \"Vite\", riferendosi al fatto che era solito raccontare cos\u00ec dettagliatamente le rovine che aveva visitato da fare una vera e propria \"cronaca\".\nAl suo ritorno nel 1486 si iscrisse all'Arte dei Maestri di Pietra e di Legname e si afferm\u00f2 progressivamente come architetto divenendo il tecnico delle maggiori istituzioni fiorentine.\nCome architetto realizz\u00f2 diversi edifici monumentali di Firenze, come il cortile e la parte superiore di Palazzo Strozzi, con Giuliano da Sangallo, iniziato da Benedetto da Maiano, dal 1488 al 1590; la chiesa di San Salvatore al Monte; il Salone dei Cinquecento in Palazzo Vecchio, ecc.\nA lui era stato chiesto un progetto per dotare di facciata la basilica di Santa Croce, ma non venne realizzato per dissapori tra i frati e i committenti, la famiglia Quaratesi.\nFu sepolto nella chiesa di Sant'Ambrogio.\nIl suo pi\u00f9 importante discepolo fu Baccio d'Agnolo."}
{"id": "1085208", "revid": "36426", "url": "https://it.wikipedia.org/wiki?curid=1085208", "title": "Il Cronaca", "text": ""}
{"id": "1085236", "revid": "205250", "url": "https://it.wikipedia.org/wiki?curid=1085236", "title": "Simone Lupino", "text": "Biografia.\nNato a Roma, vive a Castelnuovo di Porto. Conseguito il diploma di grafico pubblicitario, tra il 2002 e il 2003 studia dizione con Antonio Tallura, e recitazione presso la Scuola di Cinema di Roma. Nel 2007 ritorna a studiare recitazione, frequentando The Actor's Academy presso il Teatro comunale Aldo Fabrizi di Morlupo.\nDopo piccoli ruoli in vari cortometraggi, nel 2004 \u00e8 protagonista del mediometraggio \"Gli ultimi saranno i primi\", regia di Lucio Giordano.\nIl suo primo ruolo in televisione \u00e8 quello di \"Roberto\", interpretato nella soap opera \"Sottocasa\", in onda nel 2006 su Rai Uno. Nello stesso anno gira il suo primo film \"SoloMetro\" (2007), opera prima di Marco Cucurnia, prodotta da Michele Placido, in cui \u00e8 coprotagonista nel ruolo di Massimo Spugnini\".\"\nNel 2007 \u00e8 co-protagonista del cortometraggio \"Ganja Fiction\", regia di Mirko Virgili, dove interpreta il ruolo di uno spietato pusher. Nel 2008 \u00e8 sceneggiatore e protagonista del cortometraggio \"Olio su tela\", per la regia di Vittorio Emanuele Gasparri. L'anno successivo inizia a svolgere l'attivit\u00e0 di doppiatore.\nNel 2009 recita in \"Quando si diventa grandi\", per la regia di Massimo Bonetti"}
{"id": "1085242", "revid": "13102", "url": "https://it.wikipedia.org/wiki?curid=1085242", "title": "Teatro Romano (Ascoli Piceno)", "text": ""}
{"id": "1085245", "revid": "287204", "url": "https://it.wikipedia.org/wiki?curid=1085245", "title": "Sidecar TT", "text": "La Sidecar TT \u00e8 una competizione motociclistica che si svolge durante il Tourist Trophy, evento che si tiene ogni anno sull'Isola di Man. Dal 1954 al 1976 era parte del Campionato mondiale di motociclismo.\nStoria.\nI sidecar hanno gareggiato per la prima volta sull'Isola di Man nel 1923. La gara si svolgeva sullo Snaefell Mountain Course che veniva percorso tre volte per un totale di 181 km (113 miglia). La competizione fu vinta da Freddie Dixon (pilota) e Walter Perry (passeggero) su un sidecar \"special\" Douglas alla media di 85.53 km/h (53.15 miglia orarie). A partire dal Tourist Trophy del 1926, a causa dello scarso numero di iscritti, la gara venne eliminata.\nNel 1954 venne reintrodotta con la limitazione di cilindrata per i motori a 500 cm\u00b3. La gara si disputava sul Clypse Course, tracciato che venne utilizzato fino all'edizione del 1959. A partire dal 1960 si ritorn\u00f2 ad utilizzare il \"circuito di montagna\". Nel 1968 venne introdotta una classe di sidecar che utilizzavano motori da 750\u00a0cm\u00b3. Questa categoria per\u00f2 non aveva valore per il campionato del mondo non esistendo una corrispondente categoria nei regolamenti della federazione motociclistica. Nel 1976 furono introdotte delle modifiche regolamentari: la cilindrata dei motori fu portata a 1000\u00a0cm\u00b3, unificando cos\u00ec le due precedenti cilindrate, e venne deciso di svolgere la gara in due frazioni. Infine nel 1990 venne introdotta la categoria \"Formula 2\" della Federazione Motociclistica Internazionale. Con questa nuova modifica sono permessi i motori la cui cilindrata non sia superiore ai 350\u00a0cm\u00b3, se 2 tempi, o 600\u00a0cm\u00b3 nel caso dei 4 tempi."}
{"id": "1085267", "revid": "287204", "url": "https://it.wikipedia.org/wiki?curid=1085267", "title": "Junior TT", "text": "La Junior TT \u00e8 una competizione motociclistica che si svolge durante il Tourist Trophy, evento che si tiene ogni anno sull'Isola di Man. Dal 1949 al 1976 era parte del Campionato mondiale di motociclismo\nStoria.\nLa prima Junior TT risale al 1911. Vi potevano partecipare le moto dotate di motori monocilindrici o bicilindrici. La cilindrata massima per le prime era di 300 cm\u00b3 mentre per le seconde saliva a 340 cm\u00b3. La gara si svolgeva su cinque giri dello Snaefell Mountain Course e fu vinta da Percy J. Evans su Humber che concluse la gara in 3 ore 37 minuti e 7 secondi alla media di 66,70 km/h (41,45 miglia orarie). Nel 1912 il limite di cilindrata fu portato, per tutte le moto, a 350 cm\u00b3. Questa regola rimase in vigore fino al 1994.\nAttualmente (2007) le cilindrate ammesse alla Junior TT sono le seguenti:\nRecord sul giro.\nIl record sul giro nella Junior TT appartiene a John McGuiness che lo ha stabilito nell'edizione 2006 del Tourist Trophy con il tempo di 18'15\"61 alla media di 199,51\u00a0km/h (123.975 miglia orarie)"}
{"id": "1085287", "revid": "963244", "url": "https://it.wikipedia.org/wiki?curid=1085287", "title": "Convento delle Suore di San Francesco", "text": "Il convento delle Suore di San Francesco si trova in via Vittorio Emanuele II a Firenze.\nAnticamente fu Villa Ambron, fu chiamato poi Villa Carmela da un signore polacco e quindi divenne Collegio Domeng\u00e8 Rossi, dal cognome del pedagogista Giuseppe Domeng\u00e8 e da Vincenzo Rossi che ne fu il proprietario.\nIl Collegio originariamente non aveva sede nella Villa Carmela, ma nell'edificio che ospita il Liceo Ginnasio Dante dal 1921. Vincenzo Rossi nel 1894 istitu\u00ec il Convitto e ampli\u00f2 il Collegio nel 1905 e nel 1916. Nel 1919 questo Convitto ebbe la sua sede nella Villa Carmela e divenne un lodevole modello per l'insegnamento.\nIn questo Collegio studiarono il principe Ras Nasib\u00f9, nipote del Negus Hail\u00e9 Selassi\u00e9, il regista Franco Zeffirelli, il ministro di Stato Rocco e suo fratello Brunetto Bucciarelli Ducci, il quale fu Presidente della Camera dei deputati.\nDopo la morte del proprietario, il professor Rossi, il Collegio fu venduto nel 1945 alle suore francescane regolari di Ognissanti che, nel novembre di quell'anno, aprirono l'asilo e la scuola elementare, che fu parificata nel 1952.\nL'edificio fu ampliato nel 1959 e, nel 1965, fu costruita una cappella.\nSul muro di cinta del convento, in via Vittorio Emanuele II, vi \u00e8 un tabernacolo con il busto di sant'Antonino Pierozzi scolpito nel 1855 da Giovanni Dupr\u00e8 su richiesta dall'arcivescovo Minucci. Nello stesso luogo esisteva un tabernacolo pi\u00f9 antico sempre dedicato a sant'Antonino."}
{"id": "1085300", "revid": "118031", "url": "https://it.wikipedia.org/wiki?curid=1085300", "title": "Synoikismos", "text": ""}
{"id": "1085301", "revid": "767487", "url": "https://it.wikipedia.org/wiki?curid=1085301", "title": "Pera dij Crus", "text": "La Pera dij Crus \u00e8 un grosso masso isolato di gneiss-micascisto, (delle dimensioni di 12,2\u00a0x\u00a010\u00a0m) a quota 1620\u00a0m, adagiato su un versante della valle del rio Dordogna, sopra l'abitato di Tallorno, nell'alta Valchiusella.\nDescrizione.\nLa Pera dij Crus (= \"Pietra delle croci\") \u00e8 cos\u00ec chiamata dai valligiani a causa delle numerose incisioni: sono presenti 136 figure, comprendenti tre coppelle, 12 figure cruciformi, 57 figure antropomorfe sessuate (maschili e femminili) preistoriche oltre a 35 segni non classificabili.\nFra tutti i petroglifi presenti, l'abbondanza di figure antropomorfe schematiche presenti \u00e8 notevole anche se talora le incisioni non sono nitidissime e si apprezzano particolarmente quando sono osservate in luce radente.\nSecondo alcuni studiosi vi sono state tre fasi nella realizzazione dei graffiti:\nLe ultime due fasi si collocherebbero in tempi relativamente recenti (tra il X e il XIV secolo).\nSecondo le interpretazioni pi\u00f9 aggiornate appare maggioritaria la presenza di figure antropomorfe, per le quali l'insieme dei confronti stilistici porta a rendere tanto probabile una chiara attribuzione preistorica, articolata nella possibile alternativa tra et\u00e0 del Rame e un arco cronologico Bronzo Recente\u2013prima et\u00e0 del Ferro, quanto improbabile una pertinenza ad epoche successive. Nello stesso tempo la presenza di croci \u00e8 pienamente compatibile con una fase storica di cristianizzazione del masso.\nStando alla leggenda, in questa zona i Salassi inseguiti dai Romani si arroccarono a difesa e vi sono tante croci quanti furono i Salassi caduti e sepolti nei pressi.\nAccesso.\nIl sito \u00e8 facilmente raggiungibile salendo per il sentiero n.13 (detto anche 'Sentiero dei Mufloni'), ben segnato, che inizia a sinistra di fronte ad una fontana, immediatamente dopo la prima frazione di Tallorno che si incontra salendo dal paese di Fondo.\nIl sentiero sale abbastanza ripido nel bosco fino ad una baita, quindi prosegue in costa e dopo circa 10' si giunge al masso, segnalato da un cartello."}
{"id": "1085302", "revid": "125436172", "url": "https://it.wikipedia.org/wiki?curid=1085302", "title": "Acido fluorosolfonico", "text": "L'acido fluorosolforico (o fluorosolfonico, nome apparentemente pi\u00f9 diffuso, ma improprio), caratterizzato da formula chimica FSO3H, \u00e8 uno dei pi\u00f9 forti acidi esistenti. La formula di struttura contratta FSO2OH permette di evidenziare maggiormente l'analogia strutturale con l'acido solforico (HOSO2OH), dal quale si pu\u00f2 considerare derivato per sostituzione di un gruppo ossidrile -OH con un atomo F di fluoro di pi\u00f9 elevata elettronegativit\u00e0. Analogamente all'acido solforico la geometria molecolare \u00e8 tetraedrica distorta.\nPropriet\u00e0 chimiche.\nL'acido fluorosolforico si presenta come un liquido incolore solubile in solventi organici polari e scarsamente solubile in solventi apolari. In relazione alla sua forte acidit\u00e0, \u00e8 in grado di protonare molti composti organici (perfino deboli accettori) dissolvendoli. In presenza di acqua o umidit\u00e0 l'acido fluorosolforico tende a subire idrolisi producendo acido solforico e acido fluoridrico; l'aggiunta di acqua a FSO3H, analogamente al caso relativo all'acido solforico, pu\u00f2 generare una violenta reazione. L'acido triflico CF3SO3H mantiene l'elevata acidit\u00e0 dell'acido fluorosolforico ma \u00e8 pi\u00f9 stabile rispetto all'idrolisi.\nSintesi e applicazioni.\nL'acido fluorosolforico viene preparato per reazione dell'acido fluoridrico con triossido di zolfo:\nIn alternativa, si pu\u00f2 effettuare la sintesi facendo reagire idrogenodifluoruro di potassio KHF2 o fluoruro di calcio CaF2 con oleum a 250 \u00b0C. Il composto ottenuto viene purificato dapprima eliminando l'acido fluoridrico tramite insufflazione di gas inerte, e successivamente effettuando una distillazione.\nL'acido fluorosolforico viene utilizzato per effettuare l'isomerizzazione degli alcani e l'alchilazione degli idrocarburi con alcheni. Pu\u00f2 essere utilizzato anche come agente fluorurante di laboratorio.\nSuperacidi.\nL'acido fluorosolforico \u00e8 uno dei pi\u00f9 forti acidi di Br\u00f8nsted semplici conosciuti. Possiede Ka 1010 (l'acido solforico ha Ka1 = 103) e la sua combinazione con l'acido di Lewis SbF5 produce il cosiddetto \"acido magico\", scoperto dal premio Nobel per la chimica George Andrew Olah, agente protonante molto pi\u00f9 forte. Questo genere di acidi viene definito \"superacido\"."}
{"id": "1085303", "revid": "158913", "url": "https://it.wikipedia.org/wiki?curid=1085303", "title": "Erode Archelao", "text": "Figlio di Erode il Grande, re della Giudea, e di Maltace la samaritana, fu nominato successore al trono dal padre poco prima della sua morte avvenuta nel 4 a.C.\nIl suo regno ebbe inizio tra i disordini a causa della crudelt\u00e0 del padre che aveva poco prima di morire condannato al rogo un gruppo di Farisei colpevoli di aver abbattuto l'aquila d'oro romana eretta sulla porta del tempio. Nonostante le rassicurazioni di Archelao che avrebbe dato ascolto alle richieste del popolo, giunta la Pasqua scoppi\u00f2 una violenta rivolta presso il tempio che lo costrinse a ricorrere alla forza. L'intervento della guardia sed\u00f2 la sommossa ma in 3.000 rimasero uccisi mentre il resto della folla si rifugiava sui monti fuori Gerusalemme.\nPartito per Roma per ricevere la ratifica alla successione dall'imperatore Augusto, dovette difendersi dalle accuse di mala-gestione mossegli da Salom\u00e8, sorella del padre, e dal fratello minore Erode Antipa che chiedevano fosse rispettato il testamento originario di Erode che prevedeva Antipa stesso come successore e che era stato modificato solo poco prima della morte del re quando la malattia ormai ne annebbiava il giudizio. Archelao, considerato inoltre dai parenti responsabile della strage del tempio, fu difeso da Nicola di Damasco che ne peror\u00f2 la causa di fronte all'imperatore. Prima che Augusto deliberasse in merito, circa due mesi dopo la strage della Pasqua (maggio del 4 a.C.), una folla di Giudei si radun\u00f2 fuori della citt\u00e0 con intenti bellicosi cingendo di fatto sotto assedio la legione romana comandata dal procuratore della Siria Sabino che in assenza di Archelao aveva di fatto assunto il potere provocando lo sdegno del popolo. Contemporaneamente scoppiarono disordini e rivolte nell'Idumea, nella Galilea e nella Perea favoriti dall'incertezza della situazione. L'arrivo del governatore della Siria Publio Quintilio Varo, giunto con due legioni e contingenti di alleati in aiuto di Sabino, ristabil\u00ec la situazione.\nAugusto decise di affidare ad Archelao il titolo di Etnarca e met\u00e0 del regno comprendente tutta la Giudea, la Samaria e parte della Idumea, mentre ad Antipa andava la Galilea e la Perea col titolo di Tetrarca. A Erode Filippo, figlio di Cleopatra e fratellastro di Archelao, concesse la Batanea, la Traconitide e l'Auranitide, mentre per gli altri parenti furono seguite alla lettera le disposizioni del testamento.\nDurante il proprio regno, Archelao fatic\u00f2 non poco per eliminare le bande di briganti che infestavano le campagne. Archelao conserv\u00f2 il regno fino al 6 d.C. quando Augusto, accogliendo le richieste dei Giudei che ne denunciavano il malgoverno, decise di relegarlo a Vienne (citt\u00e0 della Gallia) incamerando il suo patrimonio e riducendo il suo territorio alla provincia dell'impero di Siria (provincia romana). Il primo funzionario mandato da Augusto col titolo di prefetto (\"cum iure gladii\" cio\u00e8 potere di condanna a morte) a reggere il distretto prefettizio fu Coponio. Spos\u00f2 Glafira."}
{"id": "1085306", "revid": "196390", "url": "https://it.wikipedia.org/wiki?curid=1085306", "title": "Acido fluorosolforico", "text": ""}
{"id": "1085309", "revid": "174925", "url": "https://it.wikipedia.org/wiki?curid=1085309", "title": "Capacit\u00e0 di Shannon", "text": ""}
{"id": "1085319", "revid": "1632387", "url": "https://it.wikipedia.org/wiki?curid=1085319", "title": "Re di Lidia", "text": "In origine chiamata Meonia (questo perch\u00e9 Erodoto afferma che i suoi abitanti erano chiamati Meoni), la Lidia fu un antico regno dell'Anatolia occidentale storicamente esistito durante il primo millennio a.C. e che potrebbe essere esistito anche nel millennio precedente.\nCome ogni regno, anche la Lidia fu governata da generazioni di re che sono suddivise in tre dinastie: Atiadi, Eraclidi e Mermenadi.\nLa prima dinastia \u00e8 leggendaria, la seconda si pu\u00f2 definire semi-leggendaria (poich\u00e9 i primi re elencati provengono da fonti mitologiche e con fonti che invece divengono storiche a partire dall'VIII secolo a.C.) e la terza \u00e8 basata infine su fonti esclusivamente storiche.\nLa controversa dinastia degli Atiadi.\nQuesta dinastia, essendo esclusivamente ricostruita con fonti mitologiche vede dapprima un'incognita sulla posizione dinastica di Iardano (in quanto Erodoto scrive che fosse un re meoniano di Lidia ed Apollodoro e Diodoro Siculo lo indicano come il padre di Onfale) ed in seguito un contrasto sui nomi dei successivi due re poich\u00e9 sempre Erodoto cita Mane come primo re dei Meoni e suo figlio Ati come suo successore mentre Strabone cita invece Tmolo e suo figlio Tantalo. \nUn elemento collegante tra i cinque personaggi sopraelencati \u00e8 il personaggio della regina Onfale poich\u00e9 le viene attribuito sia il matrimonio con Tmolo (un re citato da Strabone) che la maternit\u00e0 di Ati (e di cui secondo Erodoto il padre \u00e8 Mane).\nSecondo Apollodoro inoltre, Onfale successe al trono dopo la morte del marito Tmolo, mentre Diodoro Siculo scrive che fosse gi\u00e0 regina dei Meoni prima di sposarsi.\nTornando a Iardano, la sua posizione pi\u00f9 logica nell'elenco lo vede quindi come re antecedente al regno di Mane e Tmolo.\nDinastia Eraclide.\nLa prosecuzione leggendaria della storia dei re di Lidia attribuisce ad Eracle (chiamato Tilone dai Lidi) la paternit\u00e0 del figlio Ati (gi\u00e0 figlio della regina Onfale) e fa s\u00ec che questa nuova dinastia passi attraverso dei personaggi non regnanti in Lidia (Alceo, Belo, Nino) per giungere ad Agrone che fu il primo re eraclide di Lidia.\nQuesta dinastia \u00e8 semileggendaria e consta di ventidue membri (e di cui diciassette nomi sono sconosciuti), che complessivamente regnarono per cinquecentocinque anni.\nDinastia dei Mermnadi.\nSalito al trono dopo aver ucciso Candaule, Gige instaur\u00f2 la breve ma potente dinastia dei Mermnadi, sotto la quale Lidia raggiunse il suo apice in Asia Minore.\nLa dinastia ed il regno di Lidia cess\u00f2 di esistere dopo la sconfitta di Creso contro il re persiano Ciro II.\nAnche se realmente esistita, la scansione temporale dei sovrani di questa dinastia non \u00e8 mai stata determinata con precisione. Le date tradizionali derivano da Erodoto, che riporta le date per ogni re. Queste per\u00f2 sono state contestate dagli studiosi moderni sulla base di corrispondenze con la storia dell'Assiria. \nSono riportate entrambe le versioni, con l'ultima in corsivo."}
{"id": "1085323", "revid": "767487", "url": "https://it.wikipedia.org/wiki?curid=1085323", "title": "Teudiselo", "text": "Origine.\nDi nobile famiglia visigota. \nBiografia.\nNel 533 fu comandante della seconda armata visigota; dopo che i Franchi erano stati sconfitti dalla prima armata comandata da Teudi, durante la loro ritirata, guidati dai re Clotario I e Childeberto I, tagli\u00f2 loro la strada fermandoli a Valcarlos; ma sembra che li fece passare e rientrare nel loro regno, dopo essersi fatto corrompere. Fu tra i comandanti dell'esercito visigoto, anche durante l'invasione franca del 541. \nAlla morte di Teudi, nel 548, fu eletto re. Sui suoi 16 mesi di regno si hanno scarse notizie, si sa solo che fu un uomo di condotta immorale.\nFu assassinato nel palazzo di Siviglia, nel 549, durante un banchetto. Sembra che l'omicidio del re fosse stato organizzato da un gruppo di nobili, per vendicare il loro onore di mariti oltraggiati, in quanto pare che il re intrattenesse diverse relazioni illecite con nobildonne del regno.\nDiscendenza.\nDi Teudiselo non si conosce n\u00e9 il nome di eventuali mogli n\u00e9 alcun discendente."}
{"id": "1085324", "revid": "118810981", "url": "https://it.wikipedia.org/wiki?curid=1085324", "title": "Prato Selva", "text": "Prato Selva \u00e8 una localit\u00e0 turistica montana situata nel territorio del comune di Fano Adriano, in Provincia di Teramo, all'interno del Parco Nazionale del Gran Sasso e Monti della Laga, sede dell'omonima stazione sciistica.\nDescrizione.\nPosta ai piedi del versante orientale del Monte Corvo (Gran Sasso d'Italia), la zona \u00e8 anche chiamata \"Colle del vento\" (a causa della discreta ventosit\u00e0 della zona), uno dei poli sciistici del Gran Sasso assieme a Campo Imperatore e Prati di Tivo ed una delle tre localit\u00e0 sciistiche in provincia di Teramo assieme a Prati di Tivo e San Giacomo. Raggiungibile da L'Aquila e da Teramo attraverso la Strada statale 80 del Gran Sasso d'Italia, i pendii vanno dai 1400\u00a0m s.l.m. della zona di parcheggio adiacente all'albergo-rifugio, fino ai 1800\u00a0m del \"Colle Abetone\" dove sorge la \"Chiesetta dell'Alpino\".\nSci.\nUltima nata tra le stazioni invernali abruzzesi con 20\u00a0km di piste da discesa, 20\u00a0km di piste da fondo e uno snowpark, la base degli impianti di risalita \u00e8 a 1400\u00a0m di quota: sono presenti due seggiovie, una delle quali sale fino ai 1800\u00a0m di Colle Abetone. Le piste sono comode, con declivi dolci e variati, assolate dall'alba al tramonto e con buon innevamento. A partire dalla stagione invernale 2013, gli impianti sono chiusi e poi successivamente riaperti il 2 gennaio 2015.\nBike park.\nAttiva anche d'estate con un bike park con 4 sentieri freeride per mountain bike assistiti da risalita meccanizzata per mezzo della seggiovia. \u00c8 presente un rifugio e un servizio di assistenza e noleggio di sci e snowboard d'inverno e mountain bike d'estate.\nIppovia.\nPassa qui un tratto della grande Ippovia del Gran Sasso, un itinerario ad anello della lunghezza di 320\u00a0km tutto, da percorrere a piedi, a cavallo e in mountain bike, all'interno nel Parco Nazionale del Gran Sasso che aggira il massiccio montuoso del Gran Sasso.\nTrekking.\n\u00c8 luogo di arrivo della Marcia dei tre prati, una manifestazione di trekking, con partenza dai Prati di Tivo e della traversata che giunge da Campo Imperatore attraverso Campo Pericoli e la Valle del Venacquaro.\nIl parco faunistico.\nNel territorio di Prato Selva risiedono stabilmente oltre 30 lupi. Pertanto, il Comune di Fano Adriano ha in progetto di crearvi un parco faunistico, per proteggere questi animali e permettere ai turisti di ammirarli.\nCi\u00f2 come parte di un programma che trasformer\u00e0 il paese \u201cil borgo dei lupi\u201d: vi saranno numerosi eventi, con il patrocinio di associazioni come \u201cPopoli e Lupi\u201d, con l\u2019obbiettivo di far conoscere e ammirare da turisti e cittadini questi animali, che in alcune zone vengono uccisi e considerati come pericolosi."}
{"id": "1085327", "revid": "466539", "url": "https://it.wikipedia.org/wiki?curid=1085327", "title": "Gary Hart", "text": "Biografia.\nEsponente del Partito Democratico e Senatore del Colorado dal 1975 al 1987, ha corso per le presidenziali nel 1984 e nel 1988. Durante quest'ultima competizione era il favorito nella corsa alla presidenza per il Partito Democratico, ma la sua corsa fu interrotta a causa di uno scandalo sessuale, legato ad una sua relazione con Donna Rice Hughes.\nMembro della Chiesa del Nazareno, dal gennaio del 2006 \u00e8 docente all'Universit\u00e0 del Colorado di Denver. In vista delle elezioni presidenziali statunitensi del 2008 ha annunciato il suo appoggio alla candidatura di Barack Obama all'interno delle primarie dei democratici. Nell'ottobre 2014 il Presidente Barack Obama e il Segretario di Stato John Kerry nominarono Gary Hart come nuovo inviato speciale degli Stati Uniti per l'Irlanda del Nord; tale incarico \u00e8 stato ricoperto da Hart fino al 2017."}
{"id": "1085328", "revid": "15756", "url": "https://it.wikipedia.org/wiki?curid=1085328", "title": "Sbarramento Chiusa di Rio", "text": "Lo sbarramento Chiusa di Rio (in tedesco Sperre M\u00fchlbacher Klause) \u00e8 uno degli sbarramenti del XV settore di copertura Pusteria, che si erge a est del paese di Rio di Pusteria, presso la chiusa di Rio Pusteria in val Pusteria. Questo sbarramento \u00e8 uno dei diversi sbarramenti che vanno a comporre il vallo alpino in Alto Adige.\nStoria.\nQuesto sbarramento, facente parte del III sistema difensivo, \u00e8 sito a est del paese di Rio di Pusteria, dove si trovava la vecchia dogana della chiusa di Rio Pusteria; da qui il nome dello sbarramento, ma anche del paese.\nNel maggio 1939 si era progettato di costruire 3 opere difensive che rispettassero i dattami della circolare 7000, di cui:\nIn totale questa iniziale sistemazione prevedeva un armamento di quattro mitragliatrici e 2 cannoni anticarro.\nVerso la fine dell'anno, queste 3 opere, erano state completate nella costruzione, a parte i loro allestimenti interni, e si ebbe l'idea di ampliare lo sbarramento, per aumentare sia la profondit\u00e0 che la sua robustezza a ipotetici attacchi nemici. Per tale ragione, a difesa passiva dello sbarramento, si era prevista la costruzione di un fossato anticarro, tra la ferrovia della Val Pusteria e la sponda del fiume Rienza, oltre all'aggiunta di 7 ordini di spezzoni di rotaie per sbarrare sia la strada statale che la ferrovia. L'ampliamento prevedeva la costruzione di tre nuove opere che rispettassero i dettami della nuova circolare 15000, site accanto alle tre iniziali; in particolare:\nDopo la seconda guerra mondiale, tutto lo sbarramento venne reimpiegato nel nuovo sistema difensivo, e venne assegnato alla 355\u00aa compagnia battaglione alpini d'arresto Val Brenta, cos\u00ec come la piccola casermetta arretrata.\nFa parte dello sbarramento anche quel che rimane di una pi\u00f9 antica tagliata stradale, all'interno della vecchia dogana.\nDopo la riattivazione in ambito NATO, allo sbarramento composto di 5 opere, \u00e8 stato dato il nome in codice \"Ercole\". Lo sbarramento aveva assegnati: 9 ufficiali, 15 sottufficiali e 117 soldati di truppa, per un totale di 141 uomini. Questi alloggiavano presso una casermetta, posta poco pi\u00f9 a ovest rispetto allo sbarramento e alla vecchia dogana.\nFossato anticarro.\nFu costruito un fossato anticarro che partiva dall'opera 5.\nQuel che rimane \u00e8 un inizio di fossato anticarro sulla sponda meridionale del lago, nei pressi dell'Opera 3, con ancora dei consistenti spezzoni di funi metalliche.\nTabella delle opere dello sbarramento.\n(*) Inizialmente era prevista una mitragliatrice, ma in seguito fu sostituita da un cannone 90/32L.\n(**) Inizialmente era previsto un 90/32P, che fu poi sostituito da un cannone 76/40 Mod. 1916 R.M.."}
{"id": "1085335", "revid": "87499", "url": "https://it.wikipedia.org/wiki?curid=1085335", "title": "On the beach", "text": ""}
{"id": "1085338", "revid": "6923", "url": "https://it.wikipedia.org/wiki?curid=1085338", "title": "Maestro (Tex)", "text": "Il Maestro, il cui vero nome \u00e8 Andrew Liddell, \u00e8 un personaggio del fumetto western \"Tex Willer\", edito dalla Sergio Bonelli Editore e ideato da Giovanni Luigi Bonelli.\nIl realizzatore grafico del \"Maestro\" non \u00e8 stato, come per la maggior parte dei personaggi, il solito Galep, ma un altro importante disegnatore della medesima casa editrice, ovvero Guglielmo Letteri.\nPersonaggio.\n1\u00aa apparizione.\n\"Il Maestro\" fa la sua prima apparizione nelle pagine dell'albo n. 309, nella vignetta \"La tragedia della Shanghai Lady\" (che corrisponde alla storia che segue immediatamente: \"Acqua alla gola\"). Viene presentato nelle vesti di uno scienziato, che utilizza le sue conoscenze a fini criminosi: nell'episodio, per ricattare un'intera citt\u00e0, San Francisco. La minaccia consiste nello scatenare un'epidemia batterica di natura sconosciuta, contaminando le riserve d'acqua, che sfigura in maniera orribile la faccia delle sue vittime. Con la collaborazione dell'amico Tom Devlin, capo della polizia di San Francisco, Tex Willer e Kit Carson cominciano le indagini, insieme agli altri amici Lefty Potrero e Pat Mac Ryan.\nNell'albo n. 310, intitolato \"La minaccia invisibile\", la popolazione di San Francisco \u00e8 convinta che la comunit\u00e0 orientale di Chinatown sia la sola responsabile del contagio batterico e degli avvelenamenti. Intanto \"il Maestro\" non ha ricevuto il denaro che voleva estorcere con il suo ricatto e, con l'aiuto dei suoi complici, nascondendosi sotto vari travestimenti ed usando passaggi segreti, d\u00e0 il via al suo folle piano, appestando totalmente l'acquedotto cittadino con i suoi letali bacilli. Grazie al moribondo Volker, che, dopo essere stato scaricato dal bieco \"Maestro\", \u00e8 diventato un infiltrato, Tex e Carson stanano il pazzo scienziato dal suo covo e riescono a sventarne il piano. Dopo una breve fuga, il criminale si auto-contamina accidentalmente i vestiti con suoi stessi bacilli. Pur riuscendo a salvarsi grazie ad un antidoto, rimane orrendamente sfigurato. Verr\u00e0 infine condannato a soggiornare presso un manicomio federale.\n2\u00aa apparizione.\nIl \"Maestro\" ricompare nell'albo n. 435, nella vignetta \"Il ritorno del Maestro\" (che corrisponde alla storia che segue immediatamente: \"Il prezzo della vittoria\"). Il \"Maestro\" si fa passare per un minorato, dal lugubre aspetto, che costruisce giocattoli: si scopre ben presto che ha mantenuto intatte le sue terribili capacit\u00e0 criminali. Infatti usa alcuni dei suoi giochi caricati con esplosivi per evadere dal manicomio criminale di Atlanta, insieme a \"Squeezy\" Greer (un abile contorsionista, capace di intrufolarsi ovunque), al giovane Lund e ad un grosso uomo di colore soprannominato \"Lady Killer\" Thorson (per la sua perversione di strangolare le donne, che le ricordano sua moglie, che lo trad\u00ec). Il \"Maestro\" si stabilisce stavolta a New Orleans, mascherandosi da cinese e dirigendo, come copertura, un teatrino di ombre cinesi che sovrasta delle vecchie miniere di zolfo, che egli utilizza per costruire esplosivi.\nNell'albo n. 436, intitolato \"Wild West Show\", Buffalo Bill Cody, vecchio amico di Tex, si trova a New Orleans, per una tappa della tourn\u00e9e del suo spettacolo, che d\u00e0 il titolo all'album. Il \"Maestro\" ne approfitta per richiamare il ranger in citt\u00e0 con una falsa lettera, facendogli credere che sia stato l'ex cacciatore di bisonti a chiedere il suo aiuto. Il \"Maestro\" vuole un milione di dollari in oro, altrimenti far\u00e0 saltare le cariche esplosive sistemate in diverse zone della citt\u00e0. Ma le cose non si mettono bene per il \"Maestro\": il suo complice \"Lady Killer\" gli volta le spalle nel momento in cui si appresta a far saltare le cariche esplosive e di conseguenza ha la spiacevole sorpresa di vedere il proprio gioco scoperto.\nNell'albo n. 437, intitolato \"Ombre cinesi\", Squeezy ha la peggio su Tex, ma il ranger, con l'aiuto dello sceriffo Nat Mac Kennet, deve impegnarsi a ritrovare Annie Oakley (la miglior tiratrice del Wild West Show) e Kit Carson, presi in ostaggio dal \"Maestro\". I due sono condotti dal pazzo criminale in una solfatara sotterranea, che egli utilizza come arsenale. Tex, prima di far irruzione nel covo dello scienziato, deve neutralizzare la banda del pericoloso Red McKenzie, un altrettanto pazzo criminale pagato dal \"Maestro\" per far saltare in aria la citt\u00e0. Il piano del \"Maestro\" fallisce, ma, molto previdente, lo scienziato ha ancora un asso nella manica da giocare: si \u00e8 interamente rivestito di cariche esplosive, trasformandosi in una potenziale bomba vivente pronta ad esplodere coinvolgendo tutti coloro che lo circondano. Cos\u00ec armato, il \"Maestro\" lascia New Orleans, portandosi in ostaggio Carson ed Annie, ma la diligenza su cui viaggia s'impantana nell'attraversare un fiume. In realt\u00e0 si tratta di una trappola predisposta da Tex e da un lanciatore di coltelli del Wild West Show, che approfittano lestamente dell'occasione per bloccare il \"Maestro\" prima che si faccia esplodere. Andrew Liddel, questa volta, verr\u00e0 scortato in un carcere di massima sicurezza della Louisiana in attesa di esser condannato alla pena capitale.\n3\u00aa apparizione.\nIl \"Maestro\" far\u00e0 nuovamente capolino nell'albo n. 696, intitolato \"L'ombra del Maestro\"; per il folle scienziato Andrew Liddel, orribilmente sfigurato dal morbo sperimentato anni prima, \u00e8 giunto il momento di salire sul patibolo, con Tex e Carson invitati ad assistere alla sua condanna. Due criminali evadono dall'Isola della Nebbia intenzionati a liberare Il \"Maestro\", creando una nuova pericolosa collaborazione con l'obbiettivo di operare a New York; Pat Mac Ryan \u00e8 gi\u00e0 nella grande metropoli, dove comincer\u00e0 a tenere a bada dei biechi personaggi. Buffalo Bill Cody chiamer\u00e0 Tex e Carson per sorvegliare Manhattan.\nNell'albo n. 697, intitolato \"Manhattan!\", Tex, Carson e l'amico Mac Ryan verranno messi sotto dure prove; i primi a rimetterci saranno i capi malavitosi presenti in New York e l'ispettore Byrnes indagher\u00e0 nel quartiere cinese. Tuttavia Tex resta convinto che tutta questa serie criminosa \u00e8 opera di un solo uomo: Il \"Maestro\".\nNell'albo n. 698, intitolato \"Panico a teatro\", Tex, Carson e Mac Ryan si esibiranno sul palcoscenico del Bowery Theatre, insieme a Buffalo Bill. Il tutto \u00e8 ovviamente una tattica per ingannare il \"Maestro\", il quale ne approfitta per sfruttare i suoi biechi alleati, fra cui il sinistro Low Yet ed il gi\u00e0 noto Nick Castle, per cercare di uccidere Tom Lee. Le intenzioni del \"Maestro\" sono chiare: ricattare l'intera New York col riscatto di due milioni di dollari.\nNell'albo n. 699, intitolato \"Minaccia su New York\", il \"Maestro\" passer\u00e0 alla definitiva minaccia: quando cominceranno a manifestarsi le prime vittime del morbo sperimentato dal pazzo scienziato, gli alti aristocratici newyorkesi cominceranno a loro volta a sborsare collettivamente la somma che Liddel pretende. L'ispettore Byrnes \u00e8 tentato a cedere, il quale assister\u00e0 prima ad un incontro di boxe al Madison Square Garden fra Pat Mac Ryan e Jimmy Jones, sperando di scovare lo scienziato. Tex, intanto, segue altre piste, finch\u00e9 il \"Maestro\" verr\u00e0 ucciso crivellato a colpi di pistola."}
{"id": "1085339", "revid": "110157", "url": "https://it.wikipedia.org/wiki?curid=1085339", "title": "Tic &amp; Tac", "text": "Tic &amp; Tac \u00e8 un album degli Area, pubblicato nel 1980. Ha un carattere molto pi\u00f9 jazzistico rispetto ai precedenti lavori. \u00c8 anche il primo album in studio degli Area senza il cantante Demetrio Stratos.\nFormazione per le tracce.\nArea.\nAltri musicisti"}
{"id": "1085342", "revid": "180559", "url": "https://it.wikipedia.org/wiki?curid=1085342", "title": "Forum Internazionale sul Daodejing", "text": "Il Forum Internazionale sul Daodejing (sottotitolato costruire un mondo armonioso attraverso il Tao o la via dell'armonia) \u00e8 un evento mondiale sul Daodejing e sul Taoismo svoltosi dal 22 al 27 aprile del 2007 in Cina, con sedi organizzative a Xi'an e Hong Kong. L'evento ha incluso l'apertura di conferenze, dibattiti e celebrazioni religiose taoiste ed ha avuto inizio in concomitanza con il decimo anniversario del ritorno di Hong Kong alla Cina continentale, in occasione dell'ampliamento del centro di predicazione di Laozi, ovvero il tempio di Louguantai e in coincidenza con la Giornata Mondiale della Terra 2007, per sottolineare l'importanza e il contributo che il Taoismo pu\u00f2 offrire per la crescente emergenza ambientale. La partecipazione al forum \u00e8 stata aperta a taoisti, chierici e interessati, provenienti da diciassette Paesi del mondo. Si tratta del primo evento di questo tipo dopo cinquant'anni di completa chiusura \u2014 da parte del governo cinese \u2014 nei confronti del Taoismo.\nMondializzazione del Taoismo.\nOltre ad essere di fatto un'ufficializzazione del Taoismo in tutta la Cina continentale, il Forum Internazionale sul Daodejing esprime per la prima volta la necessit\u00e0 di un'universalizzazione della dottrina taoista nella consapevolezza che questa possa contribuire alla costruzione di un mondo all'insegna della pace e dell'armonia. Alcune celebrit\u00e0 e alte personalit\u00e0 politiche cinesi hanno espresso una diffusa intenzione di adottare i valori del Taoismo come base principale per la struttura di una societ\u00e0 pacifica. Liu Yandong, vicepresidentessa del Comitato Nazionale della Conferenza Politica Consultativa del Popolo Cinese, durante la cerimonia di apertura ha esordito affermando che \"la saggezza del Daodejing trascende il tempo, lo spazio, le ideologie e le nazioni, ed oggi \u00e8 pi\u00f9 fresco che mai\". La donna ha successivamente dichiarato che la via per la costruzione di un mondo armonioso deve passare attraverso \"la guida di un concetto basato sull'armonia. Con la continua espansione della globalizzazione e della modernizzazione, dobbiamo promuovere le tradizioni cinesi, inclusi l'insegnamento e la comprensione del Daodejing. Dobbiamo dimostrare la sua piena rilevanza sul panorama del mondo moderno, la sua esortazione al rispetto, all'amicizia e all'autocontrollo. In questo modo, questa tradizione potr\u00e0 riuscire a superare le differenze culturali e giocher\u00e0 un ruolo fondamentale nella nuova era\". Simili aperture sono state espresse anche da Jia Qinglin, presidente del Comitato Nazionale. Anche il segretario generale Ban Kimoon \u2014 che ha definito il Taoismo una religione che \"incapsula gli ideali essenziali per il mondo moderno e la societ\u00e0 globale\" \u2014, l'ex presidente francese Valery Giscard d'Estaing e il principe Filippo di Buckingham (il quale si interessa allo studio del Daodejing sin dal 1995), hanno inviato messaggi di congratulazioni per gli sforzi che la Cina sta compiendo per la pace mondiale.\nZhang Jiyu, vicepresidente della Chiesa taoista cinese, ha affermato che le misconcezioni attualmente circolanti sul Taoismo, ne impediscono una vera e profonda comprensione dato che tendono a presentarlo descrivendolo talvolta come un insieme di pratiche esorcistiche e sciamaniche, talvolta come una filosofia semplice e non una religione. Il Daodejing \u00e8 stato scelto come tema principale della manifestazione in modo da farne comprendere il ruolo basilare che detiene nel Taoismo, permettendo ai taoisti di diffondere gli insegnamenti del libro. Jiyu ha proseguito affermando che \"la dottrina taoista appartiene all'intero genere umano, noi cinesi dovremmo essere orgogliosi del Daodejing e del Taoismo in quanto quiesti possono far conoscere al mondo la nostra autocoscienza culturale e la nostra identit\u00e0 nazionale\". Qi Xiofei, vicepresidente dell'Associazione per la comunicazione della cultura religiosa cinese, ha constatato il fatto che la scelta del Daodejing e non del Taoismo come tema centrale del forum \u00e8 una presa di consapevolezza del fatto che il libro sia il fulcro e la base della stessa religione taoista, e dunque il suo componente pi\u00f9 essenziale. Il presidente della Chiesa taoista ha affermato fiduciosamente che il Taoismo sta vivendo una fase prosperosa tanto quanto lo fu la diffusione verificatasi sotto la dinastia Ming, tra il 1368 e il 1644.\nTema centrale del forum \u00e8 anche la necessit\u00e0 di rendere il Taoismo accessibile all'Occidente, facendone comprendere le aperture filosofiche, razionalistiche, relativistiche e umanistiche. Il primo a portare il valore del Daodejing in Occidente fu il filosofo tedesco Wilhelm Friedrich Hegel, che in una delle sue affermazioni sostenne che \"il fondamentale principio che i cinesi riconoscono \u00e8 la ragione, o la via (il Tao). Si tratta del fondamento del cielo e della Terra, della fonte infinita che emana tutte le cose. I cinesi rispettano tutte le vie, e pregano il Tao come il sommo valore. Il Daodejing di Laozi \u00e8 l'insegnamento pi\u00f9 rilevante\".\nArgomenti del forum.\nL'obiettivo primario del forum \u00e8 stato quello di fornire terreno di dialogo per l'organizzazione di attivit\u00e0 taoiste e permettere l'espressione degli studiosi interessati al Taoismo. Tema principale del forum era \u2014 come gi\u00e0 affermato \u2014 il contributo che la religione taoista pu\u00f2 offrire per la formazione di un mondo migliore. Dibattiti sul Tao ne hanno ribadito la natura di principio innato, universale ed eterno che permea il mondo, lo emana e d\u00e0 vita alla manifestazione delle cose. Il forum ha valutato la possibilit\u00e0 di costituire una societ\u00e0 mondiale basata sugli insegnamenti taoisti, i quali se applicati possono armonizzare i popoli. Gli argomenti principali dell'evento che hanno visto l'apertura di discussioni e concili sono dislocate in sei categorie: il rapporto tra il Daodejing, la cultura e la pace; il Daodejing e la protezione dell'ambiente naturale; il Daodejing e la societ\u00e0 moderna; e infine il rapporto tra il Daodejing e la salute.\nCi\u00f2 che \u00e8 emerso ad ogni modo dal forum \u00e8 stato un pensiero trasversale che vede nel Taoismo un'opportunit\u00e0 attraverso cui l'umanit\u00e0 pu\u00f2 giungere ad una nuova coscienza di s\u00e9 e del mondo. L'insegnamento taoista contiene in effetti, sia nella pratica sia nella dottrina, una forte componente ecologica rintracciabile nella connessione che interlaccia tra l'essere umano e il mondo naturale. In quanto il Tao \u00e8 visto come il generoso principio che emana e permea la realt\u00e0, la natura \u00e8 considerata sua pi\u00f9 intima espressione, ed \u00e8 quindi valorizzata e sacralizzata. Parecchi versi del Daodejing pongono una forte enfasi su questo insegnamento. Il ruolo dei taoisti \u2014 ovviamente sia preti sia fedeli \u2014 nella costante missione della salvaguardia dell'ambiente, fu espresso a chiare lettere dalla Dichiarazione taoista sull'ambiente, emanata nel 1995 dalla Chiesa taoista cinese. La dichiarazione \u00e8 ovviamente fondata sui principi contenuti nel Daodejing, e per applicarla i taoisti contribuiscono attivamente nelle questioni sulla protezione delle specie, delle foreste, dell'acqua e delle risorse naturali e soprattutto nella diffusione dei principi taoisti che valorizzano l'ambiente, l'insegnamento dei quali deve partire innanzitutto dal clero e dai templi. L'applicazione del decreto e in particolare dell'ultimo dettame \u00e8 stata accolta a piene mani da una nuova organizzazione fondata nel 2006, vale a dire l'Alleanza dei templi per l'educazione ecologica, il cui obiettivo \u00e8 quello di amministrare ed organizzare un insegnamento basato sull'ambientalismo da trasmettere in concomitanza con le attivit\u00e0 dei templi taoisti. L'associazione ha gi\u00e0 costruito un tempio che funziona anche da centro ecologico, primo di una serie di edifici di culto dello stesso tipo che verranno attivati su tutto il territorio cinese.\nAttivit\u00e0 del forum.\nIl Forum Internazionale sul Daodejing ha incluso una serie di attivit\u00e0 religiose, sociali e culturali, celebrate in concomitanza a Xi'an e a Hong Kong, La manifestazione ha incluso anche un pellegrinaggio spirituale dalla principale citt\u00e0 della cultura cinese, appunto Xi'an, nella provincia dello Shaanxi, sino ad Hong Kong. Il 21 aprile, una cerimonia di preludio \u2014 prima dell'inizio vero e proprio del forum \u2014 tenutasi ad Hong Kong ha inaugurato anche un nuovo record che verr\u00e0 ufficialmente incluso nel Guinness dei primati, organizzato da una televisione cinese. Per la prima volta infatti ben 13.839 persone hanno cantato in contemporanea i versi del Daodejing all'interno dello Stadio di Hong Kong. Il precedente record apparteneva ad un gruppo di 6210 giovani dell'Indiana, che recitarono i versi il 1\u00ba giugno del 2004. L'apertura ufficiale del forum \u00e8 stata inaugurata la sera del 22 aprile nella piazza Nanmen di Xi'an, dove ha preso luogo una performance artistica intitolata \"Il Tao infinito\". Lo spettacolo ha unito elementi di danza e musica, opera e Kung Fu, canti taoisti e la voce del soprano Tan Jing. La mattina del 24 aprile l'evento \u00e8 proseguito con un raduno al tempio di Louguantai dove \u00e8 stata celebrata una preghiera collettiva a Laozi in nome della pace nel mondo. Ren Farong, sacerdote settantunenne e presidente dell'organo centrale della Chiesa taoista cinese ha manifestato gioia per la rilevanza nazionale del festival e per il rinnovo e l'ampliamento di cui il tempio di Louguantai ha beneficiato in occasione dell'evento. Il tempio \u00e8 uno dei pi\u00f9 importanti centri di culto taoisti; venne infatti costruito sul luogo in cui si narra che Laozi scrisse il Daodejing e cominci\u00f2 la predicazione della religione taoista. Il rinnovo del tempio \u00e8 stato possibile grazie alle ingenti donazioni dei taoisti cinesi. Successivamente il forum \u00e8 proseguito con le conferenze tematiche stabilite, nelle quali autorit\u00e0 taoiste hanno presentato progetti e dato la possibilit\u00e0 ai partecipanti di esprimere altrettante idee sul ruolo che il Daodejing e il Taoismo hanno ed avranno nella Cina contemporanea. Come stabilito il forum si \u00e8 chiuso il giorno di venerd\u00ec 27 aprile 2007 con una cerimonia er un dibattito che hanno incluso un'ulteriore e finale dichiarazione invocante la pace nel mondo. La dichiarazione ha concluso l'evento con la frase \"possa il grande Tao infondere la pace al mondo e a tutto ci\u00f2 che sta sotto il Cielo\". Poche ore prima il forum ha dato il via anche ad un'esposizione sul Daodejing ospitante pi\u00f9 di trecento versioni del testo, sia in cinese che in altre lingue, sia edizioni antiche che moderne. L'esposizione ha offerto al pubblico la possibilit\u00e0 di vedere anche il Daodejing di bamb\u00f9, la prima edizione mai scoperta del testo religiosi, risalente al 278 a.C., e \u2014 come il nome stesso lascia intendere \u2014 riportata su di una serie di strisce ricavate dal bamb\u00f9. Ulteriori apprezzamenti ed affermazioni entusiastiche sono state avallate dai presenti personaggi politici cinesi."}
{"id": "1085346", "revid": "48479", "url": "https://it.wikipedia.org/wiki?curid=1085346", "title": "Forum internazionale sul Daodejing 2007", "text": ""}
{"id": "1085348", "revid": "287204", "url": "https://it.wikipedia.org/wiki?curid=1085348", "title": "P.S. I love you (romanzo)", "text": "P.S. I love you (\"P.S. I Love You\") \u00e8 il primo romanzo di Cecelia Ahern, pubblicato nel 2004.\nTrama.\n\u00c8 la storia di Holly e Gerry, una coppia giovane e felice fino a quando improvvisamente Gerry si ammala e muore. Holly, ancora ventinovenne, si ritrova gi\u00e0 vedova e con un senso di vuoto nella sua vita. \u00c8 arrabbiata perch\u00e9 si sente tradita da Gerry, proprio lui che le aveva promesso di starle accanto per il resto della sua esistenza. Ma Gerry non ha dimenticato la promessa fatta mentre era in vita e trova il modo di farle avere una lettera ogni mese, con un messaggio che le possa essere d'aiuto per ritornare a vivere anche senza di lui, e alla fine di ogni messaggio non dimentica mai di ricordarle una cosa: P.S. I love you! Pian piano Holly impara che deve continuare a vivere anche senza Gerry, che rimarr\u00e0 per sempre nel suo cuore.\nFilm.\nDal romanzo \u00e8 stato tratto un film, \"P.S. I Love You\", uscito nei cinema italiani il 1\u00ba febbraio 2008 e che vede protagonisti Hilary Swank e Gerard Butler."}
{"id": "1085350", "revid": "729019", "url": "https://it.wikipedia.org/wiki?curid=1085350", "title": "Strada statale 119 di Gibellina", "text": "La strada statale 119 di Gibellina (SS 119) \u00e8 una strada statale italiana che collega la citt\u00e0 di Alcamo a quella di Castelvetrano. Nonostante la denominazione, la strada non passa per l'attuale centro abitato di Gibellina, ma solo per quel che resta del paese distrutto dal terremoto del Belice del 1968.\nDescrizione.\nIl chilometro zero della strada statale 119 di Gibellina \u00e8 posto all'interno dell'abitato di Alcamo, in piazza Ugo De Carolis, dove incrociava il tracciato storico della strada statale 113 Settentrionale Sicula prima della costruzione della variante a nord dell'abitato di Alcamo. Da Alcamo la strada punta verso sud, correndo parallela all'Autostrada Palermo-Mazara del Vallo. Mentre l'autostrada segue la valle del Fiume Freddo, la statale 119 sale sui monti di Gibellina, e attraversava il centro abitato di Gibellina prima che questo venisse trasferito in seguito al terremoto del Belice del 1968. Dalla vecchia Gibellina la strada scende verso Santa Ninfa, condividendo un breve tratto del tracciato con la strada statale 188 Centro Occidentale Sicula fino al bivio per Partanna. Da qui, nuovamente parallela all'Autostrada A29, la strada giunge a Castelvetrano, dove all'interno dell'abitato si innesta con la strada statale 115 Sud Occidentale Sicula.\nLavori e progetti.\n\u00c8 prevista, per gli anni 2020, la realizzazione di un collegamento tra la strada statale 119 e la strada statale 113 Settentrionale Sicula, da realizzarsi immediatamente ad ovest dell'abitato di Alcamo, per l'estesa di circa un chilometro, ristabilendo cos\u00ec la connessione diretta tra le due strade statali, che in origine si aveva nel centro urbano di Alcamo."}
{"id": "1085371", "revid": "1728", "url": "https://it.wikipedia.org/wiki?curid=1085371", "title": "Beata Giovanna", "text": ""}
{"id": "1085372", "revid": "941725", "url": "https://it.wikipedia.org/wiki?curid=1085372", "title": "Natale Capellaro", "text": "Assunto come apprendista operaio alla Olivetti nel 1916, divenne il progettista delle macchine da calcolo meccaniche che contribuirono al successo dell'azienda a livello mondiale a met\u00e0 del ventesimo secolo. Divisumma 14, Divisumma 24, Tetractys sono alcuni dei modelli associati al suo talento nella progettazione meccanica.\nCarriera.\nGli inizi.\nFiglio di una famiglia di calzolai eporediese, sin dall'infanzia mostra attitudine nella lavorazione del ferro che sfrutta per la costruzione dei propri giocattoli. Dopo la scuola elementare e un'esperienza lavorativa presso una tipografia locale, Capellaro fu assunto nel 1916 alla Olivetti come apprendista operaio assegnato al montaggio della Olivetti M1, prima macchina per scrivere dell'azienda. Nel corso degli anni contribu\u00ec all'organizzazione della catena di montaggio della Olivetti M20 su incarico di Camillo Olivetti e divenne poi capo reparto nel settore allineamento meccanismi di scrittura della M20.\nDal 1930 Capellaro fu assegnato da Adriano Olivetti all'appena costituito Ufficio Progetti e Studi e contribu\u00ec in qualit\u00e0 di esperto montatore alla messa a punto della Olivetti M40 e della Olivetti MP1. Dal 1935 collabor\u00f2 con l'Ufficio Progetti per la progettazione delle macchine da calcolo, settore in cui la Olivetti aveva iniziato a interessarsi nell'anno precedente.\nUn celebre aneddoto ricorda il giovane Capellaro indagato dai superiori per avere sottratto alcuni pezzi dall'officina, per poi essere premiato dagli stessi una volta svelato che tali pezzi erano da lui utilizzati a casa per sviluppare un simulatore di tastiera\u2014attrezzo utile all'addestramento delle operatrici del collaudo di macchine per scrivere.\nL'Ufficio Progetti.\nDivisumma 14.\nNel 1943 Capellaro divenne responsabile dell'Ufficio Progetti subentrando all'ingegnere Riccardo Levi, passato in clandestinit\u00e0 per unirsi alla Resistenza. Svilupp\u00f2 e diresse il progetto MC 14, una nuova classe di macchine da calcolo elettromeccaniche scriventi destinata a rimpiazzare i primi modelli Olivetti. Nel 1945 fu presentata l'addizionatrice Elettrosumma 14 della nuova classe, alla quale seguirono nei due anni successivi la moltiplicatrice Multisumma 14 e la calcolatrice a quattro operazioni Divisumma 14. Il design della carrozzeria di tutte le macchine era opera di Marcello Nizzoli.\nLa Divisumma 14 si rivel\u00f2 un successo e piazz\u00f2 in breve tempo la Olivetti al vertice del mercato mondiale delle macchine da calcolo. Era la prima calcolatrice a quattro operazioni dotata di comodit\u00e0 fino ad allora esclusive delle addizionatrici: meccanismo di stampa, tastiera a dieci tasti, e calcolo del saldo negativo. Il dispositivo meccanico di quest'ultimo era in precedenza considerato funzionalmente incompatibile con quello della divisione. ...\nDivisumma 24.\nA partire dal 1950 Capellaro svilupp\u00f2 e diresse il progetto della classe MC 24, nuovamente con design di Nizzoli. Presentata nel 1956, la Divisumma 24 della nuova classe ripet\u00e9 e super\u00f2 il successo del modello precedente, vendendo oltre un milione di unit\u00e0, e consolidando la posizione della Olivetti nel mercato delle macchine da calcolo: all'inizio degli anni '60 oltre un terzo della produzione mondiale portava il marchio dell'azienda, che otteneva quasi la met\u00e0 del fatturato dal settore. Basso costo dei componenti in lamiera e semplicit\u00e0 di assemblaggio, uniti ad alte prestazioni e affidabilit\u00e0 delle macchine, rendevano possibile un rapporto stimato fino a 10 a 1 tra prezzo di vendita e costo unitario di produzione.\nA completare la linea furono lanciate sempre nel 1956 l'addizionatrice Elettrosumma 24 Duplex e la calcolatrice avanzata Tetractys (nome concepito da Franco Fortini in omaggio alla tetraktys pitagorica). Nel 1962 si aggiunse la moltiplicatrice Multisumma 24.\nDopo l'Ufficio Progetti.\nNel 1960 Capellaro fu designato Direttore Tecnico Generale alla Olivetti, alla guida della progettazione sia delle macchine da calcolo sia delle macchine per scrivere. Fu promosso nel 1964 a \"Membro del Comitato Esecutivo,\" e nella sua posizione di Direttore Tecnico subentr\u00f2 il suo collaboratore principale di lunga data Teresio Gassino. Dopo essersi dimesso nel 1966 continu\u00f2 come consulente dell'azienda per alcuni anni.\nA coronamento della carriera di successo l'Universit\u00e0 di Bari gli confer\u00ec \"honoris causa\" la laurea in Ingegneria Civile nel 1962.\nUn aneddoto ricorda il navigato progettista Capellaro riconoscere la fine dell'era meccanica delle macchine da calcolo di fronte alla Programma\u00a0101, calcolatore elettronico programmabile sviluppato alla Olivetti dal 1962 sotto la direzione dell'ingegnere Pier Giorgio Perotto.\nMemoria.\nL'eredit\u00e0 tecnica e intellettuale di Natale Capellaro \u00e8 promossa dalla Fondazione omonima, attiva dal 2008.\nA Natale Capellaro \u00e8 stato dedicato nel 2013 un ponte ciclopedonale sulla Dora Baltea, nella citt\u00e0 di Ivrea: la passerella Natale Capellaro.\nProgetti.\nElenco non esaustivo delle macchine da calcolo Olivetti lanciate sul mercato nel periodo in cui Capellaro fu responsabile dell'Ufficio Progetti (1943\u20131964): "}
{"id": "1085374", "revid": "767487", "url": "https://it.wikipedia.org/wiki?curid=1085374", "title": "Behind Enemy Lines - Dietro le linee nemiche", "text": "Behind Enemy Lines - Dietro le linee nemiche (\"Behind Enemy Lines\") \u00e8 un film del 2001 di John Moore, interpretato da Owen Wilson e Gene Hackman.\nTrama.\nDurante la guerra in Bosnia ed Erzegovina, i tenenti della Marina Chris Burnett e Jeremy Stackhouse rispettivamente navigatore e pilota di un F/A-18 Super Hornet, vengono inviati in missione di ricognizione sulle montagne della Bosnia. Intercettando un segnale radar, i due militari in volo escono di rotta e fotografano la zona intercettata piena di soldati serbi nemici. L'aereo, per\u00f2, non passa inosservato e Sasha, il comandante serbo, ordina l'abbattimento. Salvi per miracolo, i due piloti si rincontrano in una radura provando a contattare il loro comandante che li aveva mandati in missione, l'ammiraglio Leslie Reigart. Stackhouse, ferito, non pu\u00f2 andare col compagno. Nel frattempo sopraggiungono verso di lui diverse unit\u00e0 serbe, comandate dal colonnello Miroslav Lokar, che lo giustiziano. Burnett comincia cos\u00ec una fuga senza sosta inseguito dai serbi. Durante l'inseguimento Burnett finisce in una fossa comune, per la precisione la zona che hanno fotografato in precedenza con l'aereo prima che fossero abbattuti.\nL'inseguimento continua senza sosta, Burnett sopravvive in pi\u00f9 di una volta agli attentati rivolti nei suoi confronti dai suoi inseguitori e riesce a mettersi in contatto con l'ammiraglio Reigart che gli comunica un punto buono per l'estrazione. La NATO cerca per\u00f2 in ogni modo di ostacolare il recupero del navigatore disperso, dandolo ormai per morto come il suo compagno. Burnett si getta cos\u00ec nella disperazione totale per aver perso il suo amico, ma non si d\u00e0 per vinto.\nL'americano, pur esponendosi a molti rischi durante la fuga, alla fine raggiunge il luogo dell'estrazione, grazie anche all'aiuto di un ragazzo serbo contrario al regime di Lokar. La NATO in ogni caso lo abbandona per via della notizia apparsa alla TV serba del ritrovamento del suo cadavere da ormai diversi giorni (falsa notizia organizzata dagli stessi serbi). Burnett nota di essere per\u00f2 giunto alla zona dove giace il suo seggiolino contenente anche le foto da lui scattate a bordo dell'aereo. Decide cos\u00ec di recuperarle per dare un senso alla missione e vendicare il compagno giustiziato dai serbi. Burnett raggiunge il seggiolino e riattiva anche il dispositivo di segnalazione, che subito viene notato alla portaerei dall'ammiraglio Reigart. Scatta cos\u00ec la missione di salvataggio. Nel frattempo Burnett, in attesa dell'arrivo dei suoi compagni, si accorge di essere ancora seguito da Sasha dopo che questi ha abbandonato un suo compagno, che ha a sua volta innescato una mina terrestre. Burnett messo sull'allerta dalla scoppio poco lontano di questa stessa mina, si nasconde per sorprendere a sua volta Sasha. Quando questi esce allo scoperto, Burnett combatte corpo a corpo con Sasha e riesce ad ucciderlo, vendicando cosi anche la morte dell'amico. Sopraggiungono le forze di Lokar che tentano in ogni modo di uccidere Burnett e di far sparire le prove fotografiche delle fosse comuni, ma nello stesso momento spuntano gli elicotteri della squadra di salvataggio dell'ammiraglio Reigart. Burnett, in un ultimo coraggioso sforzo prima di mettersi in salvo su uno dei tre elicotteri,recupera le foto dal seggiolino caduto,nonostante una fitta gragnuola di colpi del nemico, che mettono in grave pericolo la sua vita. Riesce per un soffio a mettersi in salvo, preso di mira e sfiorato, ancora una volta, dal fuoco nemico. Una volta in salvo, decide di rimanere nella Marina in onore del compagno deceduto e consegna le foto, importanti prove documentali, all'ammiraglio Reigart. Grazie alle sue foto, Miroslav Lokar viene arrestato e condannato per genocidio. L'ammiraglio Reigart lascia il fronte e viene riassegnato a Washington, ma rifiuta il posto e si congeda con onore dalla Marina.\nProduzione.\nIl film \u00e8 stato quasi interamente girato in Slovacchia. La scena della diga \u00e8 stata girata nella periferia di Los Angeles. Alcune scene sul ponte della portaerei sono state filmate a bordo della USS Constellation (CV-64), che \"recitava\" la parte della portaerei nucleare USS Carl Vinson; la Constellation \u00e8 una portaerei in disarmo che ha spesso preso parte a film di guerra. I serbi sono interpretati da attori polacchi o russi; nessun attore serbo, infatti, ha voluto prender parte al film a causa del fatto che i serbi vengono dipinti in modo negativo.\nIl film ha qualche somiglianza con l'esperienza dell'ex-capitano dell'United States Air Force Scott O'Grady, abbattuto il 2 giugno 1995 in Bosnia. Riusc\u00ec a sopravvivere per sei giorni prima di essere salvato da una coppia di elicotteri MH-53 Super Stallion dell'United States Marine Corps. O'Grady ha riferito di aver presentato querela contro i produttori di questo film per diffamazione, oltre al fatto di aver realizzato un film sul suo calvario senza il suo permesso. I personaggi e gli eventi che il film ritrae, tuttavia, sono quasi del tutto fittizi ed immaginari. O'Grady non \u00e8 mai entrato in zone popolate, non ha mai interagito con i civili, n\u00e9 era braccato dalle forze serbe. Inoltre, O'Grady non ha mai volato con un F/A-18F, ma piuttosto un F-16 Fighting Falcon, che sono i caccia in dotazione all'USAF. Inoltre, il film stesso \u00e8 vagamente basato sulla guerra in Bosnia ed Erzegovina e altre vicende che hanno avuto luogo durante il conflitto. Gli Accordi di Cincinnati, un'invenzione del film, in realt\u00e0 si riferiscono ai veri Accordi di Dayton che sono stati firmati dalle fazioni in guerra dopo l'intervento delle forze NATO.\nCast.\nPer due scene del film si \u00e8 usato il fratello del regista come comparsa: la prima volta sull'elicottero della NATO, mentre la seconda compare come un cecchino serbo che cerca di uccidere Burnett nella scena finale del soccorso. Per girare una scena in cui Leslie Regart firma dei documenti prima di accedere alla stanza dove assiste alle riprese infrarosso di Burnett via satellite, \u00e8 stato necessario sostituire la comparsa di un Marine con l'operatore assistente, dato che la comparsa si innervosiva troppo davanti a Gene Hackman.\nVersione italiana.\nLa direzione del doppiaggio e i dialoghi italiani sono stati curati da Fiamma Izzo per conto della PumaisDue Srl. Mentre la sonorizzazione venne affidata a Cinecitt\u00e0 Studios.\nSequel.\nNel 2006 \u00e8 stato realizzato un sequel \"direct-to-video\", intitolato \"Dietro le linee nemiche II - L'asse del male\". Nel 2009 \u00e8 uscito un terzo capitolo, sempre per il mercato home video, \"Dietro le linee nemiche III - Missione Colombia\", cui \u00e8 seguito nel 2014 \"Dietro le linee nemiche - Seal Team 8\".\nCitazioni.\nLa Rockstar Games si \u00e8 ispirata al personaggio di Sasha per creare il protagonista di Grand Theft Auto IV, Niko Bellic, sia per l'aspetto che per la storia del personaggio. Nel suddetto videogioco \u00e8 anche possibile comperare gli abiti di Sasha.\nCuriosita\u2019.\nGene Hackman \u00e8 stato protagonista del film del 1988 Bat*21 nel quale ha interpretato l\u2019ufficiale della US Air Force Iceal Hambleton, abbattuto a sua volta sui cieli di Ho Chi Min il 2 aprile del 1972 durante la guerra del Vietnam. Come il capitano O\u2019Grady, anche Hambleton si ritrov\u00f2 dietro le linee nemiche, dove resistette oltre 11 giorni prima del suo recupero."}
{"id": "1085379", "revid": "6923", "url": "https://it.wikipedia.org/wiki?curid=1085379", "title": "Transcend", "text": "Transcend Information (o semplicemente Transcend) \u00e8 una societ\u00e0 taiwanese di alta tecnologia con sede a Taipei.\nProduce moduli di memoria, schede di memoria, chiavette usb, lettori mp3, prodotti multimediali, schede grafiche e accessori.\nTrascend ha uffici negli Stati Uniti, Germania, Paesi Bassi, Regno Unito, Giappone, Hong Kong e Cina.\nTranscend \u00e8 stato il primo produttore di moduli di memoria taiwanese a ricevere la certificazione ISO 9001 e la prima impresa al mondo a offrire una garanzia a vita su tutti i moduli di memoria. Oggi non offre garanzia a vita su tutti i moduli di memoria."}
{"id": "1085380", "revid": "682976", "url": "https://it.wikipedia.org/wiki?curid=1085380", "title": "Agrone (re di Lidia)", "text": "Figlio di Nino, nipote di Belo e pronipote di Alceo (figlio di Eracle), fu il primo sovrano della dinastia eraclide a regnare sulla Lidia. Secondo la tradizione, questa dinastia usurp\u00f2 il trono a una famiglia locale subentrando gradualmente alla stessa. Dati i nomi degli appartenenti a questa dinastia, \u00e8 probabile fossero governatori o principi di origine assira e che la loro venuta risalisse al periodo delle infiltrazioni assire in Asia Minore."}
{"id": "1085382", "revid": "767487", "url": "https://it.wikipedia.org/wiki?curid=1085382", "title": "Schegge di paura", "text": "Schegge di paura (\"Primal Fear\") \u00e8 un film thriller del 1996, diretto da Gregory Hoblit e tra gli altri interpretato da Richard Gere, Laura Linney ed Edward Norton. La sceneggiatura \u00e8 liberamente basata sul romanzo giallo di William Diehl \"Primal Fear\".\nL'interpretazione di Edward Norton in questo film gli valse la candidatura ai Premi Oscar 1997 come miglior attore non protagonista, poi andato a Cuba Gooding Jr. per \"Jerry Maguire\".\nTrama.\nIl brillante avvocato penalista Martin Vail decide di difendere il diciannovenne chierichetto balbuziente Aaron Stampler, sul quale pende la tremenda accusa di avere ucciso con settantotto coltellate l'arcivescovo di Chicago Richard Rushman.\nMartin \u00e8 l'unica persona a credere nell'innocenza del ragazzo, nonostante nella scena del crimine ogni prova raccolta mostri Aaron come unico indiziato e partecipe al delitto.\nAaron soffre di brevi perdite di memoria dall'et\u00e0 di dodici anni e quindi non riesce a fornire al suo avvocato un riepilogo dell'accaduto, ma racconta solo di aver visto una \"terza persona\" prima dell'omicidio.\nComincia il processo pi\u00f9 atteso del momento e l'accusa di Aaron \u00e8 capitanata da uno stretto amico dell'arcivescovo Rushman, il procuratore distrettuale John Shaughnessy; il pubblico ministero \u00e8 una vecchia fiamma di Martin, Janet Venable.\nDurante il corso delle indagini emergono nuove sconcertanti prove che possono fornire il movente dell'omicidio: l'arcivescovo Rushman costringeva infatti Aaron a copulare con la sua ragazza, Linda Forbes, in compagnia di Alex, un loro amico.\nDurante un secondo interrogatorio, Aaron confessa che Rushman li obbligava a fare sesso con la scusa che ci\u00f2 avrebbe purgato le loro anime. Se loro si rifiutavano, l'arcivescovo minacciava di mandarli a chiedere l'elemosina per strada.\nMartin sottopone Aaron ad alcune sedute di analisi psichiatrica sotto la direzione della dottoressa Molly Arrington e dalle sedute si scopre che il ragazzo soffre di disfunzione di personalit\u00e0 multipla: durante i momenti di amnesia manifesta un'identit\u00e0 aggressiva e si fa chiamare Roy.\nLa dottoressa interroga il ragazzo durante uno dei momenti di vuoto e qui salta fuori la confessione dell'omicidio. Il movente sta nel fatto che Roy, la seconda personalit\u00e0 di Aaron, non sopportava gli abusi subiti dall'arcivescovo.\nArriva il giorno del processo decisivo. Martin cerca di salvare Aaron dalla pena capitale mostrando al giudice gli appunti delle registrazioni delle sedute e invocando quindi l'infermit\u00e0 mentale.\nAaron, sommerso di domande dalla pubblica accusa, svela la sua doppia personalit\u00e0 prendendo per il collo il pubblico ministero Janet. La giuria, esterrefatta dall'accaduto, concede a Martin un patteggiamento a condizione che Aaron venga rinchiuso per il lasso di tempo pari ad un mese in un ospedale psichiatrico.\nAlla fine, durante un colloquio con Martin avvenuto nella cella dov'\u00e8 rinchiuso, Aaron tradisce la sua copertura e viene smascherato: si scopre infatti che allo scopo di ottenere l'infermit\u00e0 mentale e quindi evitare il processo a suo carico, il ragazzo ha inventato e sfruttato la personalit\u00e0 del ragazzo balbuziente e impacciato per nascondere la sua \"vera natura\", rappresentata da Roy; dopodich\u00e9 Martin, sconsolato e afflitto, si allontana dal Tribunale.\nDistribuzione.\nLa distribuzione cinematografica \u00e8 cominciata il 3 aprile 1996 negli USA su gestione della Paramount Pictures ed \u00e8 partita in Italia nell'agosto dello stesso anno su commissione della United International Pictures.\nColonna sonora.\nNella colonna sonora del film compare come tema principale \"Can\u00e7\u00e3o do mar\", hit della cantautrice portoghese Dulce Pontes, contenuto nel suo secondo album, \"L\u00e1grimas\", del 1992. In una scena del film si vede Steven Bauer regalare l'album contenente la traccia a Richard Gere.\nAccoglienza.\nCritica.\nSull'aggregatore Rotten Tomatoes il film riceve il 76% delle recensioni professionali positive con un voto medio di 6,70 su 10 basato su 45 critiche, mentre su Metacritic ottiene un punteggio di 58 su 100 basato su 18 critiche.\nPubblico.\nIl film ha incassato 102,6 milioni di dollari al botteghino."}
{"id": "1085383", "revid": "1864952", "url": "https://it.wikipedia.org/wiki?curid=1085383", "title": "EverQuest", "text": "EverQuest \u00e8 un MMORPG fantasy pubblicato il 16 marzo 1999. La progettazione originale del gioco \u00e8 attribuita a Brad McQuaid, Steve Clover e Bill Trost. \u00c8 stato sviluppato dalla Verant Interactive e pubblicato dalla Sony Online Entertainment (SOE). Dal 2015 gestore e distributore del gioco \u00e8 Daybreak Game Company (ex SOE, ma non pi\u00f9 appartenente al gruppo Sony).\nEverQuest ha vinto numerosi premi, incluso il premio di Gamespot per il Gioco dell'Anno 1999 e il \"Technology &amp; Engineering Emmy Award\" nel 2007.\nEverQuest \u00e8 considerato il capostipite del genere MMORPG \"Theme Park\", ovvero quel genere di giochi di ruolo online strutturati a quest, ad istanze o ad eventi predefiniti, dove il giocatore segue lo sviluppo di una trama, e dove assumono un ruolo fondamentale operazioni come il \"crafting\" (fabbricare oggetti) o il \"looting\" (cercare oggetti). Alcuni esempi di questo genere di giochi di ruolo online, sono World of Warcraft e Guild Wars 2.\nIl seguito ufficiale, \"EverQuest II\", \u00e8 stato pubblicato nel 2004.\nAccoglienza.\nIl gioco ha riscosso un ottimo successo di critica e ha vinto numerosi premi e riconoscimenti.\nSu Metacritic detiene un punteggio di \n85%, mentre su Gamerankings ha un punteggio totale di 87.68% .\nControversie.\nIn Brasile dal 22 gennaio 2008 il videogioco \u00e8 illegale in quanto ritenuto troppo realistico e violento. Il gioco \u00e8 stato confiscato e gli InternetPoint se trovati in possesso del gioco vengono multati.\nLa saga di \"EverQuest\".\nDa quando la saga nacque, nel 1999, sono molti i giochi sviluppati dalla Sony Online Entertainment ambientati nel mondo di EverQuest:\nLa serie di EverQuest ha ispirato vari romanzi:"}
{"id": "1085387", "revid": "1573940", "url": "https://it.wikipedia.org/wiki?curid=1085387", "title": "Villa Cristina", "text": "Villa Cristina si trova a Firenze in via de' Cappuccini angolo via Santa Marta. La villa \u00e8 situata entro un grande parco e, nel passato, il luogo dove essa si trova era chiamato \"La Piazzola\".\nStoria e descrizione.\nChiamata anche \"villa Labouch\u00e8re\" fu propriet\u00e0 dei Dell'Accetta fino al XIV secolo, poi acquistata da Antonio Del Cittadino nel 1469 per rivenderla nel 1490 a Benedetto Ridolfi. I successivi proprietari furono gli spagnoli Montjoi (1577), gli Arrighi (1589), gli Asturillo (1597) e i Baglioni di Perugia (1607), che la vendettero nel 1647 ai marchesi Gerini. Questi ultimi ne furono proprietari per pi\u00f9 di due secoli e fecero decorare la villa con disegni a graffito che sono poi scomparsi.\nLa villa pass\u00f2 poi in propriet\u00e0 al pittore fiorentino Landini. Nel 1880 la acquist\u00f2 il siciliano Principe di Pandolfina e San Giuseppe, Ferdinando Monroy e Barlotta Senatore del Regno, sposato con Laura Temple-Bowdoin, una americana, sorella di Cristina Temple-Bowdoin, che le dette il nome, Villa Cristina, le due sorelle ora sepolte nel Cimitero 'degli Inglesi' in Piazzale Donatello; poi i proprietari furono la signora Woronzoff, poi il La Bouch\u00e8re e l'inglese Rennih. Questo signore dapprima mise in affitto la villa come albergo, poi la vendette alla Mensa vescovile, che ampli\u00f2 l'edificio e vi istitu\u00ec il Seminario dell'Arcidiocesi fiorentina, inaugurato nel 1938 dal cardinale Elia Dalla Costa.\nIn questo Seminario si stabilirono anche i seminaristi del Collegio Eugeniano e quelli del Convento della Calza.\nNel 1973 parte dell'edificio fu destinato alla Facolt\u00e0 di Ingegneria dell'Universit\u00e0 di Firenze, istituita nel 1972. Successivamente tutto l'edificio fu venduto all'Universit\u00e0 degli studi che vi mantenne facolt\u00e0 di Ingegneria."}
{"id": "1085389", "revid": "767487", "url": "https://it.wikipedia.org/wiki?curid=1085389", "title": "L'eliminatore - Eraser", "text": "L'eliminatore - Eraser (\"Eraser\") \u00e8 un film del 1996, diretto da Chuck Russell e interpretato da Arnold Schwarzenegger, James Caan e Vanessa L. Williams.\nTrama.\nJohn Kruger \u00e8 uno Us Marshal che lavora per il Programma di protezione della sicurezza dei testimoni (WITSEC) specializzato nella \"cancellazione\" di testimoni di alto profilo, fingendo la loro morte per tenerli al sicuro da coloro che potrebbero volerli mettere a tacere. John \u00e8 stato assegnato dal suo capo, Arthur Beller, il compito di proteggere Lee Cullen, un alto dirigente per l'appaltatore della difesa Cyrez Corporation, mentre Lee informava l'FBI che il suo datore di lavoro William Donohue, il corrotto CEO di Cyrez, ha intenzione di vendere un elettronico top secret fucile a impulsi sul mercato nero.\nPer procurarsi le prove, Lee copia i dati critici dal mainframe Cyrez su due dischi: uno per l'FBI e l'altro come sua sicurezza. Tuttavia, Donohue prende il sopravvento su Lee che accede al mainframe e la convoca immediatamente nel suo ufficio. Dopo aver confiscato la telecamera nascosta di Lee e averla minacciata con una pistola, Donohue si suicida davanti a lei. Contrariata con l'FBI per non aver garantito la sua sicurezza, consegna le prove ma si rifiuta di sottoporsi alla WITSEC, nonostante il consiglio di John. Sfortunatamente, il disco dell'FBI \u00e8 intercettato da una talpa che lavora per il sottosegretario alla Difesa Daniel Harper, che si rivela essere la vera mente dietro la vendita di armi.\nQuella notte, la casa di Lee viene attaccata da uomini armati guidati da un uomo con un fucile EM. John salva Lee e la porta a New York per nasconderla, mantenendo la sua posizione segreta anche alla WITSEC. Tuttavia, John apprende presto dal suo mentore, il collega Us Marshal Robert Deguerin, che diversi testimoni sono stati uccisi perch\u00e9 una talpa in WITSEC sta perdendo informazioni e devono trasferire i loro testimoni. Inseguono una cabina remota e uccidono i mercenari che tengono in ostaggio il testimone di DeGuerin, ma Deguerin la uccide durante il raid, rivelando che lui \u00e8 la talpa e un giocatore chiave della vendita di armi. Quando John capisce che Deguerin \u00e8 la talpa, Deguerin ha gi\u00e0 rintracciato Lee a New York e ha incastrato John come la talpa uccidendo il vice di Wexec Monroe con la pistola di John. John fugge e salva Lee dagli uomini armati di Deguerin in pochissimo tempo. Con Lee e John spariti, Deguerin li ha entrambi etichettati come fuggiaschi, tagliando via qualsiasi evasione dalla citt\u00e0.\nJohn, Lee e Johnny Casteleone, un testimone di mafia che John ha salvato tempo addietro, penetrano nell'ufficio di Cyrez per leggere la copia codificata da Lee. Il disco rivela che alle banchine di Baltimora, Deguerin e i suoi cospiratori hanno in programma di vendere 1000 unit\u00e0 di fucili EM al famigerato boss della mafia russa Sergei Ivanovich Petrofsky, che minaccia di inaugurare una nuova pericolosa era del terrorismo globale. Gli agenti del Cyrez individuano il luogo in cui si trovano e DeGuerin rapisce Lee e la fa portare sul molo dove viene caricata una spedizione per rotaie su un cargo russo. Fortunatamente, Johnny ha il suo cugino gangster Tony Due-Dita e i suoi due associati usano le loro connessioni sindacali per aiutare John a fermare la spedizione uccidendo tutti gli scagnozzi di Deguerin e Petrofsky, incluso Petrofsky. In una battaglia finale in cima a un container, Deguerin tiene Lee in ostaggio, ma John riesce a liberarla e distruggere la serratura della gru container, facendo cadere Deguerin e il container a terra ed esponendo la presenza dei fucili alle autorit\u00e0 arrivate. John salva il ferito Deguerin e lo lascia essere detenuto dal capo Beller e dalle autorit\u00e0, cancellando i nomi suoi e di Lee nel processo.\nDeguerin, Harper e Morehart sono incriminati per tradimento. Poche settimane dopo si tiene un'udienza, ma con l'implicazione che sotto la giurisdizione civile non sar\u00e0 possibile condanna e sentenza dei colpevoli. Dopo l'udienza, mentre i cospiratori entrano nella loro limousine, tutti sorridono, John finge pubblicamente la propria morte insieme a Lee a un paio di centinaia di metri di distanza. Mentre i cospiratori discutono sull'opportunit\u00e0 di iniziare una nuova operazione, la loro limousine si ferma su un binario e si ferma e l'autista, che si rivela essere Johnny in incognito, chiude le porte ed esce dal veicolo. Squilla il telefono, Harper risponde e lo d\u00e0 a Deguerin, sapendo che non sar\u00e0 al sicuro, John deride Deguerin con un ultimo messaggio: \"Sei appena stato cancellato\" mentre un treno si schianta contro la limousine, facendola a pezzi e uccidendo tutti i cospiratori."}
{"id": "1085390", "revid": "1522738", "url": "https://it.wikipedia.org/wiki?curid=1085390", "title": "Yun Bo-seon", "text": "Biografia.\nNato ad Asan, nel Chungcheongnam-do, era nipote dell'attivista e politico Yun Chi-Ho, che si batt\u00e9 per l'indipendenza della Corea. Boseon si laure\u00f2 all'Universit\u00e0 di Edimburgo nel 1930; entrato in politica dopo la fine dell'occupazione giapponese della Corea nel 1945, divenne pupillo e braccio destro di Syngman Rhee, leader politico di frangia conservatrice e futuro primo Presidente della Corea del Sud.\nNel 1948 lo stesso Rhee lo nomin\u00f2 sindaco di Seul e appena un anno dopo venne eletto Ministro del Commercio e dell'Industria. Presto si allontan\u00f2 dalle posizioni eccessivamente autoritario di Rhee, diventando successivamente Presidente della Croce Rossa prima di essere eletto nel 1954 deputato dell'Assemblea Nazionale. Ormai distaccatisi definitivamente dalle visioni politiche del suo antico maestro, Boseon fu il fondatore, insieme ad altri dissidenti, del Partito Democratico nel 1955.\nA seguito della Rivoluzione d'aprile, una sommossa popolare contro il presidente Rhee guidata da studenti e lavoratori, Boseon venne eletto nuovo Presidente della Corea del Sud il 13 agosto 1960. La sua attivit\u00e0 in qualit\u00e0 di Presidente fu meramente simbolica, in quanto, dopo il travagliato periodo di autoritarismo sotto Rhee, la Corea del Sud aveva trasferito gran parte dei poteri del Presidente al parlamento. Dopo il colpo di Stato di Park Chung Hee nel 1961, Boseon venne lasciato alla presidenza per dare al nuovo regime un manto di legittimit\u00e0; tuttavia, il 22 marzo 1962 Boseon rassegn\u00f2 le dimissioni dalla sua carica presidenziale.\nIn qualit\u00e0 di leader politico guid\u00f2 le forze di opposizione al regime e si candid\u00f2 per ben due volte alla carica di Presidente, nel 1963 e nel 1967, perdendo in entrambe le elezioni. Dopo essere stato condannato diverse volte con l'accusa di attivit\u00e0 antigovernative per aver criticato pesantemente il trattato di normalizzazione tra Corea del Sud e Giappone del 1965, Boseon si ritir\u00f2 definitivamente dalla politica nel 1980, dedicandosi alle attivit\u00e0 culturali fino al giorno della sua morte nel 1990."}
{"id": "1085400", "revid": "1745361", "url": "https://it.wikipedia.org/wiki?curid=1085400", "title": "Pitteo", "text": "Nella mitologia greca Pitteo era uno dei figli di Pelope ed Ippodamia. Sal\u00ec al trono dopo Trezene nell'omonima citt\u00e0, e l\u00ec fece costruire il pi\u00f9 antico tempio greco dedicato ad Apollo Tearco.\nMitologia.\nEra considerato un uomo molto saggio, infatti troviamo in Euripide il raccondo di come riusc\u00ec ad interpretare un oscuro responso che l'Oracolo Pizia comunic\u00f2 a Egeo: l'oracolo prevedeva un futuro da eroe per il figlio\nIl significato di quella profezia fu presa in seria considerazione da Pitteo e pare che decise di stordirlo con l'alcol per farlo unire con la figlia Etra, la quale la stessa notte si un\u00ec al Dio del Mare Poseidone.\nDa quell'unione nacque Teseo, il futuro re di Atene.\nPitteo quindi tenne con s\u00e9 il nipote e lo educ\u00f2 fino all'et\u00e0 di 16 anni, avvicinandolo alla Ginnastica e alla Musica.\nQuando Teseo crebbe, ebbe un figlio dall'amazzone Antiope chiamato Ippolito, che mand\u00f2 a vivere con Pitteo. Egli lo riconobbe come figlio e di conseguenza come erede al trono di Trezene\nIl fratello di Pitteo, Atreo, ebbe tre figli di cui due furono i famosi Agamennone e Menelao."}
{"id": "1085409", "revid": "198277", "url": "https://it.wikipedia.org/wiki?curid=1085409", "title": "Kate Walsh", "text": "\u00c8 nota soprattutto per l'interpretazione di Addison Montgomery nella serie televisiva \"Grey's Anatomy\" e nel suo spin-off \"Private Practice\". Ha inoltre preso parte ad altre serie come \"Law &amp; Order\", \"Homicide\", \"CSI - Scena del crimine\", \"Tredici\" e \"The Umbrella Academy\".\nBiografia.\nNata in California, si trasfer\u00ec a Tucson, in Arizona. Il padre Joseph, morto per infarto nel 1989, era irlandese, mentre la madre Angela Bochetto \u00e8 italiana. \nNel 2007 ha sposato Alex Young, \"executive\" della 20th Century Fox, con una cerimonia presbiteriana a Ojai, in California. Appena l'anno seguente Young ha chiesto il divorzio; Walsh si \u00e8 inizialmente opposta, prima che questo venisse finalizzato nel 2010.\nNel 2015 le \u00e8 stato diagnosticato un meningioma benigno: sottoposta a un intervento chirurgico, il tumore \u00e8 stato rimosso.\nCarriera.\nNei primi anni 1980 \u00e8 stata una nota modella in Giappone, dov'era ammirata per la sua notevole statura.\nHa iniziato la sua carriera da attrice nel teatro dell'Universit\u00e0 dell'Arizona per proseguire a Chicago, dove ha studiato alla rinomata Piven Theatre Workshop. A Chicago ha recitato in due film indipendenti diretti da John McNaughton, \"Henry, pioggia di sangue\" e \"Crocevia per l'inferno\". La sua carriera \u00e8 decollata rapidamente in seguito a un trasferimento a New York per formarsi in commedia e improvvisazione, dove ottiene una serie di ruoli regolari in \"The Mike O'Malley Show\", \"Mind of a Married Man\" e \"The Drew Carey Show\".\nDal 2005 prende ciclicamente parte alla serie televisiva \"Grey's Anatomy\" nelle vesti della dottoressa Addison Montgomery; nel mezzo, tra il 2007 e il 2013 sar\u00e0 la protagonista dello spin-off \"Private Practice\".\nNel 2007 \u00e8 stata inserita dalla rivista maschile \"Maxim\" al 52\u00ba posto tra le 100 donne pi\u00f9 belle del mondo.\nDoppiatrici italiane.\nNelle versioni in italiano dei suoi lavori, Kate Walsh \u00e8 stata doppiata da:"}
{"id": "1085410", "revid": "599013", "url": "https://it.wikipedia.org/wiki?curid=1085410", "title": "Holden (azienda)", "text": "La Holden (nome ufficiale \"GM Holden Ltd\"), \u00e8 stata una casa automobilistica australiana, con sede a Melbourne, che dal 1931 ha fatto parte del gruppo statunitense General Motors.\nNella seconda met\u00e0 degli anni dieci la Holden ha sub\u00ecto pesanti perdite a causa della forza del dollaro australiano e, a dicembre 2013, ha annunciato che la produzione in Australia sarebbe cessata quattro anni dopo. Il 20 ottobre 2017 \u00e8 cessata la produzione.\nIl 17 febbraio 2020 sulle pagine social della casa automobilistica viene annunciato il ritiro ufficiale del marchio dai mercati australiani e neozelandesi, il quale comporter\u00e0 la fine delle vendite entro il 2021. I clienti e i possessori dei veicoli potranno per\u00f2 contare sulla rete di assistenza per circa altri 10 anni da questa data.\nStoria.\nVenne fondata ad Adelaide nel 1856 da James Alexander Holden, immigrato dall'Inghilterra nel 1852, col nome di J.A. Holden &amp; Co, producendo articoli in pelle. Nel 1905 Edward Wheewall Holden, nipote del fondatore, rilev\u00f2 l'impresa di famiglia e la indirizz\u00f2 verso il nascente settore dell'automobile. A partire dal 1913 inizi\u00f2 la produzione di sidecar, seguita nel 1917 dalla costruzione di carrozzerie per automobili. La produzione di carrozzerie ebbe notevole successo (dalle 99 costruite nel 1917 si pass\u00f2 nel 1923 a 12.771), tanto da far firmare nel 1924 un contratto con General Motors con il quale Holden avrebbe prodotto carrozzerie solo per il gruppo statunitense. La crisi del 1929 colp\u00ec pesantemente l'azienda australiana: per proteggere la posizione acquisita nel 1931 la General Motors rilev\u00f2 la Holden, fondando la \"General Motors-Holden's Ltd\". Durante la seconda guerra mondiale la Holden contribu\u00ec allo sforzo bellico, producendo motori aeronautici e marini, parti di aeroplani, veicoli blindati ed altro materiale.\nAlla fine della Seconda guerra mondiale, il governo australiano incoraggi\u00f2 la produzione di automobili. La Holden fu l'unica industria ad accettare la sfida (a cui stava pensando gi\u00e0 dal 1936) e produsse la prima auto tutta australiana. Il risultato fu la \"48/215\" (conosciuta anche come \"FX\") del 1948, vettura di medie dimensioni equipaggiata con un 6 cilindri in linea di 2150\u00a0cm\u00b3. Nonostante non fosse meccanicamente o stilisticamente originale, la 48/215 era semplice, pi\u00f9 potente delle concorrenti, con buone prestazioni e bassi consumi. Fu un grande successo di vendite (anche grazie a barriere doganali), tanto da diventare l'auto pi\u00f9 venduta d'Australia. La 48/215 venne prodotta fino al 1953, quando venne rimpiazzata dalla \"FJ\", versione rivista della prima Holden.\nCon gli anni sessanta la Holden inizi\u00f2 a subire la concorrenza della Ford, cui riusc\u00ec a resistere con l'introduzione di nuovi modelli come la compatta \"Torana\" (1967), versione australiana della Vauxhall Viva, e la sportiva \"Monaro\" (1968), di gran successo nelle corse.\nNel 1978 la Holden introdusse la Commodore, derivata dall'omonimo modello Opel, prima di una lunga serie di auto che continuano sino ai giorni nostri. La versione sportiva della Commodore \u00e8 per il mercato automobilistico dell'Oceania un mito paragonabile a quello della BMW M3 in Europa, e partecipa al campionato Supercars.\nDagli anni settanta la Holden inizi\u00f2 a vendere sotto il suo marchio diversi modelli di altri marchi della galassia General Motors: la prima fu, nel 1975, la Gemini, derivata dalla Opel Kadett, a cui seguirono il fuoristrada Jackaroo (1981, di origine Isuzu), la Camira (datata 1982, versione australiana della contemporanea Opel Ascona). Di origine Opel sono anche, tra le altre, le Calibra (1991), Barina SB (1994), Vectra (1997), Astra (1998) e Zafira (2001). Tra gli anni ottanta e novanta la Holden produsse con il proprio marchio anche diversi modelli Nissan, Suzuki e Toyota.\nNel 2005 la Holden produsse una concept car ad alte prestazioni denominata Holden Efijy, ma il progetto non ebbe seguito commerciale.\nIl marchio Holden \u00e8 usato dalla GM solo in Australia e Nuova Zelanda. Tuttavia la Holden Commodore \u00e8 stata esportata negli Stati Uniti con il marchio Pontiac, in Gran Bretagna (battezzata Vauxhall), in Brasile e nel Medio Oriente (col marchio Chevrolet).\nIl 20 Ottobre 2017 l'azienda chiude gli impianti di produzione e rimane esclusivamente importatore di veicoli costruiti all'estero.\nIl 17 febbraio 2020, General Motors ha annunciato che il marchio Holden sar\u00e0 ritirato entro il 2021.\nVeicoli.\nLa gamma attuale"}
{"id": "1085411", "revid": "1117619", "url": "https://it.wikipedia.org/wiki?curid=1085411", "title": "Scrivimi ancora", "text": "Scrivimi ancora (titolo originale Where Rainbows End anche conosciuto come Love, Rosie o Rosie Dunne) \u00e8 il secondo romanzo della scrittrice irlandese Cecelia Ahern, pubblicato nel 2004. L'intero romanzo \u00e8 scritto in una struttura epistolare sotto forma di lettere, e-mail, messaggi istantanei e articoli di giornale. Il libro ha raggiunto la posizione numero uno in Irlanda e Regno Unito ed \u00e8 stato un best seller a livello internazionale. Il libro ha vinto il German Corine Award nel 2005. Nel 2014, il romanzo \u00e8 stato adattato in un film intitolato \"Scrivimi ancora\". \nSinossi.\n\"Scrivimi ancora\" \u00e8 una storia raccontata attraverso lettere, e-mail e messaggistica istantanea, sul rapporto in continua evoluzione tra i due personaggi principali Rosie Dunne e Alex Stewart. Rosie e Alex sono amici intimi fin dall'infanzia, ma un giorno vengono improvvisamente separati quando Alex e la sua famiglia si trasferiscono da Dublino a Boston. Il libro ci guida attraverso la loro relazione mentre continua a cambiare a causa della distanza, delle nuove relazioni e delle circostanze che sembrano determinate a tenerli separati. Due domande saranno una costante per tutto il libro, lei e Alex dovrebbero essere pi\u00f9 che amici o no? ; e, rischieranno tutto, inclusa la loro amicizia, per amore? \nAdattamento cinematografico.\nIl film di \"Scrivimi ancora\" (\"Love, Rosie\") che vede come protagonisti Lily Collins, nella parte di Rosie, e Sam Claflin, in quella di Alex, \u00e8 stato distribuito nelle sale italiane il 30 ottobre 2014."}
{"id": "1085413", "revid": "729019", "url": "https://it.wikipedia.org/wiki?curid=1085413", "title": "Blue Note Records", "text": "La Blue Note Records \u00e8 una casa editrice discografica statunitense, specializzata in edizioni jazz, fondata nel 1939 da Alfred Lion e Francis Wolff, due immigrati ebrei tedeschi, che ne furono proprietari e direttori per molti anni. Per la Blue Note incisero quasi tutti i nomi pi\u00f9 importanti della scena jazz e non solo, soprattutto nei decenni 1950 e 1960.\nIl nome dell'etichetta, \"nota triste\", deriva dalle caratteristiche blue note utilizzate nel blues e nel jazz.\nOggi la \"Blue Note\" \u00e8 parte della Universal, che la utilizza come marchio per raggruppare incisioni del settore \"musica per adulti\" da vari cataloghi dei marchi da lei posseduti, oltre che a curare le riedizioni del catalogo storico Blue Note.\nStoria della Blue Note records.\nPrimi anni.\nAlfred Lion proveniva dalla Germania e si appassion\u00f2 di jazz nei locali di Berlino che lo suonavano. Si trasfer\u00ec a New York nel 1937, e nel 1939 registr\u00f2 i pianisti Albert Ammons e Meade Lux Lewis in una sessione da un giorno in uno studio di registrazione affittato. L'etichetta \"Blue Note\" era composta inizialmente da Lion e Max Margulis, un compositore che elabor\u00f2 il progetto. I primi dischi prodotti dalla \"Blue Note\" erano principalmente prodotti jazz che contenevano canzoni di Boogie-woogie, genere che spopolava nel periodo. Il primo vero successo dell'etichetta fu una versione di \"Summertime\" eseguita dal sassofonista Sidney Bechet. Ai musicisti venivano dati degli alcolici come sostentamento, e registravano nelle prime ore del mattino, dopo aver finito le serate nei bar e nei club. L'etichetta divenne presto famosa per come trattava i musicisti, ai quali veniva permesso di essere coinvolti in tutti gli aspetti del disco, e per l'orario congeniale delle incisioni.\nFrancis Wolff, un fotografo professionista, emigrato negli Stati Uniti d'America alla fine del 1939, si un\u00ec presto a Lion, amico d'infanzia. Nel 1941, Lion venne arruolato nell'esercito per due anni. Milt Gabler, assieme a Wolff, permise la continuit\u00e0 della casa discografica e, nel 1943, l'etichetta riprese a incidere a pieno regime.\nBebop.\nVerso la fine della guerra, il sassofonista Ike Quebec era uno dei tanti musicisti che lavorava per l'etichetta. Quebec ag\u00ec come talent scout fino alla sua morte, nel 1963. Nonostante appartenesse alla precedente generazione, riusc\u00ec ad apprezzare il nuovo stile bebop del jazz, creato da Dizzy Gillespie e Charlie Parker.\nNel 1947 il pianista Thelonious Monk registr\u00f2 diversi dischi per l'etichetta, che lo vedevano per la prima volta in veste di leader e che segnarono l'esordio alla \"Blue Note\" del batterista Art Blakey. I dischi di Monk registrati tra il 1947 e il 1952 non vendettero bene, ma divennero, con il passare degli anni, tra i pi\u00f9 importanti dischi di bebop mai pubblicati. Altri musicisti di bebop che lavorarono alla \"Blue Note\" durante gli anni quaranta e cinquanta erano il pianista Tadd Dameron, Fats Navarro, Howard McGhee, il sassofonista James Moody e il pianista Bud Powell. Le incisioni di Powell per l'etichetta, cos\u00ec come quelle dell'amico Monk, sono considerate i suoi migliori lavori. Anche J.J. Johnson e il trombettista Miles Davis incisero diversi sessioni per la \"Blue Note\", tra il 1952 e il 1954, ma all'epoca i musicisti di bebop stavano gi\u00e0 esplorando nuovi stili.\nHard bop e oltre.\nIl 1951 vide il primo vinile da 10\" distribuito dalla \"Blue Note\", e l'etichetta stava gi\u00e0 registrando con nuovi talenti, come Horace Silver (che avrebbe poi lavorato per la \"Blue Note\" per venticinque anni), i Jazz Messengers, Milt Jackson, Clifford Brown, Herbie Nichols e Rudy Van Gelder, che registr\u00f2 gran parte della produzione della \"Blue Note\" dal 1953 fino alla fine degli anni '60. Un'altra importante differenza tre la \"Blue Note\" e altre etichette indipendenti era che i musicisti venivano pagati per delle prove generali prima della registrazione del disco; questo contribuiva ad assicurare un miglior risultato finale. Bob Porter, il produttore della Prestige Records (l'unica rivale della \"Blue Note\" durante gli anni '50 e '60'), era solito dire:\nLa fine degli anni '50 segn\u00f2 il debutto nell'etichetta di Sonny Rollins, Hank Mobley, Lee Morgan, Sonny Clark, Kenny Dorham, Kenny Burrell, Jackie McLean, Donald Byrd, Lou Donaldson, John Coltrane e Cannonball Adderley (assieme a Miles Davis, in un insolito ruolo di supporto).\nIn quel periodo la \"Blue Note\" stava registrando diversi artisti che mescolavano i vari stili (Rollins, Adderley) e musicisti che avevano gi\u00e0 collaborato con l'etichetta in passato, ma che si concentravano sulla qualit\u00e0, impressionante per quei tempi, delle incisioni. Horace Silver e Art Blakey, nel frattempo, continuarono a produrre una serie di dischi apprezzati dal pubblico.\nAgli inizi degli anni '60 Dexter Gordon entr\u00f2 a far parte della \"Blue Note\". Gordon era un sassofonista, stilisticamente vicino al \"bebop\", che aveva passato diversi anni in prigione a combattere contro la droga. Gordon, inoltre, collabor\u00f2 all'album di debutto di Herbie Hancock - verso il 1965, tutti i membri pi\u00f9 giovani del quintetto di Miles Davis (Hancock, Wayne Shorter, Ron Carter e Tony Williams) stavano registrando per l'etichetta come solisti, e Hancock in particolare, assieme a Shorter, produsse una serie di album dagli stili molto diversi tra loro che riscossero successo immediato. Carter, in realt\u00e0, non registr\u00f2 altro materiale sotto il suo nome fino alla resurrezione dell'etichetta, nel 1980, ma suon\u00f2 il contrabbasso nelle incisioni di molti altri artisti. Una delle caratteristiche della \"Blue Note\" era la presenza di un gruppo \"familiare\" di musicisti (Hubbard, Hancock, Carter, Grant Green, Joe Henderson, Kenny Dorham, Lee Morgan, Hank Mobley e molti altri) che partecipavano a vicenda, come artisti di supporto, all'album di ognuno di loro.\nIn 1963 Lee Morgan registr\u00f2 una canzone che divenne presto molto famosa, intitolata \"The Sidewinder\". Lo stesso fece, l'anno successivo, Horace Silver con \"Song for My Father\". Di conseguenza, i distributori indipendenti fecero pressioni su Lion per incidere successi, con il risultato che molti album distribuiti dalla \"Blue Note\" in quel periodo avevano melodie semplici, fatte per massicci passaggi nelle radio.\nL'avant garde.\nNonostante molti artisti stessero registrando \"jazz commerciale\" per il pubblico, l'etichetta si preoccup\u00f2 di individuare il nuovo movimento di avant-garde e quello del free jazz. Andrew Hill, un pianista, incise diversi album per la casa discografica, alcuni assieme al sassofonista Eric Dolphy. L'album di Dolphy, \"Out to Lunch\" (del quale Reid Miles cre\u00f2 la copertina), \u00e8 il suo pi\u00f9 famoso lavoro. Il pianista Cecil Taylor registr\u00f2 per la \"Blue Note\" due album durante l'inizio della sua carriera; anche Sam Rivers, Bobby Hutcherson e Larry Young incisero diversi dischi che si discostavano dallo stile \"\"hard bop\" che veniva spesso associato all'etichetta.\nQuesti lavori di avant garde, per\u00f2, non riscossero il successo sperato. Lion, comunque, rest\u00f2 dell'idea che lo sviluppo di nuovi stili e tecniche di jazz fosse un qualcosa di necessario e molto importante\nIl pensionamento di Lion e Wolff.\nLa \"Blue Note\" fu acquistata dalla \"Liberty Records\" nel 1965 e Lion si ritir\u00f2 nel 1967. A quel punto la maggior parte degli album veniva prodotta da Wolff o dal pianista Duke Pearson; Wolff mor\u00ec nel 1971. Tranne alcuni album, il successo del jazz era sempre minore. Questa decadenza era data dal fatto che molti artisti che avevano lavorato ad album poco commerciali (Bobby Hutcherson, Lou Donaldson, Donald Byrd, Grant Green, Horace Silver) vennero incaricati di incidere dischi per il mercato popolare.\nResurrezione.\nLa United Artists Records acquis\u00ec la Liberty Records nel 1969, a sua volta, nel 1979, la EMI inglob\u00f2 la United Artists Records, entrando in possesso dell'etichetta Blue Note fino al 1985, quando fu rilanciata come parte della EMI Manhattan Records.\nAlcuni artisti, precedentemente associati alla Blue Note, come McCoy Tyner, incisero nuovi dischi, mentre giovani musicisti come Joe Lovano, John Scofield, Greg Osby e Jason Moran si costruirono una reputazione attraverso gli album pubblicati alla Blue Note.\nL'etichetta ha ritrovato grande successo con la cantante Norah Jones, la quale ha fruttato alla casa discografica fama internazionale, e con album di vecchi artisti del jazz come Van Morrison, Al Green, Anita Baker o di giovani talenti, come Amos Lee, definito la \"controparte maschile di Norah Jones\"\".\nLa Blue Note ha successivamente cominciato a distribuire ristampe di incisioni di autori del passato. Bruce Lundvall ha supervisionato il progetto. Inizialmente pensati come set di CD, le serie di ristampe di vecchio materiale sono state rimasterizzate da Rudy Van Gelder.\n\"Blue Note Records\" \u00e8 la pi\u00f9 importante divisione jazz della Capitol Records ed \u00e8 in associazione con le etichette Pacific Jazz Records e Roulette Records.\nNel 2006, la casa di produzione discografica EMI ha allargato la Blue Note, creando il Blue Note Label Group spostando il gruppo di etichette Narada a New York, unendole con la Blue Note e specializzandole in mercato per adulti. Le etichette che sono ora sotto il corollario della Blue Note sono Narada Productions (musica jazz ed etnica), Back Porch Records (folk e country) e Higher Octave Records (musica new age).\nLe copertine.\nNel 1956, fu assunto dalla \"Blue Note\" Reid Miles, un artista che lavorava per l\"'Esquire\". Le copertine prodotte da Miles, che spesso ritraevano fotografie di musicisti in studio, fatte da Wolff, influenzarono fortemente il mondo del design grafico musicale, diventando vere e proprie icone. Durante il periodo di Miles, la \"Blue Note\" era conosciuta per il design stilizzato e inusuale delle copertine degli Album. La grafica usata da Miles si distingueva per la tinta in bianco e nero delle fotografie, l'uso di un solo colore e l'utilizzo di forme geometriche.\nNonostante i lavori di Miles fossero frequentemente associati all'etichetta e raggiungessero in fretta lo stato di icone, venendo spesso omaggiate, Miles non era propriamente un appassionato di jazz ; La casa discografica gli regalava diverse dozzine di copie degli album sui quali lavorava, ma Miles ne regalava gran parte agli amici o li vendeva nei negozi di dischi dell'usato. Alcune copertine risalenti alla met\u00e0 degli anni cinquanta furono anche usate nelle opere dell'allora semisconosciuto Andy Warhol"}
{"id": "1085414", "revid": "1610933", "url": "https://it.wikipedia.org/wiki?curid=1085414", "title": "Anatra muschiata", "text": ""}
{"id": "1085415", "revid": "1610933", "url": "https://it.wikipedia.org/wiki?curid=1085415", "title": "Anatra muta", "text": ""}
{"id": "1085417", "revid": "1353455", "url": "https://it.wikipedia.org/wiki?curid=1085417", "title": "Mucca", "text": ""}
{"id": "1085425", "revid": "1573940", "url": "https://it.wikipedia.org/wiki?curid=1085425", "title": "Grus japonensis", "text": "La gru della Manciuria \uff08kanji: \u9e64he\uff09(Grus japonensis ) \u00e8 una delle specie pi\u00f9 a rischio della famiglia dei Gruidi. Il numero di esemplari di questa specie originaria dell'Asia orientale tocc\u00f2 probabilmente il minimo storico negli anni immediatamente successivi alla seconda guerra mondiale. Da allora, comunque, la popolazione \u00e8 nuovamente aumentata in alcune aree. Negli ultimi sessanta anni, tuttavia, vaste parti dell\"habitat\" di questa specie sono state convertite in terreni agricoli. Verso la fine del XX secolo, vivevano in natura tra le 1700 e le 2000 gru. Pertanto, la IUCN classifica questa specie come \u00abin pericolo\u00bb. In Cina \u00e8 considerato nel taoismo il \u201cgru divino\u201d, \uff08kanji \u4ed9\u9e64\uff1a xian- he ) simbolo di longevit\u00e0, pace ed eleganza; sono animali di compagnia delle Divinit\u00e0 taoiste che insieme sorvolano tra le nuvole. Ora una delle \u00abspecie protette di primo grado\u00bb insieme al panda gigante e al rinopiteco dorato.\nLa gru della Manciuria \u00e8 una specie molto acquatica che durante la stagione riproduttiva ha bisogno di un fitto mosaico di canneti e di zone di acqua libera poco profonda. Non forma stormi numerosi durante le migrazioni. Le popolazioni dell'Asia orientale svernano nelle aree costiere, mentre quelle che nidificano nell'isola giapponese di Hokkaid\u014d sono in gran parte stanziali.\nDescrizione.\nAdulto.\nLa gru della Manciuria raggiunge un'altezza di 1,5 metri e pu\u00f2 pesare fino a dieci chilogrammi. Presenta pertanto dimensioni maggiori rispetto alle gru cenerine che vivono nell'Europa centrale. La sua apertura alare varia dai 2,2 ai 2,5 metri. Le femmine sono generalmente un po' pi\u00f9 piccole dei maschi. Non esiste dimorfismo sessuale o stagionale. L'aspettativa di vita \u00e8 di circa 30 anni.\nL'intero piumaggio del corpo, le remiganti primarie, le piccole copritrici, le penne ascellari e le timoniere sono di colore bianco puro. Il mento, la gola e la parte superiore del collo sono neri. Su ogni lato della testa, da dietro agli occhi, si dipartono due ampie fasce bianche che si uniscono sulla nuca per poi scendere gi\u00f9 lungo il collo. Sulla pelle nuda nera della fronte si trovano sparse alcune piume nere; le stesse piume si trovano sulla zona di pelle ruvida e verrucosa color cremisi sulla sommit\u00e0 della testa.\nQuesta macchia cremisi, presente anche nelle gru cenerina, monaca, collonero e americana, \u00e8 enfatizzata dalla colorazione bianca e nera delle piume della testa. Durante la stagione fredda o quando l'animale \u00e8 in volo, la macchia pu\u00f2 apparire pi\u00f9 scura in quanto l'afflusso di sangue \u00e8 inferiore. In alcuni casi pu\u00f2 anche essere nascosta sotto le piume bianche del collo, che possono essere piegate in avanti come un cappuccio. Le zampe molto lunghe consentono all'animale di guadare attraverso le acque poco profonde e i banchi di sabbia. Il becco affusolato si adatta perfettamente alle sue tecniche di caccia.\nGiovane.\nInizialmente il pulcino \u00e8 ricoperto da un corto piumino molto fitto, di colore bruno-rossastro giallastro sulla parte superiore del corpo, pi\u00f9 scuro sulle parti anteriori e posteriori; alla base delle ali vi sono zone pi\u00f9 chiare. La parte inferiore del corpo \u00e8 di colore giallo-rossastro brillante. Il secondo piumino assomiglia al primo, ma \u00e8 pi\u00f9 chiaro e pi\u00f9 grigiastro. Le zone chiare alla base dell'ala si distinguono meno dal resto dell'abito.\nL'abito giovanile si sviluppa alla fine di agosto, quando il piccolo ha l'et\u00e0 di circa tre mesi. I giovani hanno il collo e la testa di colore bruno-rossastro. Le piume bianche del corpo, specialmente quelle del dorso e del groppone, presentano ampi bordi marroni rossicci. Quelle della parte inferiore del corpo, invece, sono di colore bianco puro. Le remiganti secondarie e terziarie sono di colore marrone scuro, quelle primarie sono bianche con le estremit\u00e0 marroni. Nel piumaggio del primo autunno-inverno, il numero di piume bianche \u00e8 significativamente maggiore, specialmente nella parte inferiore del corpo. Sulla testa, la fascia bianca inizia ad apparire come un leggero schiarimento; il collo e la gola sono di colore marrone scuro. Nel primo piumaggio primaverile, i giovani hanno gi\u00e0 l'addome completamente bianco e la macchia bianca sui lati della testa e del collo diventa pi\u00f9 evidente.\nNel piumaggio del secondo autunno-inverno, i giovani sono gi\u00e0 in gran parte simili agli adulti, ma soprattutto sulla parte superiore del corpo ci sono ancora alcune piume del piumaggio precedente. Le remiganti primarie sono bianche con appena una stretta banda marrone alle estremit\u00e0. La macchia nuda cremisi \u00e8 pi\u00f9 piccola di quella degli uccelli adulti.\nDistribuzione e habitat.\nLa gru della Manciuria \u00e8 diffusa nell'Asia orientale, specialmente in Manciuria e ad Hokkaid\u014d. Sul continente asiatico nidifica quasi esclusivamente nel bacino idrografico dell'Amur. Il suo areale si estende qui dal lago Hulun nella Mongolia Interna e dalla Provincia di Jilin, attraverso l'Heilongjiang, al lago Chanka e all'Ussuri ad est. Il nucleo centrale dell'areale di nidificazione si trova nell'Heilongjiang, in particolare intorno al Songhua e alle vaste paludi di Zhalong vicino alla citt\u00e0 di Qiqihar. Lungo il medio corso dell'Amur, dove vi sono vaste pianure alluvionali, la gru della Manciuria condivide i terreni di nidificazione con la gru nucabianca.\nPer quanto riguarda la popolazione di Hokkaid\u014d, fino agli anni '70 si sospettava che si trattasse di esemplari prevalentemente svernanti, ma l'ornitologo George Archibald scopr\u00ec che questi uccelli si riproducono nelle inaccessibili paludi di Kushiro. Nella primavera del 1972, cont\u00f2, durante un sopralluogo aereo delle paludi di Hokkaido, non meno di 53 nidi. Nel frattempo, i ricercatori scoprirono che le gru di Hokkaid\u014d si erano separate dalla popolazione continentale millenni fa, come evidenziato dal diverso tipo di richiamo emesso durante i duetti nuziali. All'inizio degli anni 2000, Hokkaid\u014d contava circa 160 coppie riproduttive. 53 coppie riproduttive hanno i loro terreni di nidificazione nella palude di 260 chilometri quadrati nel cuore del santuario delle gru di Kushiro. Un altro gruppo numeroso nidifica nella laguna di Akkeshi e nella zona costiera di Nemuro.\nLa gru della Manciuria non intraprende grandi movimenti migratori. Gli uccelli che si riproducono nella regione dell'Amur e nella riserva di Zhalong migrano verso le regioni costiere a nord di Shanghai. Le popolazioni dell'Ussuri e del lago Chanka svernano nella penisola coreana. La popolazione di Hokkaid\u014d \u00e8 costituita da uccelli stanziali.\nLa gru della Manciuria predilige le zone umide d'acqua dolce, le paludi e altri \"habitat\" umidi. Essendo una specie particolarmente acquatica, vive principalmente nei fitti canneti e nelle paludi profonde. Durante la stagione riproduttiva popola soprattutto biotopi costituiti da paludi e torbiere di carici ed eriofori e da prati paludosi di carici e \"Calamagrostis\", zone relativamente aperte che consentono una buona visuale dei dintorni. Questi biotopi vengono allagati ogni anno in primavera e spesso sono ricoperti da 30-40 centimetri d'acqua. In piena estate, tuttavia, sono in gran parte asciutti.\nNel bacino idrografico dell'Amur la gru della Manciuria \u00e8 la prima specie di gru a fare ritorno in primavera. Sceglie i propri terreni di nidificazione - per quanto possibile - in paludi lontane dalle attivit\u00e0 umane. Al contrario, la gru nucabianca tende a rimanere ai margini degli stessi \"habitat\" riproduttivi e nidifica anche nei canneti e nei prati umidi vicini ai terreni agricoli.\nBiologia.\nAlimentazione.\nLa gru della Manciuria ha una dieta molto varia, ma si nutre principalmente di sostanze di origine animale; solo nelle zone di svernamento e durante certi periodi dell'anno le sostanze vegetali costituiscono la maggior parte del suo apporto alimentare. Tra i componenti animali della dieta si contano insetti, vermi, molluschi, pesci, anfibi, uccelli e loro uova e piccoli roditori. Per quanto riguarda le sostanze vegetali, la gru mangia chicchi di riso e miglio. Quando vanno in cerca di cibo, questi animali camminano lentamente con la testa china, mantenendosi sempre pi\u00f9 a lungo in un unico punto e afferrano la preda con un rapido colpo di becco.\nRiproduzione.\nLe gru della Manciuria raggiungono la maturit\u00e0 sessuale all'et\u00e0 di tre o quattro anni. Sono uccelli monogami che vivono in coppie stabili. Tornano nei loro luoghi di nidificazione in un periodo in cui il terreno non \u00e8 ancora scongelato e vi sono ancora gelate e tempeste regolari. Di norma, iniziano a nidificare nella seconda met\u00e0 di aprile.\nL'estensione di un singolo terreno di nidificazione varia tra 4,2 e 12,3 chilometri quadrati. La distanza tra un nido e l'altro \u00e8 compresa tra 2,7 e 4 chilometri.\nDanza di accoppiamento.\nLa danza nuziale della gru della Manciuria \u00e8 una delle pi\u00f9 complesse tra quelle delle gru. Viene preferibilmente effettuata nelle aree di svernamento e a \u00abdanzare\u00bb sono sia gli esemplari adulti che i giovani non ancora maturi. Le danze di solito hanno luogo dopo l'assunzione di cibo. Uno degli uccelli inizia a saltare con le ali spiegate, seguito poi da un altro individuo, e presto ha luogo una danza collettiva che impegna l'intero stormo. Come quelle della maggior parte delle specie di gru, queste danze sono polifunzionali. Pertanto, la danza pu\u00f2 rafforzare il legame di coppia e quello tra genitori e adolescenti o pu\u00f2 placere gli animi pi\u00f9 aggressivi all'interno dello stormo.\nQuando danzano, le gru della Manciuria, come la maggior parte delle specie del genere \"Grus\", stanno ritte sulle punte dei piedi, sollevano le piume del dorso e allargano le ali sulla schiena nella cosiddetta \u00abposa da farfalla\u00bb, in modo da apparire pi\u00f9 grandi e imponenti. Diversamente da quella di altre specie di gru, la danza della gru della Manciuria prosegue con le ali aperte sollevate sulla schiena e il collo curvato cos\u00ec tanto che il rosso del capo viene a trovarsi di fronte al nero delle remiganti. Il lungo becco appuntito \u00e8 rivolto verso l'alto.\nNido.\nLa gru della Manciuria costruisce il nido in acque relativamente profonde in mezzo alle cannucce di palude. La profondit\u00e0 dell'acqua in cui si trova il nido varia in genere tra 10 e 50 centimetri. Il nido \u00e8 costituito da erba, cannucce di palude e altro materiale vegetale. \u00c8 una piattaforma ovale piatta lunga circa 90-120 centimetri e larga 74-100 centimetri. Lo spessore inferiore della struttura varia tra 5 e 20 centimetri. Lo spazio interno effettivo, comunque, \u00e8 piccolo se paragonato alle dimensioni della piattaforma: 35\u00d750 centimetri.\nLa femmina depone due uova a intervalli di due-quattro giorni. Il loro guscio \u00e8 molto liscio e presenta, insolitamente, una colorazione variabile. Occasionalmente le gru della Manciuria depongono uova di colore bianco puro, come quelle delle gru subtropicali. Si ritiene pertanto che questa specie originariamente fosse presente anche in regioni pi\u00f9 meridionali dell'Asia orientale, in quanto un guscio di colore bianco ha di solito la funzione di riflettere il calore del sole. Le altre uova sono talvolta bluastre o macchiate, come quelle della maggior parte delle specie di gru nordiche.\nLa cova inizia dopo la deposizione del primo uovo ed entrambi i genitori sono coinvolti nell'incubazione. Durante la notte, di solito \u00e8 la femmina a siedere nel nido, mentre di giorno viene sostituita dal maschio due o tre volte. La sostituzione avviene in silenzio: l'uccello che d\u00e0 il cambio arriva al nido, quello qui presente si alza, si d\u00e0 una pulita, ogni tanto gira di nuovo le uova e poi lascia la zona del nido. Il periodo di incubazione varia da 29 a 31 giorni. Al minimo segnale di pericolo il genitore che cova solleva rapidamente la testa; si alza regolarmente anche per girare le uova. Nel complesso, le uova vengono girate almeno 20 volte al giorno. Molto spesso questo avviene verso il mezzogiorno e la sera.\nIn natura, le gru della Manciuria lasciano il nido non appena un essere umano si avvicina a circa 200 metri. Allora l'uccello si alza, poi si allontana di 10-30 metri, si alza in volo e atterra nuovamente dopo aver percorso 600-800 metri. Poi cammina lentamente in cerchio, con le ali leggermente aperte, attorno al sito del nido.\nAllevamento dei piccoli.\nLe uova si schiudono principalmente tra la seconda decade di maggio e la prima di giugno. Non c'\u00e8 competizione tra i due giovani e solitamente sopravvivono entrambi. I pulcini sono nidifughi e seguono gli adulti gi\u00e0 poco dopo la schiusa. Nei primi giorni di vita, vengono alimentati da uno dei genitori. Quando si sentono minacciati, i genitori portano i piccoli in zone pi\u00f9 profonde della palude. Se le paludi si prosciugano durante i mesi estivi, gli uccelli si spostano in altre zone umide.\nI giovani crescono molto velocemente, in particolare tra il decimo e il quarantesimo giorno di vita. A tre mesi sono gi\u00e0 grandi quanto gli adulti, ma raggiungono la maturit\u00e0 sessuale a tre o quattro anni. A differenza di molte altre specie di gru, le gru della Manciuria riescono spesso ad allevare con successo entrambi i pulcini.\nRapporti con l'uomo.\nMinacce.\nIl numero delle gru della Manciuria \u00e8 sceso drasticamente negli ultimi anni. La IUCN ne stima la popolazione totale a circa 2400 esemplari e classifica la specie \u00abin pericolo\u00bb (\"Endangered\").\nLe minacce principali per questa specie sono le attivit\u00e0 antropiche che portano alla perdita dell\"habitat\". Il prosciugamento delle paludi, il pascolo del bestiame, la raccolta di fieno, l'utilizzo di sostanze chimiche che contaminano il suolo e l'acqua, andando a deteriorare alla base la catena alimentare, hanno portato alla scomparsa dei terreni di nidificazione in gran parte dell'areale. Conseguenze molto negative ha avuto anche il disturbo arrecato alle coppie che nidificano: se particolarmente stressati, i genitori abbandonano il terreno di nidificazione e i pulcini rimasti da soli sono quindi esposti al rischio di predazione da parte dei corvi.\nIn alcune aree i programmi di protezione della gru della Manciuria si scontrano con le esigenze della popolazione locale. Sul lago Chanka, le cui sponde sono situate sia in Cina che in Siberia, le banchine fluviali costituiscono uno dei terreni agricoli pi\u00f9 preziosi dal punto di vista economico. Addirittura, il versante siberiano era l'unico punto di tutta l'URSS in cui veniva coltivato il riso, oltre ad altri cereali, soia e pomodori. Anche sul versante cinese il terreno \u00e8 altrettanto fertile. Nella riserva naturale di Zhalong, la gru della Manciuria, che predilige un mosaico di isole e acque libere, potrebbe trarre beneficio dal fatto che la popolazione che vive nell'area adiacente possa raccogliere per legge solamente met\u00e0 delle canne qui presenti. Per questa gente, tuttavia, la raccolta delle canne rappresenta tra il 70 e l'80% del reddito. Gli abitanti sono quindi costretti a raccogliere pi\u00f9 canne di quanto sia compatibile con la protezione degli uccelli.\nConservazione.\nLe gru della Manciuria sono presenti in un gran numero di zoo e riserve. In effetti, la popolazione in cattivit\u00e0 \u00e8 talmente numerosa che non esiste un registro genealogico globale, ma solo regionale, soprattutto all'interno dei registri genealogici relativi ad un solo continente. In Giappone si \u00e8 scoperto che i maschi in cattivit\u00e0 incapaci di volare attraggono femmine libere nei recinti e allevano la prole insieme a loro, che si unisce agli stormi di gru selvatiche non appena \u00e8 in grado di volare.\nNella riserva naturale di Zhalong alcune gru della Manciuria sono state allevate a mano e rilasciate nelle paludi. Durante i mesi invernali gli esemplari in questione sono stati nuovamente catturati per evitare perdite. Negli anni successivi, questi uccelli si sono accoppiati tra loro o con gru della Manciuria selvatiche e hanno allevato la loro prole vicino al luogo in cui sono cresciuti. Anche questi pulcini sono stati tenuti in cattivit\u00e0 durante i primi mesi invernali insieme ai genitori. Queste gru semi-selvatiche tollerano la presenza degli esseri umani in misura maggiore rispetto alle loro controparti selvatiche; tale obiettivo \u00e8 proprio quello che i conservazionisti si sono proposti di raggiungere con queste misure.\nImportanza culturale.\nLa gru della Manciuria \u00e8 considerata la specie di gru pi\u00f9 frequentemente riprodotta nell'arte dell'Asia orientale. I filosofi cinesi hanno visto nel disegno nero del piumaggio, che l'uccello mette in mostra quando allarga le ali, una manifestazione del principio yin e yang. L'immagine della gru viene ricamata sui kimono, riprodotta nelle xilografie, dipinta sui pannelli a muro e disegnata sulle pergamene. Tra gli Ainu, gli abitanti originari del Giappone, la gru della Manciuria \u00e8 il messaggero della morte e il simbolo della vita eterna. In Giappone questa specie era anche oggetto di caccia; tuttavia questa attivit\u00e0, che veniva praticata con i falchi, \u00e8 stata riservata per molto tempo solo all'alta nobilt\u00e0. Solo dopo il 1867, l'anno del rinnovamento Meiji, tale diritto venne esteso anche alla popolazione rurale. Si svilupp\u00f2 ben presto l'abitudine di mangiare carne di gru a Capodanno, ma gi\u00e0 nel 1889 la popolazione era cos\u00ec diminuita da far credere che la gru della Manciuria fosse ormai sull'orlo dell'estinzione in Giappone.\nAll'inizio del XX secolo, la gru della Manciuria scomparve anche da Hokkaid\u014d. Alcuni esemplari vennero di tanto in tanto avvistati nel 1910 e nel 1924 un piccolo stormo fu nuovamente osservato nelle paludi di Kushiro per la prima volta. La caccia alla gru fu quindi bandita e il Ministero della Cultura giapponese dichiar\u00f2 la gru della Manciuria monumento nazionale. Gi\u00e0 negli anni '30 del secolo scorso, in queste paludi, furono riconosciuti come santuario naturale 2700 ettari. Durante un periodo di forti gelate nel 1952 i contadini locali salvarono uno stormo rimanente di 30 gru della Manciuria che si erano riunite intorno a una sorgente calda spargendo chicchi di grano nei dintorni. Questa tradizione continua ancora oggi."}
{"id": "1085427", "revid": "1610933", "url": "https://it.wikipedia.org/wiki?curid=1085427", "title": "Gru della Manciuria", "text": ""}
{"id": "1085429", "revid": "712828", "url": "https://it.wikipedia.org/wiki?curid=1085429", "title": "AT-TE", "text": ""}
{"id": "1085432", "revid": "729019", "url": "https://it.wikipedia.org/wiki?curid=1085432", "title": "Strada statale 187 di Castellammare del Golfo", "text": "La strada statale 187 di Castellammare del Golfo (SS 187) \u00e8 una strada statale italiana che collega Trapani a Trappeto, nella citt\u00e0 metropolitana di Palermo.\nStoria.\nLa strada statale 187 venne istituita nel 1953 con il seguente percorso: \"Trapani San Marco - Castellammare del Golfo - Balestrate - Trappeto - Innesto con la SS. n. 113 presso San Cataldo.\"\nPercorso.\nHa inizio a Trapani e si pone come alternativa pi\u00f9 vicina alla costa alla strada statale 113 Settentrionale Sicula, il cui percorso scorre pi\u00f9 nell'entroterra. Il tracciato, che si sviluppa essenzialmente lungo l'asse ovest-est, attraversa i centri abitati di Valderice, Buseto Palizzolo e tocca le pendici meridionali del monte Sparagio.\nArriva quindi a Castellammare del Golfo, dopo la quale assume il ruolo di litoranea, costeggiando la linea ferroviaria Palermo\u2013Trapani. Attraversa quindi le localit\u00e0 di Alcamo Marina, Balestrate e Trappeto, innestandosi infine sulla strada statale 113 Settentrionale Sicula.\nLa strada attraversa ampie coltivazioni di vigneti che concorrono alla produzione del vino locale."}
{"id": "1085433", "revid": "298055", "url": "https://it.wikipedia.org/wiki?curid=1085433", "title": "Tigre Nera (Tex)", "text": ""}
{"id": "1085435", "revid": "125373270", "url": "https://it.wikipedia.org/wiki?curid=1085435", "title": "2020 SpeedBall", "text": "2020 Speedball \u00e8 il quinto album in studio della rockband italiana Timoria, pubblicato dalla PolyGram il 28 marzo del 1995.\nDescrizione.\nScritto e arrangiato dal gruppo stesso, il disco \u00e8 stato prodotto da Angelo Carrara e registrato nell'arco di tre mesi, tra la fine del 1994 e l'inizio dell'anno successivo, presso l'Avant Garde Studio di Milano.\nIl titolo dell'album si rif\u00e0 alla letale combinazione di stupefacenti denominata Speedball. Nella breve traccia introduttiva vi \u00e8 inoltre un riferimento all'attore River Phoenix, scomparso prematuramente in quel periodo a causa proprio di un'iniezione di Speedball.\nNon si tratta di un vero e proprio concept album come lo era stato il precedente lavoro del gruppo, \"Viaggio senza vento\", ma nonostante ci\u00f2 anche \"2020 SpeedBall\" sembra avere una precisa tematica che ruota attorno alle varie tracce che lo compongono: pi\u00f9 precisamente, l'ambientazione \u00e8 quella di un futuro prossimo (l'anno 2020, per l'appunto) in cui l'uomo deve andare alla ricerca di un nuovo mondo da colonizzare, viste le condizioni in cui \u00e8 stato ridotto il proprio pianeta dallo stesso uomo (\"Europa 3\"), in cui la nuova droga \u00e8 la realt\u00e0 virtuale (\"2020\", \"SpeedBall\", \"Brain Machine\") e vi \u00e8 un sovraffollamento di falsi artisti e personaggi televisivi che si proclamano i nuovi santoni (\"Guru\"). La presenza di brani che parlano di questa \"realt\u00e0\" \u00e8 contrapposta da un altro in cui emergono fortemente il bisogno e la ricerca dei veri valori, come l'amicizia, l'amore, la compagnia, l'umilt\u00e0 e la dignit\u00e0 (\"Senza far rumore\"). L'album rappresenta dunque una forte critica alle contraddizioni del secondo millennio e una societ\u00e0 che va troppo veloce.\nMusicalmente, si tratta con molta probabilit\u00e0 dell'episodio pi\u00f9 duro e diretto mai realizzato dal gruppo. Da segnalare infatti la presenza di un basso pi\u00f9 marcato rispetto al passato, riff di chitarra elettrica pi\u00f9 orientati al metal che al rock, e una batteria pi\u00f9 decisa. Nella traccia \"Mi manca l'aria\" ci si avvicina addirittura a sonorit\u00e0 thrash metal, grazie anche al particolare cantato in stile groove del tastierista Enrico Ghedi.\nTracce.\nTraccia nascosta"}
{"id": "1085436", "revid": "21079", "url": "https://it.wikipedia.org/wiki?curid=1085436", "title": "Solido semiregolare", "text": ""}
{"id": "1085438", "revid": "636662", "url": "https://it.wikipedia.org/wiki?curid=1085438", "title": "Oracle Spatial", "text": "Oracle Spatial costituisce una componente del DBMS Oracle con licenza separata.\nViene usato per gestire dati geografici e di localizzazione in maniera nativa all'interno del database Oracle, potenzialmente supportando un'ampia gamma di applicazioni come i Sistemi Informativi Geografici (GIS).\nComposizione.\nOracle Spatial fornisce uno schema logico SQL (chiamato \"MDSYS\", dove \"MD\" sta per Multi Dimensionale) e funzioni che semplificano l'immagazzinamento, il recupero, l'aggiornamento e la selezioni di feature geografiche nel database.\nOracle Spatial si compone di:\nLa componente spaziale di una feature consiste nella rappresentazione geometrica della sua forma in coordinate e viene chiamata \"geometria\"."}
{"id": "1085440", "revid": "767487", "url": "https://it.wikipedia.org/wiki?curid=1085440", "title": "All Ages", "text": "All Ages \u00e8 una compilation del gruppo musicale punk rock dei Bad Religion, pubblicato il 7 novembre 1995 da Epitaph Records. L'album contiene canzoni dal 1988 al 1992 pi\u00f9 una canzone del loro primo album \"How Could Hell Be Any Worse?\" e due tracce live registrate nel 1994 al loro Tour europeo. \"All Ages\" non contiene nessuna canzone degli album precedenti (\"Recipe for Hate\" e \"Stranger than Fiction\") perch\u00e9 questi ultimi sono stati pubblicati da Atlantic Records.\nCollegamenti esterni.\nScheda su Amazon"}
{"id": "1085442", "revid": "124123", "url": "https://it.wikipedia.org/wiki?curid=1085442", "title": "Acesandro", "text": "Biografia.\nPer via congetturale, si pu\u00f2 supporre che sia vissuto nel III o, al pi\u00f9 tardi, nel II secolo a.C. Nessun'altra notizia sulla sua vita \u00e8 stata tramandata.\n\"Storia di Cirene\".\nAcesandro fu autore di una \"Storia di Cirene\" citata, probabilmente per via indiretta, negli scolii a Pindaro e ad Apollonio Rodio ed in una notizia di Plutarco, che parla di una sua \"Storia della Libia\" (\u03c0\u03b5\u03c1\u1f76 \u1f08\u03b9\u03b2\u03cd\u03b7\u03c2) non nota al grande pubblico, probabilmente riferendosi sempre alla \"Storia di Cirene\".\nUn riferimento dello scoliaste di Apollonio Rodio, che cita il primo libro dell'opera di Acesandro (\u1f08\u03ba\u03ad\u03c3\u03b1\u03bd\u03b4\u03c1\u03bf\u03c2 \u1f10\u03bd \u03c0\u03c1\u03ce\u03c4\u1ff3 \u03c0\u03b5\u03c1\u1f76 \u039a\u03c5\u03c1\u03ae\u03bd\u03b7\u03c2), induce a supporre che la sua \"Storia\" fosse divisa in pi\u00f9 libri, ma la scarsit\u00e0 delle informazioni relative e dei frammenti pervenutici rende tuttavia impossibile una ricostruzione anche solo ipotetica del contenuto e dell'impostazione della sua opera storica."}
{"id": "1085445", "revid": "76963", "url": "https://it.wikipedia.org/wiki?curid=1085445", "title": "Justin Mentell", "text": "Biografia.\nGiovinezza e carriera.\nMentell era nato ad Austin, Texas. Ha fatto il suo debutto sul palcoscenico all'et\u00e0 di tre anni interpretando la parte di un orfano in una rappresentazione teatrale di \"Miss Liberty\". In seguito \u00e8 apparso in diverse produzioni teatrali locali, tra le quali il musical \"Peter Pan\" dove interpretava uno dei Lost Boys. Dopo che la sua famiglia si \u00e8 trasferita a Waukegan, nell'Illinois, Mentell si \u00e8 unito al Northbrook Children's Theater, dove ha continuato ad esibirsi sul palco. Ha anche iniziato a praticare pattinaggio di velocit\u00e0 su ghiaccio, piazzandosi terzo alle Junior Olympics ed alla fine diventando un membro della squadra nazionale juniores di pattinaggio di velocit\u00e0 degli Stati Uniti.\nMentell ha frequentato la Northern Illinois University (NIU), dove si \u00e8 specializzato in recitazione. \u00c8 apparso in diverse commedie, tra cui \"Balm in Gilead\", \"The Play's the Thing\" e \"Never the Sinner\". Durante il suo secondo anno, si \u00e8 formato al Moscow Art Theatre, come parte di un programma di scambio estivo sponsorizzato dalla Scuola di teatro e danza della NIU.\nMentre frequentava la NIU \u00e8 anche apparso in diversi cortometraggi indipendenti, tra cui \"At the Still Point\", per il quale ha ricevuto il Golden Reel Award come miglior attore al Film Festival del 2005. \u00c8 apparso anche in \"Gotham IL\" nel 2004 e ha usato le sue abilit\u00e0 di pattinaggio di velocit\u00e0 per ottenere un ruolo nella commedia del 2004 \"Roll Bounce\".\nMentell era un membro del cast della serie televisiva \"Boston Legal\" nel ruolo di Garrett Wells. Ha interpretato il ruolo dalla fine della prima stagione fino a febbraio 2006. I suoi progetti del 2009 includevano \"Death Walks the Streets\" e il film per famiglie \"G-Force - Superspie in missione\" per la Walt Disney Pictures.\nMorte.\nIl 1\u00ba febbraio 2010, Mentell \u00e8 morto in un incidente stradale vicino a Hollandale, nel Wisconsin. Secondo l'ufficio dello sceriffo della contea di Iowa, Mentell \u00e8 stato dichiarato morto sul luogo intorno alle 9:00. Sembra che l'incidente sia avvenuto intorno alle 3:30 del mattino dopo che la sua Jeep del 2005 ha lasciato la carreggiata sulla Highway 39, \u00e8 finita nel terrapieno e ha colpito due alberi. Una possibilit\u00e0 non confermata \u00e8 che Mentell si fosse addormentato al volante, anche se la sua jeep non \u00e8 stata scoperta fino a tardi nel corso della giornata da un contadino di passaggio che ha allertato le autorit\u00e0. Non indossava la cintura di sicurezza ed \u00e8 stato espulso dal veicolo.\n\u00c8 stato sepolto nel Restland Memorial Park di Dallas, in Texas."}
{"id": "1085447", "revid": "287204", "url": "https://it.wikipedia.org/wiki?curid=1085447", "title": "Alone di 22\u00b0", "text": "Un alone di 22\u00b0 \u00e8 un tipo particolare di alone (fenomeno ottico) che forma un cerchio di 22\u00b0 attorno al Sole o, pi\u00f9 raramente, attorno alla Luna.\nSi forma quando la luce solare \u00e8 rifratta da milioni di cristalli di ghiaccio esagonali sospesi nell'atmosfera e orientati in tutte le direzioni. Il raggio corrisponde all'incirca alle dimensioni di una mano aperta alla distanza del braccio teso.\nFormazione.\nGli aloni di 22\u00b0 si formano quando il cielo contiene milioni di cristalli di ghiaccio disposti con un orientamento casuale. Alcuni di essi risultano allineati perpendicolarmente alla luce solare vista da uno specifico osservatore e questa luce produce nel cielo il cerchio illuminato di 22\u00b0; altri cristalli producono lo stesso fenomeno visto da altri osservatori.\nQuando un raggio di luce passa attraverso l'angolo di 60\u00b0 di un cristallo di ghiaccio prismatico esagonale, la luce viene deflessa due volte, generando angoli di deflessione che vanno da 22\u00b0 a 50\u00b0. L'angolo di deviazione minima \u00e8 di quasi 22\u00b0 (pi\u00f9 precisamente 21,84\u00b0 in media; con 21,54\u00b0 per il rosso e 22,37\u00b0 per il blu). Questa variazione nella rifrazione, che \u00e8 funzione della lunghezza d'onda, provoca una colorazione rossastra nella parte interna del cerchio e bluastra in quella esterna.\nPoich\u00e9 per angoli sotto i 22\u00b0 la luce non viene rifratta, il cielo \u00e8 pi\u00f9 scuro all'interno dell'alone.\nAspetti folkloristici.\nIl fenomeno avviene anche con la luce lunare e questo veniva ritenuto in passato essere un preavviso dell'arrivo del maltempo.\nCome gli altri aloni di ghiaccio, gli aloni di 22\u00b0 appaiono quando il cielo \u00e8 coperto da sottili cirri contenenti i cristalli di ghiaccio che causano il fenomeno; la formazione dei cirri spesso anticipa un fronte di maltempo.\nIl fenomeno ottico simile delle corone \u00e8 prodotto invece da goccioline di acqua; le corone sono molto pi\u00f9 piccole e colorate degli aloni di 22\u00b0 e possono a volte essere confuse con essi."}
{"id": "1085461", "revid": "486946", "url": "https://it.wikipedia.org/wiki?curid=1085461", "title": "Sinfonica Nazionale della RAI", "text": ""}
{"id": "1085475", "revid": "26891", "url": "https://it.wikipedia.org/wiki?curid=1085475", "title": "Beriev M-12", "text": ""}
{"id": "1085497", "revid": "767487", "url": "https://it.wikipedia.org/wiki?curid=1085497", "title": "Ne Zhdali", "text": "I Ne Zhdali sono una band estone di Tallinn formatasi nel 1987 e dedita ad un avant-punk-rock.\nStoria.\nHanno registrato il loro primo album nel 1989, nei Paesi Bassi. Da allora hanno fatto molte tourn\u00e9e in Europa, Canada e Giappone.\nCombinano stili punk, rock progressivo e jazz fusion, con sonorit\u00e0 simili a quelle del gruppo inglese Henry Cow."}
{"id": "1085508", "revid": "767487", "url": "https://it.wikipedia.org/wiki?curid=1085508", "title": "Punk Rock Songs", "text": "Punk Rock Songs (The Epic Years) \u00e8 una compilation del gruppo punk rock, Bad Religion, pubblicato il 30 aprile 2002. L'album \u00e8 una raccolta dei maggiori successi e alcune tracce live dal loro periodo con Atlantic Records e Epic Records. Comunque, non contiene nessuna canzone di \"Recipe for Hate \", perch\u00e9 \u00e8 stato commercializzato da Epitaph Records prima della ripubblicazione da Atlantic Records.\nTracce.\nSulla versione giapponese e tedesca, ci sono delle tracce bonus:\nCollegamenti esterni.\nScheda su Amazon"}
{"id": "1085525", "revid": "599013", "url": "https://it.wikipedia.org/wiki?curid=1085525", "title": "D\u00e0od\u00e9j\u012bng", "text": ""}
{"id": "1085533", "revid": "8323424", "url": "https://it.wikipedia.org/wiki?curid=1085533", "title": "Pal amico", "text": ""}
{"id": "1085535", "revid": "1452073", "url": "https://it.wikipedia.org/wiki?curid=1085535", "title": "Idrogenodifluoruro", "text": "Lo ione idrogenodifluoruro, rappresentato come [HF2]-, pu\u00f2 essere considerato il risultato dell'unione di una molecola di acido fluoridrico HF con uno ione fluoruro F- legato tramite legame idrogeno. Evidenziando tale legame, si usa la notazione [F-H\u00b7\u00b7\u00b7F]-. Il particolare legame idrogeno implicato \u00e8 molto forte, il fluoro \u00e8 un atomo piccolo ed estremamente elettronegativo, e possiede un elevato carattere covalente con i due legami F-H che hanno medesima distanza di 114 pm.\nAlcuni idrogenodifluoruri sono dei sali stabili e abbastanza comuni, tra i quali spiccano l'idrogenodifluoruro di potassio KHF2, l'idrogenodifluoruro di sodio NaHF2 e l'idrogenodifluoruro di ammonio [NH4][HF2].\nGli idrogenodifluoruri (comunemente detti bifluoruri) vengono considerati come dei vettori di acido fluoridrico, infatti quando vengono riscaldati (150-400 \u00b0C) tendono a liberare HF secondo la reazione di equilibrio:\nNaHF2 \u21cc NaF + HF\nQuesti composti possono essere considerati come il prodotto di una reazione acido-base tra l'acido fluoridrico dimero, molecola che si forma in fase gassosa a seguito dell'instaurarsi dei legami idrogeno tra due molecole di HF, e una base. Ad esempio, nel caso di KHF2:\nAutodissociazione dell'acido fluoridrico.\nL'acido fluoridrico puro in fase gassosa subisce, in un processo simile all'autoionizzazione dell'acqua, la seguente autodissociazione:\nche in pratica consiste nella formazione degli ioni H+ e F- ciascuno solvatato da una molecola di HF."}
{"id": "1085541", "revid": "132266", "url": "https://it.wikipedia.org/wiki?curid=1085541", "title": "Corrado I del W\u00fcrttemberg", "text": "Biografia.\nCorrado I del W\u00fcrttemberg era il figlio di uno dei nobili signori di Beutelsbach e probabilmente discendente dei duchi salici Corrado I e Corrado II di Carinzia. Fu fratello dell'abate di Hirsau Bruno di Beutelsbach (1105 \u2013 1120) e di Liutgardo di Beutelsbach e consorte di una certa Werntrud. Egli fu il capostipite della dinastia dei W\u00fcrttemberg.\nVerso il 1083, Corrado costru\u00ec una rocca nei pressi dell'attuale zona di Stoccarda-Untert\u00fcrkheim (Rocca di Wirtemberg) e spost\u00f2 qui la sua residenza e prendendone il nome.\nNon vi sono indicazioni di quando esattamente comparve questo nome, ma senza dubbio ci\u00f2 avvenne negli anni fra il 1089 ed il 1092, quando Corrado compar\u00ec come testimone del cosiddetto Contratto di Bempfling fra il conte Kuno di W\u00fclflingen e Liutold di Achalm con il suo nipote Werner di Groninga. Il 2 maggio 1092 egli fu nuovamente citato in Ulma come testimone riguardo alla sua consegna di beni al convento di Allerheiligen di Sciaffusa, dalle parti dei Duchi Berchtold e Welf. Fino ad ora \u00e8 questa la prima indicazione dei nomi in un documento completo, anche se non originale. In entrambi i casi Corrado I fu in stretto contatto con i seguaci della parte avversa all'imperatore Enrico IV. Con la sua posizione politica concorda anche la partecipazione del vescovo di Worms all'inaugurazione della cappella della rocca al posto del vescovo di Costanza, alla cui diocesi apparteneva la cappella, quindi il vescovo di Worms era visto anche lui come un nemico dell'Imperatore.\nGi\u00e0 dall'inizio, forse negli anni dal 1080 al 1087, secondo il registro delle donazioni di Hirsau, Corrado aveva collaborato con un'assegnazione al fratello Bruno di Hirsau e sia lui che la sua consorte si dimostrarono benevoli verso il convento. In tale registro egli \u00e8 indicato come un \u201cpotente signore fra gli Svevi\u201d."}
{"id": "1085547", "revid": "38120", "url": "https://it.wikipedia.org/wiki?curid=1085547", "title": "Super Soldati", "text": ""}
{"id": "1085550", "revid": "287204", "url": "https://it.wikipedia.org/wiki?curid=1085550", "title": "Fed Cup 2007", "text": "La Fed Cup 2007 \u00e8 stata la 45\u00aa edizione del pi\u00f9 importante torneo tennistico per nazionali femminili. Hanno partecipato alla competizione 74 nazionali. La finale si \u00e8 giocata al Luzhniki Palace of Sports di Mosca in Russia tra il 15 e il 16 settembre e la Russia ha battuto l'Italia.\nWorld Group.\nTabellone.\nLe perdenti del primo turno accedono ai Play-off con i vincitori del World Group II.\nWorld Group Play-offs.\nDate: 14-15 luglio\nWorld Group II.\nDate: 21-22 aprile\nLe squadre vincenti avanzano nel World Group Play-offs, le squadre perdenti giocano nel World Group II Play-offs.\nWorld Group II Play-offs.\nLe 4 squadre sconfitte nel World Group II disputano i play-off contro le 4 squadre qualificate dai rispettivi gruppi zonali. Le vincitrici sono incluse nel World Group II dell'edizione successiva.\nData: 14-15 luglio"}
{"id": "1085559", "revid": "1305772", "url": "https://it.wikipedia.org/wiki?curid=1085559", "title": "Lafayette", "text": "La Fayette, LaFayette e Lafayette compaiono in diversi contesti. La diffusione come toponimo deriva dal Marchese de la Fayette."}
{"id": "1085563", "revid": "339392", "url": "https://it.wikipedia.org/wiki?curid=1085563", "title": "Aeroporto dell'Aquila", "text": ""}
{"id": "1085564", "revid": "33277", "url": "https://it.wikipedia.org/wiki?curid=1085564", "title": "Marchese de la Fayette", "text": ""}
{"id": "1085567", "revid": "1305772", "url": "https://it.wikipedia.org/wiki?curid=1085567", "title": "Acu", "text": ""}
{"id": "1085570", "revid": "830939", "url": "https://it.wikipedia.org/wiki?curid=1085570", "title": "Armin Mohler", "text": "Fu un inserito nella cosiddetta \"Nuova Destra\", fenomeno letterario e filosofico.\nLa vita.\nMohler studi\u00f2 all'universit\u00e0 di Basilea in cui per un certo tempo sostenne il comunismo. Fu introdotto nell'esercito svizzero all'et\u00e0 di 20 anni ma, dopo aver letto gli studi di Oswald Spengler, si trasform\u00f2 in un sostenitore della Germania Nazista e si trasfer\u00ec in quel paese nel 1942. Rimase a Berlino per un altro anno prima del ritorno in Svizzera, in cui fu incarcerato per diserzione. Nel 1943, lavor\u00f2 come segretario per il suo idolo Ernst J\u00fcnger. Ha continuato a lavorare come corrispondente a Parigi per \"Die Zeit\" da 1953 al 1961. Dopo aver vissuto a Monaco di Baviera, come dipendente per la Siemens, lavor\u00f2 sia per Franz Josef Strau\u00df che per Alain de Benoist. Dopo la reunificazione tedesca, Mohler ha tentato di sfruttare la confusione nella sinistra per riaffermare le sue idee conservatrici, ma non vi riusc\u00ec. \u00c8 morto nel 2003 all'et\u00e0 di 83 anni.\nAttivismo politico.\nMohler era inizialmente un sostenitore di Franz Josef Strauss e su posizioni politiche vicine all'Unione Cristiano-Sociale della Baviera, successivamente per\u00f2 si avvicin\u00f2 a Franz Sch\u00f6nhuber fondatore dei Repubblicani (partito nato appunto da una scissione della CSU). Internazionalmente per un certo periodo di tempo \u00e8 stato vicino ad Alain de Benoist.\nFascismo.\nLe nozioni di Mohler sono state descritte dai critici come fascismo. In un'intervista Mohler accett\u00f2 questa etichetta ma soltanto nella tradizione di Jos\u00e9 Antonio Primo de Rivera e con l'accettazione della nozione che il fascismo ha avuto radici nella sinistra come discusso da Zeev Sternhell."}
{"id": "1085573", "revid": "33689", "url": "https://it.wikipedia.org/wiki?curid=1085573", "title": "Coponio", "text": "Biografia.\nCoponio fu il primo \"prefectus cum iure gladii\" (prefetto con potere di condanna a morte) inviato dall'imperatore Augusto in Palestina nel 6 d.C., dopo l'esilio del re Archelao a Vienne, nella Gallia meridionale, e la conseguente riduzione dei territori di Giudea e Samaria a provincia romana.\nSotto la sua amministrazione avvenne la grande ribellione di giudei capitanata da Giuda il Galileo, il fondatore della setta detta degli \"Zeloti\", figlio di Eleazar noto anche come Ezechia, nel 7 d.C., la causa di ci\u00f2 non fu tanto la personalit\u00e0 di Coponio, quanto l'introduzione dei soldati romani.\nA causa della ricostruzione della provincia della Giudea in corso di svolgimento, il censimento fiscale ordinato dall'imperatore fu preso da Quirino, lo stesso di cui parla Luca evangelista, e che fu un'ulteriore causa di offesa. La rivolta venne repressa e lo stesso Giuda trov\u00f2 la morte.\nNel 9 d.C., Coponio fu richiamato a Roma e sostituito da Marco Annibulo. Probabilmente fu a causa di questo evento che una porta del Tempio portava il nome di \"porta di Coponio\". Riguardo all'atteggiamento personale di Coponio verso gli ebrei non si sa nulla di preciso."}
{"id": "1085588", "revid": "83531", "url": "https://it.wikipedia.org/wiki?curid=1085588", "title": "Chilpancingo de los Bravo", "text": "Chilpancingo de los Bravo, conosciuto anche come Chilpancingo, \u00e8 la capitale dello Stato di Guerrero in Messico. Secondo l'ultimo censimento del 2005 ha una popolazione di 214.219 abitanti.\nChilpancingo \u00e8 attraversato dalla strada federale 95, che corre lungo tutto lo Stato da Acapulco fino a Citt\u00e0 del Messico, e anche dall'Autostrada del Sole che segue lo stesso tragitto.\nNella storia del Messico Chilpancingo ebbe grande importanza perch\u00e9 qui durante la Guerra d'indipendenza del Messico trov\u00f2 sede il Congresso di Chilpancingo che fu il primo esecutivo del Messico indipendentista.\nToponimo.\nLa parola Chilpancingo proviene dal nahuatl: \"chilpan\" che significa \"luogo della vespa\" e \"cingo\" che significa \"piccolo\". La traduzione quindi sarebbe \"luogo del piccolo vespaio\". Secondo altri studiosi il significato sarebbe \"luogo delle bandierine rosse\" (bandierina \u00e8 il nome di una pianta medicinale utilizzata dai popoli precolombiani)."}
{"id": "1085589", "revid": "24105", "url": "https://it.wikipedia.org/wiki?curid=1085589", "title": "Orchestra Filarmonica di Torino", "text": ""}
{"id": "1085602", "revid": "110157", "url": "https://it.wikipedia.org/wiki?curid=1085602", "title": "Unknown Road", "text": "Unknown Road \u00e8 il secondo album del gruppo skate punk Pennywise, pubblicato nel 1993.\nTracce.\nTutte le tracce sono state scritte dai Pennywise"}
{"id": "1085605", "revid": "1272592", "url": "https://it.wikipedia.org/wiki?curid=1085605", "title": "Alfonso Signorini", "text": "Biografia.\nNasce a Milano nel quartiere periferico Affori, secondogenito, dopo la sorella Daniela, di un impiegato e di una casalinga. Qualche anno dopo, la famiglia si trasferisce nel comune limitrofo Cormano. Di carattere solitario e molto studioso, si diploma al Liceo Classico Omero, nel quartiere milanese Bruzzano, e frequenta poi sia Lettere classiche all'Universit\u00e0 Cattolica del Sacro Cuore, che pianoforte al Conservatorio di Musica G. Verdi. Conseguiti laurea e diploma in pianoforte, prosegue gli studi universitari, ottenendo una laurea specialistica in Filologia medievale e umanistica, con tesi su Lorenzo Valla. Diviene insegnante di Italiano, Latino, Greco, Storia e Geografia al Liceo Classico dell'Istituto Leone XIII, a Milano.\nCarriera.\nDopo aver lasciato la professione di insegnante, inizia a collaborare con il quotidiano \"La Provincia di Como\", alle \"brevi\" di cronaca. Entra a \"Panorama\", dove diventa esperto di gossip. Passa da \"Panorama\" a \"Chi\", sempre all'interno del gruppo editoriale Mondadori, dove affianca, come condirettore, Silvana Giacobini, prima, ed Umberto Brindani, poi, fino a diventare, nel 2006, direttore del settimanale.\nIl 23 giugno 2008 diventa direttore di \"TV Sorrisi e Canzoni\", pur mantenendo la direzione di \"Chi\", subentrando a Umberto Brindani. Nello scandalo denominato \"Rubygate\" nel quale pare che Silvio Berlusconi abbia avuto rapporti intimi con una minorenne, Alfonso Signorini sembra aver avuto (stando alle intercettazioni telefoniche) il ruolo di colui che doveva suggerire alla minorenne cosa dire alla carta stampata.\nEsordisce in televisione nel 2002, quando \u00e8 fra gli ospiti fissi della trasmissione della seconda serata di Rai 2 \"Chiambretti c'\u00e8\", condotta, appunto, da Piero Chiambretti. Negli anni successivi \u00e8 ospite, anche fisso, in numerosi programmi, primo fra tutti \"L'isola dei famosi\". Nella stagione televisiva 2005/2006 affianca Paola Perego alla conduzione di \"Verissimo\", programma al quale parteciper\u00e0, sempre come co-conduttore, dall'anno successivo con Silvia Toffanin, il sabato pomeriggio, mentre fa parte del numeroso \"cast\" artistico di \"Scherzi a parte\", il venerd\u00ec sera, partecipando perfino alla confezione di diverse \"candid camera\", e come intervistatore delle vittime degli scherzi in ogni puntata.\nDal 2006 conduce su Radio Monte Carlo il programma \"Alfonso Signorini Show\", in onda dalle 9 alle 10 del mattino insieme a Luisella Berrino. Sempre nel 2006 fa un \"cameo\" nel film \"Commediasexi\", dove interpreta il ruolo di se stesso.\nDal 2008 al 2012 \u00e8 opinionista fisso del \"Grande Fratello\" per cinque edizioni consecutive.\nDurante la trasmissione \"Napoli prima e dopo\", riceve il premio come miglior giornalista e intenditore di musica napoletana. Nel dicembre 2010 debutta come conduttore su Canale 5 con il programma di seconda serata \"Kalisp\u00e9ra!\", ottenendo per la prima volta la conduzione di un programma televisivo senza essere affiancato da altri conduttori. Il programma punta su temi di attualit\u00e0 non disdicendo intermezzi pi\u00f9 leggeri e di svago; Kalisp\u00e9ra ottiene ben presto un notevole successo di pubblico.\nNel 2011 Signorini conduce su Canale 5 un nuovo programma, \"La notte degli chef\" che, a differenza di \"Kalisp\u00e9ra\", non riscuote molto successo. Dal 16 dicembre 2011 Signorini torna a condurre il programma \"Kalisp\u00e9ra!\" su Canale 5. La novit\u00e0 di questa seconda edizione \u00e8 che il programma viene promosso con tre puntate in prima serata. \nAlla fine del 2011 debutta sul grande schermo interpretando se stesso nel cinepanettone \"Vacanze di Natale a Cortina\" con Christian De Sica e Sabrina Ferilli.\nIl 22 agosto 2012 comunica ufficialmente la propria decisione di lasciare \"Verissimo\" per dedicarsi ad altri progetti. Il 14 giugno 2013 viene lanciato il video musicale della canzone \"Alfonso Signorini (eroe nazionale)\" cantata da Fedez, che vede la partecipazione dello stesso Signorini.\nDal 3 luglio al 7 agosto 2013 conduce il programma \"Studio 5\", in onda in prima serata su Canale 5.\nDal 26 gennaio 2015 \u00e8 opinionista fisso, insieme a Mara Venier, nella decima edizione de \"L'isola dei famosi\" con la conduzione di Alessia Marcuzzi, in onda in prima serata su Canale 5.\nIl 9 giugno dello stesso anno, insieme a Rosita Celentano su Rete 4, conduce \"Una Serata Bella per te, Gianni!\", in omaggio a Gianni Bella, facendo l'11,80% di share. Il 13 marzo 2016 conduce, sempre su Rete 4 e sempre con Rosita Celentano, \"Una serata bella per te, Mogol!\", un omaggio al compositore Mogol.\nDall'autunno del 2016 torna ad essere opinionista del reality show \"Grande Fratello\", ma questa volta nella versione VIP.\nDal 14 luglio 2017 conduce il programma \"#Estate\", in onda in seconda serata su Canale 5.\nNella rassegna estiva 2017, cura per la prima volta la regia di un'opera lirica scegliendo \"Turandot\" e aprendo il 63\u00ba Festival Puccini a Torre del Lago. L'opera viene trasmessa il 17 dicembre su Canale 5. L'anno successivo nell'ambito della stessa manifestazione dirige \"La boh\u00e8me\" e di nuovo \"Turandot\". \"La boh\u00e8me\" viene trasmessa il 23 dicembre su Canale 5. Nel 2019 sempre per il Festival Puccini a Torre del Lago dirige ancora \"La boh\u00e8me\". \nNel 2018 diventa nuovamente opinionista del \"Grande Fratello VIP\". Dal 2020 diventa conduttore della quarta edizione, affiancato dagli opinionisti Wanda Nara e Pupo. Nello stesso anno viene riconfermato alla conduzione della quinta edizione, con gli opinionisti Pupo ed Antonella Elia, ex concorrente della precedente edizione. \nNel 2021 viene riconfermato anche alla conduzione della sesta edizione, con le opinioniste Sonia Bruganelli e Adriana Volpe, ex concorrente della quarta edizione.\nVita privata.\nDichiaratamente omosessuale, Signorini \u00e8 il compagno del politico ed imprenditore Paolo Galimberti."}
{"id": "1085607", "revid": "118031", "url": "https://it.wikipedia.org/wiki?curid=1085607", "title": "Giustina Maggio", "text": ""}
{"id": "1085608", "revid": "73560", "url": "https://it.wikipedia.org/wiki?curid=1085608", "title": "Eoq", "text": ""}
{"id": "1085610", "revid": "729019", "url": "https://it.wikipedia.org/wiki?curid=1085610", "title": "Linfoma di Burkitt", "text": "Il linfoma di Burkitt \u00e8 una neoplasia dei linfociti B maturi, che risulta endemico nei Paesi della fascia equatoriale africana. Esiste anche una forma sporadica che si pu\u00f2 osservare in Europa e nelle Americhe. Prende il nome da Denis Parsons Burkitt, un chirurgo che per primo descrisse la malattia mentre lavorava in Africa orientale.\nStoria.\nPrende il nome da Denis Parsons Burkitt, un chirurgo che lavorava in Uganda e per primo lo descrisse nel 1958. Nel 1962 venne incluso nel gruppo dei linfomi maligni e negli anni successivi fu possibile appurare che una parte dei linfomi pediatrici negli Stati Uniti e in Europa erano istologicamente indistinguibili dal linfoma di Burkitt descritto in Africa. Si rese quindi necessario classificare un nuovo gruppo di linfomi, che furono chiamati \"linfomi a piccole cellule non-clivate\". Nel 1976 fu scoperta la traslocazione caratteristica del linfoma di Burkitt, che coinvolge i cromosomi 8 e 14, determinando l'attivazione dell'oncogene cMyc sito sul cromosoma 8.\nClassificazione.\nAttualmente, il linfoma di Burkitt pu\u00f2 essere suddiviso in tre varianti cliniche principali: le varianti endemiche, sporadiche e associate all'immunodeficienza.\nPer morfologia (cio\u00e8 aspetto microscopico) o immunofenotipo, \u00e8 quasi impossibile differenziare queste tre varianti cliniche. Il linfoma di Burkitt associato all'immunodeficienza pu\u00f2 mostrare pi\u00f9 aspetto plasmacetico o pi\u00f9 pleomorfismo, ma queste caratteristiche non sono specifiche.\nEpidemiologia.\nNel linfoma di tipo endemico la patologia \u00e8 strettamente associata al virus di Epstein-Barr (EBV) che venne scoperto proprio studiando la sua distribuzione geografica. \u00c8 stato appurato che il 95% dei tumori dell'Africa Equatoriale porta il genoma di EBV nelle sue cellule mentre questo \u00e8 presente solo nel 20% delle cellule tumorali in Nord America.\nI linfomi sono una patologia relativamente poco frequente e rappresentano circa il 4% di tutte le neoplasie. L'incidenza, in costante incremento negli ultimi decenni, \u00e8 pari a circa 19 casi su 100.000 abitanti nei paesi occidentali e aumenta progressivamente con l'et\u00e0. Solo in Italia ogni anno si registrano circa 12.000 nuovi casi. Il linfoma di Burkitt costituisce solo l'1-2% dei linfomi dell'adulto.\nNon \u00e8 comunque certo se il virus giochi un ruolo eziologico nella patogenesi del linfoma o se predisponga semplicemente al suo sviluppo. Si sa invece che esiste un rischio maggiore di manifestare la malattia in condizioni di immunodeficienza, sia congenita (come nel caso di Atassia-teleangectasia e sindrome di Wiskott-Aldrich) che acquisita (dopo un trapianto o a causa di AIDS). L'esposizione a sostanze tossiche come pesticidi, erbicidi o solventi organici e a radiazioni ionizzanti, sembra essere in grado di favorire lo sviluppo delle patologie linfoproliferative.\nPatogenesi.\nIl linfoma \u00e8 causato dalla traslocazione di un'estremit\u00e0 del cromosoma 8 e di un'estremit\u00e0 del cromosoma 14; il protoncogene cMyc che risiedeva sul cromosoma 8 viene a trovarsi in un contesto cromatinico attivamente trascritto sul cromosoma 14, in una zona subito adiacente alla sequenza enhancer del gene che codifica per le catene pesanti delle IgH; ovvero, privati dei naturali elementi di controllo, cominciano ad essere patologicamente espressi sia l'oncogene - la cui espressione risente del potenziamento dovuto all'enhancer delle IgH - sia il gene delle immunoglobuline IgH; cos\u00ec, la secrezione di questi anticorpi \u00e8 un sintomo della malattia.\nIl linfoma di Burkitt \u00e8 estremamente aggressivo e a rapida crescita ma \u00e8 anche il pi\u00f9 sensibile alle terapie.\nIl quadro clinico di presentazione pi\u00f9 frequente \u00e8 una tumefazione a livello del collo di notevoli dimensioni, prevalentemente a partenza mascellare, meno spesso mandibolare o di entrambe, con possibile disseminazione verso l'alto, fino ad interessare l'orbita. La seconda presentazione in ordine di frequenza \u00e8 la massa \u201cbulky\u201d addominale, che \u00e8 tipica dei bambini: gli organi pi\u00f9 interessati sono i reni, le ovaie, i linfonodi addominali e, in misura minore, il fegato e la milza, i sintomi sono sudorazioni improvvise e molto abbondanti soprattutto notturne; spesso vi \u00e8 versamento addominale (= ascite). La terza presentazione \u00e8 la compromissione a livello del sistema nervoso centrale.\nAll'esame radiografico si osserva un'area radiotrasparente di osteolisi con margini frastagliati e riassorbimento radicolare delle radici dei denti contigui alla lesione osteoclastica. All'esame istologico il linfoma di Burkitt ha un aspetto tipico definito \"a cielo stellato\", costituito da cellule macrofagiche che hanno fagocitato dei detriti cellulari.\nLe cellule tumorali del linfoma di Burkitt in genere esprimono con forza i marcatori del differenziamento delle cellule B (CD20, CD22, CD19) e CD10, e BCL6. Le cellule tumorali sono generalmente negativo per BCL2 e TdT. L'attivit\u00e0 mitotica elevata di linfoma di Burkitt \u00e8 confermata da quasi il 100% delle cellule positive per la colorazione Ki-67\nIl trattamento elettivo di tale affezione patologica \u00e8 la polichemioterapia (ciclofosfamide, doxorubicina, vincristina, metotrexato, citarabina, ifosfamide, etoposide) ad alte dosi associata ad anticorpo monoclonale Rituximab (terapia R-BFM Berlin-Frankfurt-M\u00fcnster che prevede 6 cicli ravvicinati A1-B1-C1, A2-B2-C2, con 8 somministrazione intratecali e con durata totale circa 6 mesi). Il raggiungimento della Remissione Completa (RC) \u00e8 estremamente frequente, solitamente c'\u00e8 un'ottima risposta alle terapie. Le eventuali recidive si manifestano comunemente entro i primi 2 anni dall'ottenimento della prima RC. Il tasso di sopravvivenza dopo 5 anni in RC \u00e8 circa del 75%, ed in molti casi pu\u00f2 essere del 90%."}
{"id": "1085620", "revid": "307923", "url": "https://it.wikipedia.org/wiki?curid=1085620", "title": "Atto solenne di dichiarazione d'indipendenza dell'America Settentrionale", "text": "L'atto solenne di dichiarazione d'indipendenza dell'America Settentrionale \u00e8 il primo documento legale messicano dove si proclama la separazione della Nuova Spagna dalla madre patria Spagnola. Fu firmata il 6 novembre del 1813 dai deputati del Congresso di Chilpancingo, Messico convocato da Jos\u00e9 Mar\u00eda Morelos.\nL'Atto raccoglie alcuni dei principali atti politici contenuti nel Sentimenti della Nazione, documento ideato e scritto da Morelos.\nQuesto documento, segnala che, date le circostanze in Europa, (occupazione della Spagna da parte dell'esercito Napoleonico), l'America recuperava la sua sovranit\u00e0.\nFu firmata da:"}
{"id": "1085624", "revid": "132266", "url": "https://it.wikipedia.org/wiki?curid=1085624", "title": "Bombardamento del Brinks Hotel di Saigon", "text": "Il bombardamento del Brinks Hotel di Saigon fu un attentato terroristico dinamitardo avvenuto la sera della vigilia di Natale del 1964 nella citt\u00e0 asiatica eseguito dai Viet Cong durante la guerra del Vietnam. \nStoria.\nL'attentato fu progettato e realizzato da due agenti Vietcong che ne uscirono indenni e nemmeno si riusc\u00ec a catturarli. Uno di loro, Nguyen Thanh Xuan fu intervistato dallo storico Stanley Karnow dopo la conclusione della guerra e dichiar\u00f2 che l'esplosivo, in tutto circa 90\u00a0kg, era stato posto nel bagagliaio dell'auto da lui guidata. Xuan ed il suo collega avevano ricevuto gli ordini da un contatto inviato direttamente dalla dirigenza comunista nordvietnamita verso la fine di novembre 1964. Avrebbero dovuto mescolarsi nella folla festante fuori dell'hotel. Ottennero uniformi dell'esercito del Vietnam del Sud dal mercato nero di Saigon e Xuan si vest\u00ec come \"chauffeur\" militare, mentre il suo socio si travest\u00ec come ufficiale. Si mescolarono con gli ufficiali sudvietnamiti, copiando le loro maniere, lo stile del linguaggio e perfino il loro stile di fumare. Ottennero poi due automobili e gli esplosivi necessari per il piano.\nInserirono gli esplosivi in una delle automobili, regolando il dispositivo a timer e le parcheggiarono nel garage sito al piano interrato dell'albergo. La bomba scoppi\u00f2 all'ingresso alle 17:45. I due militari statunitensi deceduti furono il tenente colonnello James Robert Hagen(6 maggio 1921 - 24 dicembre 1964), nell'esercito da vent'anni, che spir\u00f2 immediatamente ed il sergente Benjamin Beltra Castaneda (24 gennaio 1924 - 23 gennaio 1965), che mor\u00ec per le ferite riportate nell'attentato solamente un mese pi\u00f9 tardi, il 23 gennaio 1965.\nLe motivazioni.\nUna ricostruzione dichiar\u00f2 che l'esplosione uccise due americani e ne fer\u00ec 58. I comandanti Vietcong avevano progettato l'impresa con due obiettivi in mente. In primo luogo, attaccando un'istituzione americana nel nucleo del capitale, avrebbero dimostrato una capacit\u00e0 di colpire nel Vietnam nel caso gli USA avessero deciso di iniziare incursioni aeree contro il Vietnam del nord. \nLa data fu scelta appositamente: per ottenere maggior rilievo sulla stampa internazionale, si opt\u00f2 per un attentato spettacolare alla vigilia di Natale, quando l'Hotel era gremito di clienti a cena durante la festa natalizia. Il secondo obiettivo era dimostrare al Vietnam del Sud che gli Americani medesimi erano vulnerabili e non avrebbero potuto contare per la loro protezione sull'intervento statunitense.\nReazioni e conseguenze.\nMaxwell Taylor, l'ambasciatore degli Stati Uniti nel Vietnam del sud, il Generale William Westmoreland, a capo dell'esercito degli Stati Uniti nel Vietnam ed altri ufficiali maggiori degli Stati Uniti di Washington e di Saigon invitarono il presidente Lyndon Baines Johnson ad autorizzare i bombardamenti di rappresaglia contro il Vietnam del Nord. Johnson gioc\u00f2 al ribasso, dichiarando che una spirale bellica durante il periodo di Natale sarebbe stata inadeguata poich\u00e9 avrebbe danneggiato il morale pubblico. Perci\u00f2 rimand\u00f2 la reazione alla successiva primavera, autorizzando sia i bombardamenti aerei strategici su obiettivi in territorio nordvietnamiti (alcuni dei quali siti particolarmente e pericolosamente vicini al confine cinese, a 38\u00a0km dalla frontiera), sia lo sbarco di reparti dell'esercito in territorio sudvietnamita. Tale azione fu una delle motivazioni che portarono scalata della guerra in Vietnam, di contro anche i Viet Cong reagirono alla spirale bellica statunitense, incrementando gl'attentati dinamitardi."}
{"id": "1085625", "revid": "1305772", "url": "https://it.wikipedia.org/wiki?curid=1085625", "title": "Se tu mi vedessi ora", "text": "Se tu mi vedessi ora (\"If You Could See Me Now\") \u00e8 il terzo romanzo di Cecelia Ahern.\nTrama.\nIl libro narra la storia di Elizabeth Egan, una donna ordinata, anche fin troppo ordinata, e questo suo ordine e precisione le permettono di mantenere il controllo anche sulle sue emozioni. Oltre a lei c'\u00e8 la sorella, il suo opposto, che le lascia il figlio per andare in giro per il mondo. Elizabeth non si sente di fare da madre e non ha tempo da dedicare al bimbo fino a quando un estraneo si insinua nella sua vita e in quella di Luke (il nipotino) trasformandola totalmente poich\u00e9 \u00e8 un uomo che riesce a farla stare bene, a farla ridere... in poche parole \u00e8 il suo opposto: spontaneo, aperto alle avventure, divertente. Ma c'\u00e8 qualcosa che non va, per Ivan non \u00e8 facile innamorarsi di Elizabeth perch\u00e9 non le ha rivelato una cosa che le spezzerebbe il cuore. Che cosa?\nAdattamento cinematografico.\nNel 2014 esce, per l'emittente tedesca ZDF, il film \"Cecelia Ahern - Mein ganzes halbes lieben\", in Italia trasmesso come \"Cecelia Ahern - Il ponte delle speranze\" e liberamente ispirato al romanzo."}
{"id": "1085626", "revid": "1543377", "url": "https://it.wikipedia.org/wiki?curid=1085626", "title": "Moraldo Rossi", "text": "Biografia.\nAbbandonati gli studi di ingegneria e la passione per il circo, lasci\u00f2 la provincia veneta per recarsi a Roma. Qui conobbe Federico Fellini, di cui fu aiuto regista e dal 1951 al 1959 e grande amico. A lui il regista riminese dedic\u00f2 tre personaggi: il \"Moraldo\" de \"I vitelloni\", il \"Matto\" de \"La strada\" e il protagonista del mai realizzato \"Moraldo in citt\u00e0\". Sua sorella \u00e8 l'attrice Cosetta Greco.\nIn seguito, Moraldo Rossi fu sceneggiatore e regista cinematografico e televisivo, "}
{"id": "1085628", "revid": "1226", "url": "https://it.wikipedia.org/wiki?curid=1085628", "title": "Super Soldato", "text": ""}
{"id": "1085629", "revid": "767487", "url": "https://it.wikipedia.org/wiki?curid=1085629", "title": "About Time (Pennywise)", "text": "About Time \u00e8 il terzo album del gruppo skate punk Pennywise, pubblicato nel 1995 da Epitaph Records. Questo \u00e8 l'ultimo album dove nella formazione \u00e8 ancora presente il bassista Jason Thirsk prima del suo suicidio, avvenuto il 29 luglio 1996."}
{"id": "1085632", "revid": "767487", "url": "https://it.wikipedia.org/wiki?curid=1085632", "title": "Un posto chiamato qui", "text": "Un posto chiamato Qui (\"A Place Called Here\") \u00e8 un romanzo di Cecelia Ahern.\nTrama.\nUna sua compagna di classe scompare nel nulla e cos\u00ec Sandy (la protagonista) ha ormai l'ossessione di perdere cose e persone e per questo rifiuta ogni sorta di legame. Forse \u00e8 proprio questo il motivo per cui ha deciso di dedicare la sua vita alla ricerca delle persone scomparse e dare un po' di speranza ai familiari degli scomparsi. Ma un giorno facendo jogging arriva in un sentiero poco conosciuto ritrovandosi in un luogo magico ma, che al tempo stesso, sembra reale, dove trova tutte le persone scomparse, gli odori persi, i ricordi passati e proprio l\u00ec dimentica di cercare se stessa. Adesso lontana dai suoi affetti vuole disperatamente ritornare indietro e cos\u00ec capisce, che stavolta \u00e8 lei stessa che deve essere cercata."}
{"id": "1085633", "revid": "124265916", "url": "https://it.wikipedia.org/wiki?curid=1085633", "title": "PalaFerraris", "text": "Il palasport Ferraris \u00e8 il palazzetto dello sport di Casale Monferrato. \u00c8 dedicato al politico casalese Paolo Ferraris, scomparso prematuramente nel 1996.\nQui si giocano le partite casalinghe della JB Monferrato, squadra di basket militante in Serie A2, oltre a partite di pallavolo, calcio a 5 e pallamano. Fino al 2020 ospitava le partite di pallacanestro della Junior Casale.\nNell'impianto \u00e8 presente inoltre una piccola palestra, contenente anche una parete di roccia.\nOltre allo sport al PalaFerraris si tengono spettacoli e concerti.\nSituato in Piazzale Azzurri Veterani Casalesi dello Sport, 1 -regione San Bernardino -, \u00e8 raggiungibile dall'autostrada A26, uscita Casale Sud.\nNel corso dell'estate 2011 sono stati effettuati i lavori di ampliamento per permettere il raggiungimento di una capienza adeguata alle norme della Serie A, per un totale di 3510 posti. Dal 2021 ospita le partite casalinghe del Derthona Basket."}
{"id": "1085635", "revid": "1719883", "url": "https://it.wikipedia.org/wiki?curid=1085635", "title": "Sibilla Delfica (Michelangelo)", "text": "La Sibilla Delfica venne affrescata da Michelangelo Buonarroti nel 1508-1510 circa e fa parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. La \"Delfica\" quindi, che si trova nella prima campata a partire dalla porta, fu una delle figure del primo blocco di lavori, concluso nel 1510.\nDescrizione e stile.\nLa \"Sibilla Delfica\" fa parte della serie dei \"Veggenti\", collocati su ampi troni architettonici sui peducci. Ognuno di essi \u00e8 affiancato da un paio di giovani assistenti e sta in un grande scranno marmoreo, tra due plinti con finti altorilievi di putti a coppie, in varie posizioni. Il loro nome \u00e8 scritto (in questo caso ) in tabelle sotto la piattaforma che fa da base al trono, rette da un putto.\nLa Sibilla Delfica sta svolgendo un rotolo a sinistra, col corpo girato in quella direzione e il braccio sinistro alzato, ma il suo sguardo \u00e8 ruotato frontalmente, met\u00e0 in luce e met\u00e0 in ombra, e gli occhi guardano a destra, con un'espressione di sorpresa, quasi a vedere l'avvento del Signore che conferma la profezia.\nL'effetto di movimento, oltre che dalla torsione, \u00e8 amplificato dalle volute del mantello azzurro con cappuccio, foderato di arancio, e dalle pieghe della tunica verde chiaro. Sul volto si vedono ancora le tracce ortogonali incise per disegnare l'ovale della testa e l'altezza degli occhi.\nDietro di lei, a sinistra, si vedono due assistenti, uno che legge un libro e l'altro che lo regge.\nOmaggi.\nIn occasione del quarto centenario della morte di Michelangelo Buonarroti, il 16 giugno 1964, le Poste Vaticane hanno dedicato a questo affresco un francobollo da 30 lire."}
{"id": "1085636", "revid": "124123", "url": "https://it.wikipedia.org/wiki?curid=1085636", "title": "Julian Salomons", "text": "Nel 1853 si trasfer\u00ec a Sydney e l\u00ec inizi\u00f2 a lavorare come \"barrister\". Nel 1870 entr\u00f2 a far parte della \"Law Reform Commission\", undici anni dopo divent\u00f2 \"royal commissioner\". Fece parte pi\u00f9 volte del consiglio legislativo del Nuovo Galles del Sud e fu anche presidente dei giudici della Corte Suprema dello stato."}
{"id": "1085658", "revid": "78273", "url": "https://it.wikipedia.org/wiki?curid=1085658", "title": "Bastioni", "text": ""}
{"id": "1085663", "revid": "767487", "url": "https://it.wikipedia.org/wiki?curid=1085663", "title": "Nouvelle vague (film)", "text": "Nouvelle Vague \u00e8 un film del 1990 diretto da Jean-Luc Godard; tutti i dialoghi e anche le battute di voce \"off \" sono citazioni poetiche e letterarie tratte da vari autori, per citare solo alcuni: Georges Bataille, Raymond Chandler, F\u00ebdor Dostoevskij, William Faulkner, Andr\u00e9 Gide, Ernest Hemingway, Karl Marx, Arthur Rimbaud, Jean-Jacques Rousseau, Arthur Schnitzler, Mary Shelley e soprattutto Dante Alighieri.\nTrama.\nLa visione del film \u00e8 scandita da didascalie in caratteri bianchi su sfondo nero, di solito in latino e talvolta tradotte in francese, che rappresentano una sorta di divisione in brevi capitoli.\n\"Incipit lamentatio\".\nLa contessa Elena Torlato-Favrini si trova da sola alla guida della sua Maserati targata MI su una strada extraurbana, quando nota un vagabondo sotto un albero, che potrebbe essere stato investito da una vettura. Si ferma a soccorrerlo, nota che al collo porta una catenina con un pendaglio a forma di ankh.\n\u00c8 passato qualche tempo; il vagabondo, che si chiama Roger Lennox, sbarbato e rivestito con eleganza, diventa un uomo affascinante; si aggira con aria smarrita nella fabbrica di propriet\u00e0 della contessa italiana, che lo bacia con trasporto.\n\"De rerum natura\".\nElena Torlato-Favrini legge \"la Repubblica\", alterna alla lingua francese qualche frase in italiano e abita in un'enorme casa di campagna in Svizzera, immersa in uno splendido parco in riva al Lago Lemano, nella quale lavorano un giardiniere e la sua famiglia. Gli amici e i conoscenti della contessa non approvano il suo rapporto con Lennox, in particolare l'avvocato Raoul pensa che \u00e8 la prima volta che la donna si fa conquistare a questo modo da un uomo.\n\"Res, non verba\".\nGiunto alla villa insieme alla moglie, Raoul fa a lungo la paternale a Lennox, poi danza davanti a lui insieme a Elena, ostentando confidenza. \u00c8 comunque geloso del rapporto fra la contessa e Roger Lennox, al quale la giovane donna si abbandona come a un amore a lungo atteso.\n\"Ein, zwei, Drei, die Kunst ist Frei\".\nC'\u00e8 un pranzo con molti invitati a casa Torlato-Favrini, sono azionisti della societ\u00e0 della contessa; Raoul e Elena vorrebbero acquisire la Warner, tra i contrari ci sono Joe Lisbona e sua moglie, la scrittrice Dorothy Parker, ma possiedono solo il 3% della propriet\u00e0. Elena sovrintende alla preparazione dei tavoli, molto attenta al silenzio di Roger. Una citazione \"off\" interpreta il suo pensiero: \u00abLe donne amano l'amore, gli uomini amano la solitudine.\u00bb\nRoger Lennox le rimprovera di avere deciso anche il suo destino, e di non prestare attenzione agli altri. Il maggiordomo maltratta brutalmente i camerieri; un'ospite domanda chi conosca Schiller, la cameriera interviene e declama a memoria qualche verso del poeta.\nSono gi\u00e0 otto mesi che la relazione tra Elena e Roger prosegue. I due passeggiano nell'enorme parco tra la villa e il lago; lei parla di lavoro al telefono, lui \u00e8 sempre vestito con abiti di qualit\u00e0, probabilmente glieli sceglie l'amante. Un giorno si imbarcano sul lago in motoscafo, lei dice alla servit\u00f9 che ceneranno dai De Sica, ma ferma l'imbarcazione in mezzo al lago e si tuffa in costume. Lo invita a seguirla, Roger declina perch\u00e9 non sa nuotare. Elena insiste, si insultano, poi gli chiede di aiutarla a salire tendendogli la mano. In realt\u00e0 lo tira gi\u00f9 in acqua, sale sulla barca e non fa nulla per aiutarlo. Roger chiama aiuto, non riesce a stare a galla, poi affonda.\n\"Solo cello and voice\".\n\u00c8 arrivato l'inverno; piove sulla villa, sul parco e sul lago. Raoul intima al maggiordomo di far sparire le scarpe di Roger Lennox.\n\"The long goodbye\".\nLa voce fuori campo di Elena Torlato-Favrini recita versi dalla Divina commedia mentre continua a piovere in riva al lago.\n\"Veni creator\".\nTorna la primavera sul parco.\n\"Je est un autre\".\nRaoul e la moglie arrivano ospiti alla villa, ci sono anche Dorothy Parker e il marito. Raoul viene a sapere da C\u00e9cile, la figlia del giardiniere, che Roger sarebbe tornato: una notte un uomo con le sue fattezze ha bussato alla porta sostenendo di essere Richard, il fratello di Lennox; dopo una lunga discussione la contessa l'ha accettato, ma C\u00e9cile \u00e8 convinta che sia Roger redivivo. Raoul chiede spiegazioni a Elena, lei lamenta di essersi trovata da sola quando lui \u00e8 arrivato, e non sapeva come gestire la situazione.\n\"Ecce homo\".\nRichard ha un carattere molto diverso dal fratello, meno arrendevole e introverso, pi\u00f9 portato per gli affari; cos\u00ec comincia naturalmente a collaborare con i soci di Elena.\n\"Romanza and toccata\".\nI soci di Elena riportano dal Libano sconvolto dalla guerra civile, dove si sono recati per affari, un dipinto: la \"Maja desnuda\" di Goya, acquistata in un caveau di Beirut.\n\"Acta est fabula \u2013 Tout et rien d'autre\".\nRichard ha ormai in mano la gestione di tutti gli affari della Torlato-Favrini, anche Raoul deve rispondere a lui. Una lunga carrellata di macchina mostra dall'esterno gli ambienti della villa di notte, da sinistra a destra, e poi indietro, a mano a mano che le luci si spengono nelle stanze.\n\"Ton serviteur\".\nL'estate arriva precoce, il bel tempo raggiunge il lago e la villa.\n\"Les choses, non les mots\".\nSotto la conduzione di Richard, le attivit\u00e0 economiche vanno a gonfie vele; Elena sembra invece ritirarsi in s\u00e9 stessa, si sente obbligata a amare l'uomo per la sua somiglianza con Roger.\n\"Mourir de ne pas mourir\".\nElena e Richard escono in barca sul lago, lei \u00e8 vestita di tutto punto, lui indossa il costume da bagno sotto l'accappatoio. Sembrano ripetersi al contrario le condizioni dell'annegamento di Roger: Richard si tuffa e la invita a seguirlo, lei resiste. Poi Elena cade in acqua, probabilmente l'ha trascinata lui. Richard risale sulla barca, si asciuga, lei non riesce a mantenersi a galla con indosso i vestiti e le scarpe. Lui sembra pensieroso, sta riflettendo. Quando \u00e8 ormai quasi troppo tardi, si sporge e le afferra la mano.\n\"Omnia vincit amor\".\nElena congeda tutta la servit\u00f9, il giardiniere e la famiglia lasciano la villa. Elena e Richard sembrano vivere un idillio. Si preparano a partire in viaggio con la Maserati; per l'occasione lui indossa un ciondolo, lei lo riconosce: \u00e8 lo stesso che aveva visto al collo di Roger il primo giorno.\n\u00abDunque sei tu?\u00bb gli domanda. \u00abIo sono io e tu sei tu\u00bb \u00e8 la risposta.\nCritica.\nSenza dubbio questo \u00e8 il pi\u00f9 elegiaco tra i film di Godard, con una natura filmata in maniera superba e con uno stile lirico fatto di movimenti di camera fluidi che \u201cscolpiscono\u201d la relazione d'amore tra i protagonisti. Essenziale, armonioso, evita di accostare (come molte delle pellicole dal 1968 in poi) serie di immagini diverse per lavorare sul loro rapporto, e neppure di racconta il fallimento del \u201cfarsi\u201d di un film; ogni immagine possiede pi\u00f9 di un senso e dimensioni con rimandi lontani, che funzionano in modo simile a echi musicali.\nQuesto film tratta dell'amore, tema-chiave godardiano, e delle sue connessioni con altri elementi, quali la piet\u00e0, il potere, la sottomissione. L'obiettivo di Godard \u00e8 quello di realizzare immagini che non siano fini a se stesse, ma che veicolino significati pi\u00f9 profondi, come nella tradizione del formalismo cinematografico sviluppata da Sergej Michajlovi\u010d \u0116jzen\u0161tejn.\nSono presenti anche altri t\u00f2pos cari all'autore come le differenze legate all'appartenenza sociale e il fallimento del sistema di vita occidentale in favore di una rinascita dell'uomo.\nGodard inizia a lavorare a \"Nouvelle Vague\" a partire da maggio 1989, appena terminati i primi due episodi delle sue \"Histoire(s) du cin\u00e9ma\"; non si pu\u00f2 dire che l'idea di fondo sia nuova: gi\u00e0 nel 1964 il regista aveva infatti pensato a un soggetto in cui la moglie, l'attrice Anna Karina, avrebbe dovuto interagire con due uomini recitati da un solo attore. Al momento di realizzare finalmente l'idea, Godard e la produzione (Martin Karmitz e MK2) pensano a Marcello Mastroianni che il registra incontra in un hotel di Parigi. Lavorare con il grande attore italiano stuzzica la fantasia di Godard, ma interviene la rottura con Karmitz al quale Mastroianni \u00e8 legato contrattualmente e non se ne fa nulla.\nAccantonato anche il progetto di un film sulla Nona sinfonia di Beethoven, nel quale il ruolo del musicista avrebbe dovuto essere interpretato dal cantautore L\u00e9o Ferr\u00e9, Godard torna a lavorare con il produttore Alain Sarde e ridiventa attuale il progetto del film con un solo attore per due diversi ruoli. La sceneggiatura consiste di solo cinque pagine dattilografate, nelle quali per\u00f2 c'\u00e8 gi\u00e0 tutto il film. \u00c8 Sarde che pensa a Alain Delon per il ruolo del protagonista maschile: l'attore si sente stretto nel ruolo di \"flic\" che si trova cucito addosso, e vede come un'imperdibile occasione di rilancio lavorare con Jean-Luc Godard. Attore e registra si incontrano all'inizio di giugno 1989. Se il primo vede un'occasione di riscatto fuori dal cinema commerciale, il secondo coltiva idee proprie: gli interessa utilizzare Delon soprattutto in quanto volto conosciuto, il corpo di un uomo invecchiato con dignit\u00e0, un attore francese degli anni sessanta negletto dalla Nouvelle Vague.\nCome ogni attore che si rispetti prima di accettare un ruolo, Delon pretende una sceneggiatura, ma \u00e8 noto che Godard lavora a istinto, giorno per giorno sul set; per\u00f2 siccome ci tiene a averlo nel film, gli consegna una compilazione di testi letterari collezionati dal suo assistente Herv\u00e9 Duhamel, trovati tra i pi\u00f9 disparati autori di tutto il mondo; \u00e8 per questa ragione che tutti i dialoghi e le voci off del film sono citazioni letterarie; ma sono talmente mescolate e rimaneggiate che lo stesso Godard ammette di non essere in grado di riconoscerle.\nLe riprese iniziano il 4 settembre 1989 in una propriet\u00e0 sul lago Lemano, in Svizzera, a pochi chilometri dalla casa di Godard che si trova a Rolle; la grande villa signorile ricorda moltissimo la magione dove il regista pass\u00f2 la propria infanzia, a Anthy sulla sponda opposta dello stesso lago. La fabbrica che appare in alcune delle prime scene si trova alla periferia di Ginevra: \u00e8 qui che Godard orchestra un vero pezzo di virtuosismo cinematografico, una scena di carrellata di complessit\u00e0 inaudita, che oltre a Delon comprende altri otto attori che entrano e escono di scena mentre la macchina da presa si muove lateralmente; il tutto per solo tre ore di lavoro.\nLa colonna sonora.\nIl prodotto finale ha l'aspetto di un lungo, magnifico videoclip, una sapiente tessitura di musica, dialoghi e suoni (senza contare la voce \"off\") che si incastrano con precisione ineguagliabile. Per costruire questo effetto, Godard si avvale della collaborazione di Manfred Eicher, fondatore dell'etichetta musicale ECM di Monaco di Baviera, che \u00e8 anche la casa editrice che pubblica la colonna sonora del film. Eicher ammette di avere sempre avuto come fonte d'ispirazione la colonna sonora di \"Questa \u00e8 la mia vita\"; nel 1988 invia al regista della musica tratta dal proprio catalogo (Arvo P\u00e4rt e David Darling) che intrigano immediatamente Godard. Dopo una visita agli studi di registrazione, Eicher \u00e8 invitato a lavorare alla colonna sonora di \"Nouvelle Vague\" e in questo modo si inaugura una collaborazione tra i due artisti che durer\u00e0 oltre 15 anni, e che raggiunger\u00e0 il culmine con Germania nove zero. Particolarmente saldo \u00e8 il rapporto con il compositore estone Arvo P\u00e4rt, che al tempo vive a Oslo, la cui musica entrer\u00e0 spesso nei film di Godard.\nLa colonna sonora di \"Nouvelle Vague\", pubblicata in un doppio CD ECM con il numero di catalogo 1600, comprende non solo le musiche, ma anche i dialoghi e i suoni del film di Godard. Questo l'elenco dei brani musicali:"}
{"id": "1085669", "revid": "287204", "url": "https://it.wikipedia.org/wiki?curid=1085669", "title": "Griswold", "text": ""}
{"id": "1085672", "revid": "217591", "url": "https://it.wikipedia.org/wiki?curid=1085672", "title": "Alt\u00f6tting", "text": "Alt\u00f6tting (in bavarese \"Oid\u00e4ding\") \u00e8 una citt\u00e0 della Baviera in Germania. \u00c8 il capoluogo del circondario di Alt\u00f6tting.\nAlt\u00f6tting ha acquisito notoriet\u00e0 perch\u00e9 in un paese vicino, Marktl am Inn, \u00e8 nato Papa Benedetto XVI.\nStoria.\nCome parte del Ducato palatino, Alt\u00f6tting fu donata dal Duca Tassilo III di Baviera alla diocesi di Salisburgo nel 748 o nel 754. Al termine della prima fase di governo della Baviera unita, all'arrivo dei Carolingi nel 788 la citt\u00e0 divenne protettorato reale. Documenti dell'Imperatore Ludovico il Pio gi\u00e0 riportano l'esistenza di una cappella di ragione reale dedicata alla Madonna.\nLa costruzione \u00e8 ancora oggi esistente e viene denominata appunto \"Gnadenkapelle\" (Cappella delle Grazie) e risulta essere una delle poche chiese in stile carolingio rimaste intatte in Germania; essa accoglie ancora oggi molti dei cuori dei membri della famiglia Wittelsbach, che govern\u00f2 la Baviera per molto tempo nel corso della sua storia.\nIl Re Carlo, don\u00f2 inoltre tra l'876 e l'877 ad Alt\u00f6tting un monastero, al quale annesse la cappella e l'attuale chiesa parrocchiale dei Santi Filippo e Giacomo, originariamente dedicata ai santi Massimiliano e Felicita.\nNel 1180 la citt\u00e0 pass\u00f2 ai Wittelsbach assieme al Ducato di Baviera. Fu probabilmente quindi la famiglia regnante bavarese a dare inizio alla tradizione religiosa della zona, che dal 1231 si garant\u00ec la presenza di un Prevosto nominato dall'Arcivescovo di Salisburgo, riservando al regnante il diritto di proporre un candidato ad ogni nuova elezione. Nel 1228 iniziarono i lavori per la costruzione della nuova chiesa parrocchiale che vennero terminati nel 1245, quando la chiesa venne nominata Basilica Romana, posta sotto la gestione dei monaci agostiniani che qui avevano trovato sede. Nel 1382 il numero dei canonici presenti al servizio della prepositurale venne ridotto da 12 a 8 e negli anni successivi venne rinnovato lo statuto che un\u00ec al Prevostato di Alt\u00f6tting anche le parrocchie di Kastl e Unterneukirchen sotto la giurisdizione del Prevosto locale. A queste si aggiunsero anche le chiese dei castelli di Perach e Eggenfelden (1401) e le chiese parrocchiali di Alzgern, Hirschhorn (1401), Oberaichbach (1424) e Rogglfing. Nel 1491 il Papa consent\u00ec anche al Prevosto di Alt\u00f6tting di celebrare nella Cattedrale di Salisburgo.\nSecondo la tradizione nella Cappella delle Grazie si verificarono eventi miracolosi, e Alt\u00f6tting divenne una notevole meta di pellegrinaggio e tale viene definito sin dal 1499, quando iniziarono i lavori per la costruzione di una nuova chiesa parrocchiale, pi\u00f9 grande, per ospitare il sempre crescente numero di pellegrini, lavori che si conclusero nel 1510. Nel 1571 il Prevosto fond\u00f2 le prime scuole del paese e organizz\u00f2 nuove occasioni di studio, facendo divenire Alt\u00f6tting un centro culturale non indifferente, soprattutto per lo studio della lingua latina.\nIl luogo divenne sede di numerosi ordini che continuarono l'operato dei monaci agostiniani che abbandonarono la sede nel 1591, venendo sostituiti dai Gesuiti, che vi rimasero sino alla soppressione dell'ordine nel 1773. Continuarono poi l'opera i Francescani (1773-1803), i Cappuccini (1803-1844) i Redentoristi (1844-1873) e nuovamente i Cappuccini dal 1873.\nL'attuale basilica di Sant'Anna venne progettata in stile neobarocco dall'architetto Johann Baptist Schott e la sua costruzione venne finanziata con una raccolta di offerte condotta in tutta la Baviera. In due anni e mezzo la costruzione fu completata e la basilica venne consacrata il 13 ottobre 1912 dal vescovo di Passau.\nI conflitti militari tra Baviera, Austria e Salisburgo pesarono profondamente sulle sorti della citt\u00e0 e la successiva storia di Alt\u00f6tting segu\u00ec il corso di quella della Germania meridionale."}
{"id": "1085673", "revid": "287204", "url": "https://it.wikipedia.org/wiki?curid=1085673", "title": "Lucio Apuleio Saturnino", "text": "Biografia.\nOrigini, questura e primo tribunato.\nMembro della \"gens Apuleia\", fu nipote dell'Apuleio Saturnino pretore nel 166 a.C.\nNel 104 a.C., Saturnino fu questore, con l'incarico di sovraintendere all'importazione di grano a Ostia. In quel periodo vi era scarsit\u00e0 di grano e il senato ritenne che Saturnino non si impegnasse abbastanza per procurarne maggiori quantit\u00e0: egli venne allora destituito dalla carica, sebbene non gli venisse mossa alcuna accusa. Al suo posto fu nominato Marco Emilio Scauro, uno dei capi degli \"Optimates\", gli aristocratici: l'ingiustizia subita fece passare Saturnino con decisione ai \"Populares\", dove strinse forti legami con Gaio Mario e i suoi sostenitori.\nSaturnino, che si era guadagnato il sostegno di molti, venne eletto tribuno della plebe per il 102 a.C. Non si sa molto della sua politica, ma di sicuro si guadagn\u00f2 l'inimicizia di Quinto Cecilio Metello Numidico, che, in qualit\u00e0 di censore, lo avrebbe espulso dal Senato con l'accusa di immoralit\u00e0, se non fosse stato per l'opposizione del proprio collega.\nProcesso.\nIl legame di Saturnino e Mario venne rafforzato dall'avere un nemico in comune, Metello Numidico: i due decisero di prendere il potere facendo eleggere per l'anno 100 a.C. Mario al consolato, Saturnino al tribunato per la seconda volta e Gaio Servilio Glaucia, il miglior demagogo assieme a Saturnino, alla pretura. Se tutti e tre fossero stati in grado di vincere le proprie elezioni, si sarebbero trovati con il potere necessario a mandare in rovina Metello Numidico e a mettere in difficolt\u00e0 il partito degli aristocratici.\nNel 101 a.C., prima della convocazione dei comizi per le elezioni, Saturnino rischi\u00f2 di finire estromesso dalla competizione elettorale a causa di un procedimento giudiziario portato avanti dal senato. Accadde infatti che giunsero a Roma gli ambasciatori di Mitridate VI, re del Ponto, con ingenti somme di denaro destinate a corrompere i pi\u00f9 eminenti senatori. Giunto a conoscenza delle transazioni, Saturnino accus\u00f2 pubblicamente i senatori e insult\u00f2 gli ambasciatori, che si lamentarono per la violazione della propria inviolabilit\u00e0.\nIl senato colse al volo l'occasione e mise sotto processo Saturnino: poich\u00e9 l'accusa doveva essere verificata da una corte composta da soli senatori, erano certi che Saturnino sarebbe stato condannato. Il giorno dell'udienza, per\u00f2, Saturnino riusc\u00ec a sollevare il popolo in suo favore e costrinse i giudici, impauriti dalla plebe, a dichiararlo innocente.\nSecondo tribunato.\nSubito dopo il processo ebbero luogo i comizi elettorali, nei quali vennero eletti Mario e Glaucia, ma non Saturnino. Come tribuno della plebe venne infatti eletto Appio Nonio, che durante la campagna elettorale aveva violentemente attaccato Saturnino e Glaucia. Accadde per\u00f2 che durante la notte seguente alle elezioni, Nonio venne assassinato da sostenitori di Saturnino, il quale il giorno dopo venne eletto tribuno in sostituzione di Nonio, di mattina presto, prima che il Foro Romano fosse di nuovo affollato.\nIl suo primo provvedimento di rilievo fu una legge agraria che prevedeva la distribuzione delle terre della Gallia che erano state occupate dai Cimbri, recentemente sconfitti da Mario. Una clausola di questa legge obbligava ogni senatore a giurare di farla rispettare entro cinque giorni dalla sua promulgazione, pena l'espulsione dal senato e una pesante ammenda: la causa era stata inserita per mettere in difficolt\u00e0 Metello, il quale non aveva intenzione di far rispettare questa legge.\nMario si present\u00f2 davanti al Senato dichiarando di non aver intenzione di giurare: quando per\u00f2 i senatori furono riuniti nel Foro per il giuramento, non esit\u00f2 a farlo immediatamente. Metello, che invece rimase saldo nella sua idea di non giurare, fu espulso dal Senato; Saturnino fece anche passare una legge che lo mandasse in esilio, cui Metello si sottomise senza resistere e impedendo ai propri sostenitori di opporsi.\nTra i provvedimenti di Saturnino vi furono una \"lex frumentaria\", in base alla quale la Repubblica doveva vendere il grano alla gente al prezzo di cinque sesti di asse al moggio, e una \"lex coloniaria\" che promuoveva la fondazione di colonie in Sicilia, Acaia e Macedonia: entrambe le leggi furono molto popolari, garantendo il sostegno della plebe per le elezioni dell'anno successivo.\nMorte.\nAlle successive elezioni, Saturnino si candid\u00f2 e vinse, divenendo tribuno per la terza volta, assieme a un certo Lucio Equizio, uno schiavo fuggitivo che si era spacciato per figlio naturale di Tiberio Sempronio Gracco, l'eroe della plebe romana.\nGlaucia invece si candid\u00f2 per il consolato, avendo come avversari Marco Antonio Oratore, che era certo di vincere, e Gaio Memmio, col quale si doveva confrontare Glaucia: quando fu chiaro che Memmio avrebbe vinto, Glaucia e Saturnino assoldarono alcuni balordi e lo fecero uccidere pubblicamente, durante i comizi. La reazione della gente fu veemente: il Senato, sentendosi forte e appoggiato, dichiar\u00f2 Saturnino e Glaucia nemici pubblici, ordinando (tramite un \"senatus consultum ultimum\") ai consoli di catturarli.\nMario fece il possibile per evitare di danneggiare i propri alleati, ma in quanto console non pot\u00e9 esimersi dall'intervenire. Saturnino e Glaucia fuggirono sul Campidoglio, ma i sostenitori del Senato tagliarono le condutture che fornivano acqua ai fuggitivi, i quali si arresero a Mario, appena sopraggiunto. Il console mise in salvo i due alleati nella \"Curia Hostilia\", ma la folla inferocita, salita sul tetto del Senato, ne rimosse le tegole e, con un fitto lancio, colp\u00ec Saturnino e i suoi fino a farli morire. Glaucia, che si era rifugiato in una casa vicina, fu scovato, trascinato fuori e ucciso sulla strada."}
{"id": "1085675", "revid": "48479", "url": "https://it.wikipedia.org/wiki?curid=1085675", "title": "Forum Internazionale sul Daodejing 2007", "text": ""}
{"id": "1085677", "revid": "1718925", "url": "https://it.wikipedia.org/wiki?curid=1085677", "title": "Lucia Mondella", "text": "Lucia Mondella \u00e8 la protagonista femminile del romanzo storico \"I Promessi Sposi\" di Alessandro Manzoni.\nIl II capitolo del romanzo fornisce un breve ritratto fisico di Lucia Mondella:\nDescrizione.\nLa figura della giovane, operaia in una filanda lombarda del Seicento, rappresenta l'aspetto pi\u00f9 puro e semplice della societ\u00e0 contadina dell'epoca; quello della fanciulla non \u00e8 un personaggio tipo, ma ha un ritratto psicologico proprio e ben definito, delineato dall'autore per mezzo di brevi cenni fisici: la sua \u00e8 una bellezza non eccezionale, ma modesta e segnata dalla povert\u00e0. Nata e cresciuta nel medesimo paesino di Renzo, la protagonista crescer\u00e0 educata dalla madre Agnese ed orfana di padre; seppur dalle umili origini vivr\u00e0 in condizioni economiche e sociali agiate e lavorer\u00e0 come tessitrice, fino a pochi giorni prima delle sue nozze.\nInnamorata e promessa al buon Renzo, dovr\u00e0 per\u00f2 affrontare un'infelice impresa per sfuggire alle pericolose attenzioni che il nobilotto prepotente del paese, don Rodrigo, nutre nei suoi confronti. Lucia rappresenta la forma pi\u00f9 pura e sincera di religiosit\u00e0, ella affronter\u00e0 ogni avvenimento con una costante fiducia nella \"divina provvidenza\" e sapr\u00e0 consolare, a volte anche indirettamente, l'animo impetuoso di Renzo. \"Il Signore c'\u00e8 anche per i poveri; e come volete che ci aiuti se facciamo del male?\".\nEsistono in lei sentimento religioso e sentimento amoroso e vive il dramma della coscienza tra imperativo della legge morale e la sua concreta applicazione. L'amore di Lucia non vive attraverso dichiarazioni o effusioni ma affidato ad un'intimit\u00e0 gelosa, confinato in una zona di pudore che lo rende profondamente suggestivo e intensamente originale. In lei, la fede ha creato una sensibilit\u00e0 pi\u00f9 alta ed una superiore gentilezza di affetti: ella \u00e8 creatura che non sembra di questa terra, e pur rimane una contadina, con il suo modo di sentire semplice e quadrato, ben circoscritto in una precisa determinazione di tempo e di luoghi e di educazione. Spinta da un grande rispetto nei confronti del fidanzato e della madre Agnese, la giovane accetter\u00e0 di prestarsi - seppur malvolentieri - al piano ordito, ma non riuscito, del \"matrimonio a sorpresa\" che caratterizzer\u00e0 la famosa \u00abnotte degl'imbrogli\u00bb, momento di grande tensione nel romanzo, trattato da Manzoni anche con un forte tono ironico.\nMa Lucia sapr\u00e0 anche adoperare delle piccole astuzie, favorendo spesso alcuni momenti del romanzo: ad esempio fornir\u00e0 una gran quantit\u00e0 di noci a fra Galdino in cambio della sua solerzia nel chiamare padre Cristoforo; \u00e8 inoltre importante il suo ruolo nel dialogo con la monaca di Monza la quale, prendendola in simpatia, le offrir\u00e0 la propria protezione. Ma fondamentale sar\u00e0 l'atteggiamento della protagonista nel momento in cui l'Innominato sar\u00e0 pi\u00f9 propenso ad ascoltare la sua coscienza; Lucia sapr\u00e0 trovare le parole necessarie per ammorbidire il cuore di quell'uomo ormai gi\u00e0 pentito. Nel colloquio nel castello dell'Innominato dimostra come la vittima, nell'atto stesso di arrendersi disarmata, afferma la sua sicurezza e vigoria spirituale, \"disarmando\" a sua volta il truce Innominato.\nLucia \u00e8 una donna che parla il suo linguaggio consueto, che \u00e8 il linguaggio della fede: \"Dio perdona tante cose per un'opera di misericordia\". Accennando alla possibile fraternit\u00e0 del suo destino e di quello dell'Innominato, attua la riconciliazione del suo carnefice, che cede, ma combattendo. Le vicissitudini della giovane non finiranno per\u00f2 con la sua liberazione e il ricongiungimento a Renzo, Lucia infatti non vorr\u00e0 pi\u00f9 sposarlo a causa di un voto fatto precedentemente e solo il provvidenziale aiuto di fra Cristoforo sbloccher\u00e0 la situazione."}
{"id": "1085678", "revid": "125939213", "url": "https://it.wikipedia.org/wiki?curid=1085678", "title": "Carla Benedetti", "text": "Biografia.\nInsegna Letteratura Italiana moderna e contemporanea all'Universit\u00e0 di Pisa. Ha conseguito, sotto la guida di G\u00e9rard Genette, il dottorato in semiologia della letteratura presso l'\u00c9cole des Hautes \u00c9tudes en Sciences Sociales di Parigi nel 1984. \u00c8 stata fellow dell'Italian Academy alla Columbia University e ha insegnato Teoria della Letteratura alla Universit\u00e0 di New York, alla Universit\u00e0 di Chicago e alla Universit\u00e0 di Berkeley\n\u00c8 autrice di saggi e monografie sulla narrativa italiana e francese, la teoria della letteratura, la filosofia del linguaggio e la teoria dei sistemi.\nIl suo libro \"Pasolini contro Calvino\" (1998) suscit\u00f2 un acceso dibattito sulle pagine culturali . Con \"Il tradimento dei critici\" (2002) ha denunciato le \"ideologie terminali\" che, secondo l'autrice, hanno paralizzato la critica e il pensiero critico contemporaneo, ritraendo diverse tipologie di critici \"mediatori\". Anche dalla pubblicazione di questo saggio sono sorte polemiche, sfociate anche in una querela per diffamazione da parte di Walter Pedull\u00e0, ex presidente della Rai, chiamato in causa in un capitolo del libro che racconta e analizza le dichiarazioni pubbliche di molti intellettuali italiani nei confronti delle dimissioni di Mario Martone dalla direzione del Teatro di Roma. Il Tribunale di Torino respinse la richiesta di Pedull\u00e0 avendo Benedetti esercitato \"il diritto di critica\"\nIl suo libro, \"Disumane lettere\" (2011), lancia una sfida inconsueta alla cultura del nostro tempo: \"In pochi decenni il pianeta andr\u00e0 incontro a un collasso - a meno che non si inverta la rotta, avvertono gli scienziati. E la cultura umanistica? Che cosa ha da proporre al genere umano in una situazione simile?\"\nCoordina il \"Cantiere umanistico dell'Antropocene\" presso il DIpartimento di Filologia, letteratura e linguistica dell'Univesit\u00e0 di Pisa\n\u00c8 stata tra i fondatori di \"Nazione Indiana\" e poi della rivista on line e su carta \"Il primo amore\". Ha tenuto la rubrica \"Il romanzo\" sul settimanale \"l'Espresso\". Collabora al quotidiano \"Domani\"."}
{"id": "1085681", "revid": "600229", "url": "https://it.wikipedia.org/wiki?curid=1085681", "title": "Orchestra filarmonica", "text": ""}
{"id": "1085685", "revid": "122884", "url": "https://it.wikipedia.org/wiki?curid=1085685", "title": "Pala Ferraris", "text": ""}
{"id": "1085687", "revid": "122884", "url": "https://it.wikipedia.org/wiki?curid=1085687", "title": "Palasport Casale Monferrato", "text": ""}
{"id": "1085691", "revid": "117597694", "url": "https://it.wikipedia.org/wiki?curid=1085691", "title": "Costituzione della Romania", "text": "La Costituzione della Romania (\"Constitu\u021bia Rom\u00e2niei\") \u00e8 la legge fondamentale che stabilisce la struttura del governo della Romania, i diritti e i doveri dei cittadini e l'iter per l'approvazione delle leggi. Sta alla base della legittimit\u00e0 del governo della Romania.\nLa Costituzione \u00e8 stata modificata recentemente con un referendum nazionale tenutosi il 18 e 19 ottobre 2003. La modifica costituzionale, entrata in vigore il 29 ottobre 2003, ha recato alcune importanti modifiche alla struttura della Carta fondamentale.\nStruttura.\nLa Costituzione del 1991, rivista nel 2003, consta di 156 articoli, divisi in otto sezioni principali, detti \"titoli\":\nStoria.\nIl \"Regulamentul Organic\", votato dalle rispettive Assemblee di Moldavia e Vallachia sotto l'occupazione della Russia imperiale nel 1831-1832, fu la prima legge organica che assegn\u00f2 una Costituzione ai Principati danubiani. Rimase in vigore fino al 1858, quando la guerra di Crimea rimosse le due nazioni dall'influenza russa e conferm\u00f2 il dominio di diverse potenze europee con il Trattato di Parigi. La Convenzione di Parigi del 1858 rimase il documento essenziale fino all'elezione di Alexandru Ioan Cuza come \"Domnitor\" sulle due nazioni unite, ma fu sostituita dalla legge emessa da Cuza, intitolata \"Statutul dezvolt\u0103tor al Conven\u0163iei de la Paris\" (\"Statuto che espande la Convenzione di Parigi\") nel 1864.\nLa prima costituzione dei Principati uniti (in seguito Regno) di Romania fu adottata il 1\u00ba luglio 1866. Dopo l'espansione del territorio nazionale nel 1918, fu approvata una nuova Costituzione il 29 marzo 1923, invalidata dal re Carlo II quando nel 1938 afferm\u00f2 il suo regime autoritario contro il Fronte di Rinascita Nazionale: la nuova costituzione aveva uno stampo corporatista. Questo documento fu annullato nel 1940 con il governo dello Stato Nazionale Legionario. Dopo la dittatura di Ion Antonescu, terminata nel 1944, fu rimessa in vigore la costituzione del 1923.\nLa nuova costituzione della Romania comunista fu adottata nel 1948, seguendo il modello sovietico, con varianti che apparvero nella costituzione del 1952 e del 1965 (la prima delle quali affermava la costruzione del socialismo e la seconda che affermava la vittoria del socialismo). Lo stato mut\u00f2 da repubblica popolare a stato socialista. Il regime comunista cadde a seguito della rivoluzione rumena del 1989 e gran parte della Costituzione della Repubblica Socialista di Romania del 1965 fu sospesa, anche se alcune parti rimasero in vigore fino all'adozione della nuova Carta costituzionale.\nTesto originario del 1991.\nLa Costituzione rumena del 1991 fu redatta da una commissione di parlamentari e specialisti di diritto costituzionale ed \u00e8 stata poi approvata dal Parlamento, riunito come assemblea costituente, con 414 voti favorevoli e 95 contrari il 21 novembre 1991, pubblicato lo stesso giorno sul \"Monitorul Oficial\"; ed \u00e8 stata approvata mediante il referendum costituzionale dell'8 dicembre 1991, con un voto favorevole del 77,3% degli elettori.\nLa Costituzione del 1991 conteneva 7 titoli e 152 articoli. La Romania \u00e8 definita come \"Stato nazionale, sovrano, indipendente, indipendente, unitario e indivisibile\". La forma di governo \u00e8 una repubblica, guidata da un presidente che ha un mandato quinquennale ed \u00e8 eleggibile per un secondo mandato; egli rappresenta lo Stato rumeno nelle relazioni interne ed esterne, assicura l'obbedienza alla costituzione e il corretto funzionamento delle istituzioni statali, ed \u00e8 il garante dell'indipendenza, dell'unit\u00e0 e dell'integrit\u00e0 dello stato. Il Parlamento \u00e8 \"l'organo supremo rappresentativo del popolo rumeno e l'unica autorit\u00e0 legislativa\", \u00e8 bicamerale (Camera dei deputati e Senato) ed \u00e8 eletto per quattro anni. Dopo che il Primo ministro \u00e8 stato nominato dal presidente, il Parlamento convalida la composizione e il programma del governo e pu\u00f2 destituire il governo a seguito di una mozione di sfiducia. La costituzione prevede i diritti civili e le libert\u00e0 fondamentali e crea l'ufficio del difensore civico rumeno per garantire il rispetto di tali diritti e libert\u00e0.\nReferendum costituzionale del 2003.\nLe modifiche alla Costituzione del 1991 furono approvate dal Parlamento della Romania e furono adottate con un referendum costituzionale tenutosi il 18 e 19 ottobre 2003. Il 55,7% degli aventi diritto si rec\u00f2 a votare e l'89,7% dei votanti deliber\u00f2 in favore delle modifiche. Il nuovo testo della Costituzione entr\u00f2 in vigore il 29 ottobre 2003.\nPi\u00f9 della met\u00e0 degli articoli fu sottoposto a modifica. I pi\u00f9 importanti cambiamenti riguardarono:\nIl referendum del 2003 \u00e8 stato contestato da alcune organizzazioni non governative e dalla stampa, a causa delle informazioni non veritiere fornite al pubblico e per l'utilizzo di fondi pubblici per la campagna a favore del \"S\u00ec\". Ad esempio, il numero di voti crebbe del 20% nelle ultime 5 ore dell'apertura dei seggi e il comitato elettorale attribu\u00ec questo evento alle stazioni mobili per il voto distribuite nei luoghi pubblici pi\u00f9 frequentati.\nReferendum costituzionale del 2018.\nIl 6 e 7 ottobre 2018 si \u00e8 svolto il secondo referendum costituzionale, al fine di proporre la modifica dell'articolo 48 della Costituzione, che stabilisce che la famiglia si fonda sul matrimonio liberamente concordato tra \"i coniugi\", con la possibilit\u00e0 di contrarre matrimonio solo da parte di \"un uomo e una donna\", rendendo cos\u00ec illegali il matrimonio tra persone dello stesso sesso e la poligamia. Con un'affluenza del 21,1% non \u00e8 stato raggiunto il \"quorum\"."}
{"id": "1085693", "revid": "453768", "url": "https://it.wikipedia.org/wiki?curid=1085693", "title": "Monte Circeo", "text": "Il Monte Circeo si erge sul Mar Tirreno centrale costituendo il promontorio omonimo, estrema propaggine meridionale della provincia di Latina. Insieme al promontorio di Gaeta, a Capo Miseno, all'Isola d'Ischia e all'arcipelago ponziano racchiude le acque e segna il confine del golfo di Gaeta. \u00c8 composto prevalentemente da marne e arenarie del Paleogene e da calcari del Giurassico inferiore. Intorno ad esso, compreso un tratto delle acque marine costiere, si sviluppa il parco nazionale del Circeo, uno dei parchi storici italiani. \nDescrizione.\nTra le cime principali la pi\u00f9 alta \u00e8 il \"Picco di Circe\" (541 m s.l.m.), raggiungibile a piedi mediante una ascensione di media difficolt\u00e0 della durata di circa 4 h 30 min tra andata e ritorno con partenza da Torre Paola, a Sabaudia. Circondato dalla pianura pontina che prima della bonifica era una vasta area paludosa, \u00e8 plausibile che un tempo fosse completamente circondato dalle acque. Oggi chiude, con Torre Paola, i 20\u00a0km di spiaggia che da Sabaudia raggiunge la Marina di Latina, per poi riaprirsi in prossimit\u00e0 del porto turistico di San Felice Circeo. In condizioni di buona visibilit\u00e0, \u00e8 possibile scorgere all'orizzonte il Vesuvio.\nSulle sue pendici sono sorti diversi insediamenti storici, di cui sopravvivono i resti di \"Circeii\" (acropoli e mura megalitiche), nonch\u00e9 il centro storico di San Felice Circeo. Numerose anche le grotte, tra le quali la Grotta Guattari (accessibile con permesso speciale) dove nel 1939 Alberto Carlo Blanc, paleontologo, vi rinvenne uno dei primi resti fossili dell'Uomo di Neanderthal.\nSecondo la tradizione, con la sua nave, Ulisse sarebbe entrato in quella che oggi si chiama Cala dei Pescatori, sul lago di Paola, per poi rimanere vittima delle mal\u00ece della Maga Circe il cui profilo sarebbe oggi ancora visibile nella sagoma della montagna. Nell'Odissea si pu\u00f2 infatti leggere: "}
{"id": "1085694", "revid": "339392", "url": "https://it.wikipedia.org/wiki?curid=1085694", "title": "NSB Rieti", "text": ""}
{"id": "1085695", "revid": "729019", "url": "https://it.wikipedia.org/wiki?curid=1085695", "title": "Royal Brunei Navy", "text": "La Royal Brunei Navy (malese: \"Tentera Laut Diraja Brunei\", TLDB abbreviato) \u00e8 la forza navale della difesa del Brunei. \u00c8 una piccola forza ma relativamente ben attrezzata di cui la responsabilit\u00e0 principale \u00e8 difendere le acque di Brunei contro l'attacco portato da forze esterne.\nLa Royal Brunei Navy \u00e8 stata fondata il 14 giugno 1965, la seconda unit\u00e0 militare di Brunei. La RBN ha base in Muara. La Royal Brunei Navy \u00e8 stata comandata da Joharie bin Hj Metussin dal 14 giugno 2002."}
{"id": "1085697", "revid": "161973", "url": "https://it.wikipedia.org/wiki?curid=1085697", "title": "Brunei Darrussalam", "text": ""}
{"id": "1085698", "revid": "122817516", "url": "https://it.wikipedia.org/wiki?curid=1085698", "title": "Filarmonica di Torino", "text": "L'Orchestra Filarmonica di Torino (OFT) \u00e8 nata nell'aprile 1992 e da allora realizza a Torino una propria stagione concertistica, concepita in modo che ogni concerto sia un evento speciale sviluppato attorno ad uno specifico tema. L\u2019attivit\u00e0 dell\u2019Orchestra Filarmonica di Torino ha visto la realizzazione di numerose collaborazioni con prestigiosi direttori e solisti, che sempre riconoscono in OFT un ambiente musicale ricco di spunti e di energia propositiva. \nDal 2016, Direttore Musicale dell\u2019Orchestra Filarmonica di Torino \u00e8 Giampaolo Pretto, a cui vengono affidate le sfide musicali pi\u00f9 impegnative. Negli ultimi anni, l\u2019Orchestra Filarmonica di Torino ha inoltre collaborato con direttori quali Alessandro Cadario, Federico Maria Sardelli, Zahia Ziouani, Tito Ceccherini, Alexander Mayer, Daniele Rustioni, Filippo Maria Bressan, Benjamin Bayl, Nathan Brock, Marco Angius e con solisti di fama internazionale tra i quali Nikolaj Znaider, Marco Rizzi, Massimo Quarta, Simonide Braconi, Enrico Dindo, Maurizio Baglini, David Greilsammer, Francesca Dego, Benedetto Lupo, Mario Brunello, Mischa Maisky. L\u2019Orchestra Filarmonica di Torino ha inoltre contribuito a far scoprire in Italia talenti gi\u00e0 noti all\u2019estero quali Gilad Harel, Suyoen Kim, Alexander Chaushian, Martina Filjak, Philippe Graffin, Vincent Beer-Demander, Ronald Brautigam e a valorizzare, in qualit\u00e0 di solisti, musicisti come Emanuele Arciuli, Andrea Rebaudengo, Giuseppe Albanese, Francesca Leonardi, Ivano Battiston, Ula Ulijona Zebriunaite. \nHa sede a Torino in via XX Settembre 58 e attualmente realizza i propri concerti al Conservatorio \"G. Verdi\" di Torino, al Teatro Vittoria e presso il salone multifunzionale di +SpazioQuattro. Dal 2016, la direzione artistica - dopo il decennio a firma di Nicola Campogrande - \u00e8 ricoperta da un team artistico composto da Michele Mo (Presidente e Direttore Artistico), Giampaolo Pretto (Direttore Musicale) e Gabriele Montanaro (Segretario Generale). Primo violino e maestro concertatore de Gli Archi dell'Orchestra Filarmonica di Torino \u00e8 il violinista torinese Sergio Lamberto. \nLe incisioni dell\u2019Orchestra Filarmonica di Torino sono edite dai marchi Naxos, Claves, Victor, RS e Stradivarius. \u00c8 del 2014 il CD Naxos con l\u2019incisione de \"Le Portait musical de la Nature\" di Knecht diretta da Christian Benda ed del 2016 un CD per Decca con musiche di Azio Corghi, eseguite durante uno speciale concerto a Pordenone in memoria di Pier Paolo Pasolini."}
{"id": "1085699", "revid": "122884", "url": "https://it.wikipedia.org/wiki?curid=1085699", "title": "Pala Sojourner", "text": ""}
{"id": "1085700", "revid": "767487", "url": "https://it.wikipedia.org/wiki?curid=1085700", "title": "Full Circle (Pennywise)", "text": "Full Circle \u00e8 il quarto album del gruppo skate punk, Pennywise, pubblicato il 22 aprile 1997 da Epitaph Records e rimasterizzato l'8 maggio 2005.\nIl disco.\n\"Full Circle\" \u00e8 il primo album senza il bassista Jason Thirsk, morto il 29 luglio 1996, che tuttavia suona in alcune tracce perch\u00e9 l'album fu iniziato prima della sua morte. Tutto l'album \u00e8 stato dedicato alla memoria di Jason, membro chiave nella scrittura dei testi dei Pennywise e grande amico di ciascun componente della band. Randy Bradbury dei One Hit Wonder lo ha sostituito. La maggior parte dei testi furono riscritti dopo la morte.\nTracce.\nTutte le tracce sono state scritte dai Pennwise"}
{"id": "1085701", "revid": "123672837", "url": "https://it.wikipedia.org/wiki?curid=1085701", "title": "Orchestra Sinfonica Nazionale della RAI", "text": "L'Orchestra Sinfonica Nazionale della Rai \u00e8 un'orchestra sinfonica italiana legata all'emittente di stato Rai, nata nel 1993 dalla fusione delle precedenti quattro orchestre della Rai: l'Orchestra Sinfonica di Torino della RAI, l'Orchestra Sinfonica di Roma della RAI, l'Orchestra Sinfonica di Milano della RAI e l'Orchestra da camera \"Alessandro Scarlatti\" di Napoli della RAI.\nL'orchestra ha sede a Torino, presso l'Auditorium Rai di Piazza Rossaro, 1. Il direttore d'orchestra emerito dal 2021 \u00e8 Fabio Luisi; il direttore ospite principale \u00e8 Robert Trevino; il sovrintendente \u00e8 Pasquale D'Alessandro, il Direttore Artistico \u00e8 Ernesto Schiavi.\nStoria.\nL'orchestra sinfonica della EIAR venne fondata nel 1931 presso il Teatro di Torino; si aggiunsero in seguito le orchestre di Roma, Milano e Napoli. Le orchestre della Rai furono dirette dai pi\u00f9 importanti direttori d'orchestra, tra i quali Vittorio Gui, Wilhelm Furtw\u00e4ngler, Herbert von Karajan, Antonio Guarnieri, Igor Stravinskij, Leopold Stokowski, Sergiu Celibidache, Carlo Maria Giulini, Vito Tommaso, Lorin Maazel, Thomas Schippers, Zubin Mehta, Wolfgang Sawallisch.\nNel 1994 le quattro orchestre furono riunite a Torino per necessit\u00e0 di risparmio. La nuova orchestra sinfonica della Rai fu tenuta a battesimo da Georges Pr\u00eatre e Giuseppe Sinopoli. Da allora all'organico originario si sono aggiunti molti fra i migliori strumentisti delle ultime generazioni. Jeffrey Tate \u00e8 stato Primo direttore ospite dal 1998 al 2003 e direttore onorario fino al luglio 2011. Dal 2002 al 2007 Rafael Fr\u00fchbeck de Burgos \u00e8 stato direttore principale. Nel triennio 2003-2006 Gianandrea Noseda \u00e8 stato Primo direttore ospite. Dal 1996 al 2002 Eliahu Inbal \u00e8 stato direttore onorario dell'Orchestra.\nAltre presenze significative sul podio dell'OSN Rai sono state quelle di Carlo Maria Giulini, Wolfgang Sawallisch, Chung Myung-whun, Riccardo Chailly, Lorin Maazel, Zubin Mehta, Mstislav Rostropovi\u010d, Yuri Ahronovich, Marek Janowski, Semyon Bychkov, Dmitrij Kitaenko, Aleksandr Lazarev, Valery Gergiev, Gerd Albrecht, Yutaka Sado, Mikko Franck, James Conlon, Kirill Petrenko e Roberto Abbado.\nL'Orchestra tiene delle regolari stagioni di concerti a Torino, affiancandovi spesso cicli primaverili o speciali: fra questi, fortunatissimo quello dedicato alle sinfonie di Beethoven dirette da Rafael Fr\u00fchbeck de Burgos nel giugno 2004; altrettanto successo ha ottenuto, nella primavera 2009, il ciclo dedicato ai cinque concerti per pianoforte e orchestra di Beethoven e all'integrale delle sinfonie di Schubert nell'interpretazione di Alexander Lonquich, solista e direttore.\nDal febbraio 2004 si svolge a Torino il ciclo Rai NuovaMusica: una rassegna dedicata alla produzione contemporanea che presenta in concerti sinfonici e da camera prime esecuzioni assolute, molte delle quali di opere composte su commissione, o per l'Italia. Direttore principale dell'orchestra \u00e8 stato Juraj Val\u010duha dal novembre 2009 all'autunno 2016 quando lo stesso incarico \u00e8 stato conferito a James Conlon, il quale pure \u00e8 Direttore ospite della stessa orchestra dal 2009.\nL'OSN Rai suona anche molto spesso in concerti sinfonici e da camera nelle principali citt\u00e0 e nei festival pi\u00f9 importanti d'Italia. Frequenti le sue presenze a MITO SettembreMusica, alla Biennale di Venezia e alle Settimane Musicali Internazionali di Stresa. Numerosi e prestigiosi anche gli impegni all'estero: fra questi le tourn\u00e9e in Giappone, Germania, Regno Unito, Irlanda, Francia, Spagna, Canarie, Sud America, Svizzera, Austria, Grecia, e l'invito a suonare il 26 agosto 2006 nel concerto conclusivo del festival di Salisburgo.\nCon il suo Direttore principale Juraj Val\u010duha, il 3 e 4 marzo 2011 \u00e8 stata invitata a suonare negli Emirati Arabi Uniti nell'ambito di Abu Dhabi Classics e nel novembre ha effettuato una tourn\u00e9e in Germania, Austria e Slovacchia, che ha segnato il debutto al Musikverein di Vienna e il ritorno alla Philharmonie di Berlino. Ha debuttato con due concerti al Festival RadiRO di Bucarest, dove \u00e8 tornata nel 2013 per altri due concerti al Festival Enescu. L'Orchestra esprime e organizza anche numerose formazioni da camera con organici variabili, che svolgono un'intensa attivit\u00e0 concertistica.\nL'OSN Rai ha inoltre preso parte a eventi particolarmente significativi, come dell'Unione Europea svoltasi a Torino, l'omaggio per il giubileo sacerdotale di Giovanni Paolo II in piazza San Pietro a Roma, il Concerto di Solidariet\u00e0 di Torino per la ricostruzione della cappella del Guarini, i concerti per della Repubblica (in molte edizioni dal poi) e il Capodanno 2000 nella piazza del Quirinale, tutte manifestazioni trasmesse in diretta televisiva. Altro tradizionale appuntamento \u00e8 il concerto di Natale ad Assisi nella basilica superiore di San Francesco.\nIl 3 e 4 giugno 2012 l'Orchestra \u00e8 stata protagonista del film-opera \"Cenerentola\", trasmesso in diretta su Rai 1 e in mondovisione da Torino, con la direzione di Gianluigi Gelmetti e la regia di Carlo Verdone. Il 4 e 5 settembre 2010 l'Orchestra ha preso invece parte al film-opera \"Rigoletto\", sempre trasmesso in diretta su Rai 1 e in mondovisione da Mantova, con la direzione di Zubin Mehta e la regia di Marco Bellocchio. Allo stesso modo era stata protagonista nel 2000 dell'evento televisivo \"Traviata \u00e0 Paris\", nuovamente diretta da Zubin Mehta. Questa produzione della Rai ha conseguito nel 2001 l'Emmy Award per il miglior spettacolo musicale dell'anno e il Prix Italia come miglior programma televisivo nella categoria dello spettacolo.\nIl 27 gennaio 2001 l'Orchestra ha aperto ufficialmente in diretta televisiva su Rai 3 le celebrazioni per il centenario della morte di Giuseppe Verdi, eseguendo nella Cattedrale di Parma la \"Messa da Requiem\" sotto la direzione di Valery Gergiev. Tutti i concerti dell'Orchestra sinfonica nazionale della Rai sono trasmessi su Radio 3; molti concerti sono registrati per la messa in onda su Rai 3 e Rai 5. L'Orchestra svolge una ricca attivit\u00e0 discografica, specialmente in campo contemporaneo. Dai suoi concerti dal vivo sono spesso ricavati CD e DVD."}
{"id": "1085703", "revid": "599013", "url": "https://it.wikipedia.org/wiki?curid=1085703", "title": "Juuso Pyk\u00e4list\u00f6", "text": "Ha partecipato al campionato del mondo di rally con la Citro\u00ebn e Peugeot. Pyk\u00e4list\u00f6 ha vinto due volte il rally artico."}
{"id": "1085704", "revid": "648716", "url": "https://it.wikipedia.org/wiki?curid=1085704", "title": "Patricio Escobar", "text": "Fu presidente del Paraguay dal 25 novembre 1886 al 25 novembre 1890.\nArruolatosi nell'esercito paraguaiano come soldato semplice, Escobar combatt\u00e9 tutte le principali battaglie della guerra della Triplice Alleanza (1864-1870) fino all'uccisione del maresciallo Francisco Solano L\u00f3pez sul Cerro Cor\u00e1, distinguendosi per il suo valore e raggiungendo il grado di colonnello. Fu considerato l'eroe di Ypecu\u00e1, dove, bench\u00e9 ferito ripetutamente, aiut\u00f2 l'esercito paraguaiano a sfuggire all'accerchiamento alleato esplorando le linee nemiche percorrendo chilometri di terreni pericolosi.\nGrande amico del generale Bernardino Caballero, Escobar fu da questi appoggiato nelle elezioni presidenziali del 1886. Durante il suo governo si organizzarono definitivamente i due grandi raggruppamenti politici paraguaiani: il Partido Liberal (liberale) e l'Asociaci\u00f3n Nacional Republicana - Partido Colorado (conservatrice). All'iniziativa del suo governo si devono la fondazione del Banco Agr\u00edcola, del Consiglio Superiore dell'Istruzione e dell'Universidad Nacional, con le facolt\u00e0 di Legge e Medicina.\nNel 1902 Escobar partecip\u00f2 al golpe di Caballero e Juan Antonio Escurra che rovesci\u00f2 il presidente Emilio Aceval."}
{"id": "1085705", "revid": "1665365", "url": "https://it.wikipedia.org/wiki?curid=1085705", "title": "Agila I", "text": "Biografia.\nDi nobile famiglia, alla morte di Teudiselo, nel 549, fu eletto re.\nNel 550, Agila tent\u00f2 di completare l'asservimento della Betica (che per buona parte non era sotto il controllo diretto del governo visigoto, ma sin dai tempi dell'imperatore d'occidente Maggioriano, 460 circa, era governata dai nobili ispano-romani); ma davanti alla citt\u00e0 di Cordova, nel primo scontro con gli andalusi, l'esercito reale fu sconfitto ed il re, oltre al grosso dell'esercito, perdette l'unico figlio di cui si conosce l'esistenza ed il tesoro reale; la disfatta fu attribuita, dai cronisti del tempo, ad una punizione divina, a seguito della profanazione della tomba del martire Arcisclo ed alla sua ostilit\u00e0 nei confronti della popolazione cattolica, il nucleo principale della popolazione ispano-romana.\nAgila fu costretto a ritirarsi dalla Betica ed a rifugiarsi in Lusitania, nella citt\u00e0 di Merida. \nDato che, nello stesso periodo, Agila dovette subire altre ribellioni ed un attacco di Vasconi, nel 551, approfittando della situazione, Atanagildo, un nobile visigoto di Siviglia, capitale della Betica, che aspirava alla corona, si ribell\u00f2; molto probabilmente Atanagildo rappresentava la nobilt\u00e0 che aveva appoggiato Teudiselo e, secondo Isidoro di Siviglia, era segretamente cattolico. Comunque, anche se non \u00e8 provata, sembra che tra Siviglia e Cordova vi fosse un'intesa; ma, nel primo anno di guerra, la situazione non fu molto favorevole ai ribelli.\nAtanagildo si ritir\u00f2 a Malaga, ultima roccaforte dei ribelli, dove fu nuovamente sconfitto e dovette rifugiarsi a Cordova.\nAgila, che nel frattempo si era riorganizzato, poteva considerarsi tranquillo, in quanto la ribellione era stata domata, ma, al nord, oltre ai Vasconi si stavano muovendo anche gli Svevi, gli Asturiani ed i Cantabrici.\nPer\u00f2 nel 553, la guerra civile riprese e, nel 554, secondo Isidoro di Siviglia, Atanagildo ottenne l'aiuto dell'esercito Bizantino, sotto il comando del generale Liberio, inviato, probabilmente dall'Italia, dall'imperatore Giustiniano I; altri cronisti sostennero che Giustiniano appoggi\u00f2 Agila, ma \u00e8 poco probabile. Comunque l'esercit\u00f2, attraversata la Gallia, punt\u00f2 su Siviglia, che occup\u00f2, dopo che una flotta aveva sbarcato truppe bizantine nel sud ovest della penisola iberica. per cui, molto probabilmente Atanagildo fece un accordo coi Bizantini e gli cedette una parte del territorio, le attuali Andalusia e Murcia. \nAgila fu nuovamente sconfitto a Siviglia e costretto nella sola Lusitania, nella citt\u00e0 di Merida, mentre il nuovo re Atanagildo ma soprattutto i Bizantini, con il favore della popolazione ispano-romana, andavano ingrandendo i loro territori. Giustiniano si trov\u00f2 ad avere un grande potere nella penisola iberica e Liberio oltrepass\u00f2 i confini concordati con Atanagildo.\nAgila fu infine assassinato a Merida, nel 555, da visigoti della sua stessa fazione, forse istigati dai Bizantini, che cos\u00ec avrebbero avuto mano libera contro l'usurpatore Atanagildo, che nel frattempo era stato eletto re da quasi tutta la nobilt\u00e0 visigota, ma molto pi\u00f9 probabilmente per eliminare un contendente e fare fronte comune contro il nuovo pericolo, costituito dai Bizantini.\nDiscendenza.\nNon si hanno precise notizie su un'eventuale moglie di Agila, comunque Isidoro di Siviglia, senza precisare se avuto da una moglie o da una concubina, parla di un figlio maschio di cui non si conosce il nome, che mor\u00ec, nel 550, durante la battaglia combattuta contro gli ispano-romani cattolici, davanti alla citt\u00e0 di Cordova."}
{"id": "1085706", "revid": "767487", "url": "https://it.wikipedia.org/wiki?curid=1085706", "title": "Mystery Men", "text": "Mystery Men \u00e8 un film del 1999 diretto dal regista di spot commerciali televisivi Kinka Usher. \u00c8 una commedia di supereroi tratta dalla serie a fumetti \"Flaming Carrot Comics\" di Bob Burden. Narra di uno scalcinato gruppo di aspiranti eroi metropolitani alle prese con i loro scarsi poteri.\nIl film, malgrado un notevole cast di attori, ebbe scarso successo al botteghino, recuperando meno della met\u00e0 delle spese di produzione.\nTrama.\nUn trio di supereroi minori con superpoteri decisamente scarsi risiede a Champion City, dove il vero paladino della giustizia e difensore dei deboli si chiama Capitan Amazing. Quando per\u00f2 questi viene rapito dal suo acerrimo nemico Casanova Frankenstein, i tre aspiranti eroi dovranno rimboccarsi le maniche per salvare il mondo.\nI protagonisti vengono anche aiutati dal Dottor A. Heller, che costruisce per loro armi potenti ma non letali.\nPersonaggi.\nL'unico vero supereroe sembra essere Capitan Amazing, fronteggiato alla pari da Casanova Frankenstein; anche se i due non mostrano determinati superpoteri, dimostrano una grande abilit\u00e0 in combattimento avvalendosi dell'aiuto di armi molto potenti. I protagonisti del film sono anch'essi supereroi, anche se padroneggiano abilit\u00e0 che non possono competere con quelle di Capitan Amazing e Casanova Frankenstein.\nColonna sonora.\nIl video musicale \"All Star\" del gruppo pop rock statunitense Smash Mouth vede la partecipazione dei tre personaggi principali, gli strampalati supereroi.\nAccoglienza.\nMalgrado la lista di star presenti, \"Mystery Men\" fu largamente considerato un fiasco, con un risultato finale al botteghino di soli $29,762,011 nazionali e $3,699,000 nel resto del mondo, per un totale di 33,461,011: incassi sufficienti a coprire a malapena la met\u00e0 delle spese di produzione (68 milioni di dollari).\nLa costumista Marylin Vance \u00e8 stata candidata per il Saturn Award per i migliori costumi. Janeane Garofalo \u00e8 stata candidata per l'American Comedy Award per la sua interpretazione."}
{"id": "1085708", "revid": "3732", "url": "https://it.wikipedia.org/wiki?curid=1085708", "title": "Primaro", "text": ""}
{"id": "1085713", "revid": "33689", "url": "https://it.wikipedia.org/wiki?curid=1085713", "title": "Lines of Action", "text": "Lines of Action (detto anche LOA) \u00e8 un gioco da tavolo astratto . Si gioca con un normale equipaggiamento da dama.\nRegole.\nLOA si gioca su una normale scacchiera, con i comuni pezzi della dama. Si inizia disponendo sulla scacchiera i pezzi, dodici ciascuno, come nella Figura 1 qui a lato.\nSi pu\u00f2 fare una sola mossa per volta ed il primo a muovere, se si usa un set tradizionale da dama, \u00e8 il giocatore che tiene il colore nero.\nAl proprio turno, il giocatore pu\u00f2 muovere un qualsiasi pezzo in orizzontale, verticale o diagonale di un numero di caselle pari al numero di pedine (di qualunque colore) nella \"linea di azione\", ovvero posizionate sulla retta lungo la quale si sta muovendo il pezzo. Si possono scavalcare i propri pezzi, ma non quelli avversari. La mossa va finita completamente, ovvero non \u00e8 possibile muovere per meno delle caselle previste (n\u00e9 per scelta n\u00e9 perch\u00e9 si \u00e8 bloccati). Non si pu\u00f2 concludere una mossa sopra uno dei propri pezzi.\nNella figura 2 viene esemplificato il concetto. Si vuole muovere il pezzo \"bianco\" in diagonale in direzione Nord - Est, questa diagonale comprende 2 pezzi (quelli toccati dalla linea rossa) e cos\u00ec il pezzo \"bianco\" si sposta di 2 spazi (linea blu).\nNella figura 3 vediamo che si vuole spostare il pezzo \"bianco\" alla sinistra di quello prima spostato.\nIn totale nella \"linea di azione\" (rossa) ci sono 3 pezzi e cos\u00ec il pezzo \"bianco\" si sposta verso destra di 3 caselle scavalcando l'altro pezzo \"bianco\".\nSe il pezzo scavalcato fosse stato \"nero\" la mossa non sarebbe stata possibile.\nSe il pezzo spostato conclude il movimento su una pedina avversaria, questa viene mangiata e rimossa dalla scacchiera.\nE sempre nella figura 2 si pu\u00f2 vedere questo. Appena mosso il \"bianco\" si vuole spostare il nero \"C8\" verso il basso, la linea di azione comprende 3 pezzi e quindi il \"nero\" si sposta di 3 caselle verso il basso andando a mangiare il \"bianco\" mosso all'inizio.\nIl gioco finisce quando un giocatore ha tutte le sue pedine connesse, che abbia fatto lui l'ultima mossa o meno. \nCon \"connesse\" si intende che le pedine devono essere tutte posizionate in modo da avere almeno un lato o un angolo in comune con un'altra dello stesso colore.\nSi noti che una pedina rimasta da sola sulla scacchiera si considera connessa: quindi si pu\u00f2 vincere anche restando con una sola pedina (per esempio se la penultima viene mangiata dall'avversario).\nSe al termine di una mossa risultano connesse tutte le pedine di entrambi i colori, la partita \u00e8 patta e si conclude con un pareggio.\nNell'esempio, Figura 4, una partita conclusa. Vince il \"nero\" pur avendo meno pezzi. \nSono indicate con un segno verde le pedine \"connesse\" e con un segno rosso la pedina scollegata."}
{"id": "1085714", "revid": "439868", "url": "https://it.wikipedia.org/wiki?curid=1085714", "title": "Po di Primaro", "text": "Il Po di Primaro, o pi\u00f9 correttamente Po morto di Primaro \u00e8 stato un ramo deltizio del fiume Po. \nPercorso.\nIl corso d'acqua ha subito numerose modifiche durante la sua storia. Nel letto del fiume scomparso, che nasceva in corrispondenza di Ferrara e costeggiava a sud le Valli di Comacchio immettendosi nel mare Adriatico con un ampio estuario, da Argenta al mare scorre il fiume Reno mentre il tratto a monte sino a Ferrara non riceve pi\u00f9 acque e il suo percorso rimane riconoscibile poich\u00e9 l'ambiente naturale circostante si \u00e8 conservato nel tempo.\nEcosistema antico.\nAttorno al Delta del Po, quindi anche attorno al Po di Primaro, si estendeva una vasta area paludosa, chiamata Valle Padusa. L'habitat dell'antica Padusa sopravvive a Comacchio e nelle riserve naturali protette.\nStoria.\nAntichit\u00e0 e Alto Medioevo.\nIl nome \"Padus Primarius\" serviva ad indicare che il \"Primaro\" era il ramo principale del fiume. Solcava un lungo bassopiano con un corso meandriforme; si diramava dal Po principale (\"Padus Maior\") appena fuori le mura di Ferrara e continuava verso sud-est bagnando Torre Fossa, Gaibana, Marrara, San Nicol\u00f2. A mezza via tra la citt\u00e0 estense e la foce, il Primaro lambiva Argenta e poi proseguiva in direzione Sud-Est fino al mare Adriatico, dove sfociava con un estuario, 18 km a Nord di Ravenna. Da destra riceveva i fiumi e torrenti che nascevano nell'Appennino bolognese e pistoiese (Reno) e in quello romagnolo (dal Sillaro al Lamone). \nIn epoca altomedievale il Primaro perse una rilevante parte della sua portata a favore del Volano: da una lettera di Cassiodoro ai \u201cmarinai\u201d veneti si viene a sapere che gi\u00e0 nel 537-538 il Po di Volano era il ramo pi\u00f9 attivo.\nIn epoca medievale il Primaro divenne un'importante idrovia (fiume navigabile); \u00e8 indubbio che contribu\u00ec allo sviluppo della citt\u00e0 di Ferrara. Nel XII secolo per\u00f2 la rotta di Ficarolo spost\u00f2 il letto del fiume padano di alcune decine di km a nord. Le acque del ramo di Primaro si ridussero notevolmente.\nDopo la Rotta di Ficarolo.\nNel 1152, a seguito di forti e frequenti precipitazioni, il Po ruppe l'argine sinistro presso Ficarolo, nell'allora Transpadana Ferrarese. Il corso del fiume cambi\u00f2 e la quantit\u00e0 d'acqua che conflu\u00ec nel ramo di Primaro cal\u00f2 sensibilmente.\nNegli anni seguenti, il Po di Primaro perse progressivamente d'importanza, riducendosi a via d'acqua di livello locale. A partire dal XV secolo il Ducato di Ferrara si espanse in Romagna. I fiumi romagnoli che scorrono verso il Primaro, tutti di carattere torrentizio, furono visti come un pericolo dai ferraresi: le loro acque torbide avrebbero potuto pregiudicare la navigabilit\u00e0 del Primaro. Vennero avviati lavori di irreggimentazione: nel 1460 il Santerno fu il primo fiume ad essere arginato e ad essere condotto nel Primaro. Ne benefici\u00f2 l'economia del lughese (il Santerno attraversa tutto il territorio di Lugo), che venne messa in connessione diretta con il ferrarese. Nella prima met\u00e0 del XVI secolo vennero poi condotti nel Primaro i fiumi Lamone (dai Veneziani nel 1504) e Senio (dagli Estensi, nel 1537). Nel 1554 fu inaugurato un servizio postale tramite corrieri tra Bologna e Venezia, con viaggi nei giorni di marted\u00ec e sabato. Il servizio utilizzava esclusivamente vie d'acqua: Canale Navile, Valli di Masi, Po di Primaro, mare.\nIl corso d'acqua mantenne la propria importanza nel commercio tra le citt\u00e0 di Ferrara e Ravenna fino alla fine del XVI secolo. Nel 1592 Alfonso II d'Este chiuse il ramo di Primaro per conservare la navigabilit\u00e0 del Po di Volano (che, da Ferrara, seguiva un corso rettilineo verso il mare). Il Po di Primaro divenne un ramo secco. Nel 1598 l'intero Ducato di Ferrara ritorn\u00f2 sotto la sovranit\u00e0 della Santa Sede. Da quell'anno in poi tutti gli interventi fino all'Unit\u00e0 d'Italia furono effettuati dallo Stato Pontificio.\nDal 1598 ad oggi.\nIl primo pontefice che si occup\u00f2 del riassetto delle acque del bacino del Primaro fu Clemente VIII (papa fino al 1605). Con il termine \u201cbonifica clementina\u201d si riassumono una serie di interventi: nuovo escavo dell'alveo da Ferrara sino a Sant'Alberto; conduzione nel Primaro del torrente Sillaro; rettificazione del Santerno, che fu condotto lungo l'alveo abbandonato del Senio; distacco del Lamone, che fu condotto in mare su un altro corso.\nVerso la fine del Seicento il complesso di questi interventi aveva determinato una situazione di grave instabilit\u00e0, con pericolo di alluvionamenti e conseguente allagamento del suolo in diversi punti. Alla met\u00e0 del XVIII secolo furono utilizzati gli ultimi 40 km del letto del Primaro per farvi confluire il fiume Reno, che non aveva uno sbocco al mare ma spagliava nelle valli. Il punto di immissione fu localizzato presso l'abitato di Argenta. Fu scavato un canale di 30 km da Argenta fino al Reno, in direzione ovest. Il Reno fu immesso nel canale artificiale, il Cavo Benedettino, all'altezza di Sant'Agostino. Le paludi della Valle padusa che caratterizzavano la zona furono gradatamente quasi tutte bonificate.\nNella seconda met\u00e0 del Settecento furono realizzate le ultime modifiche che conferirono al Po di Primaro l'assetto che esso conserva tuttora: la costruzione di due tratti rettilinei: uno di 4 km a nord-est di Alfonsine e uno di ben 12,5 km a valle di Bastia. Da allora il corso d'acqua non attraversa pi\u00f9 Filo e Longastrino.\nAncora oggi il termine \u00abPo di Primaro\u00bb \u00e8 utilizzato a volte per indicare il tratto terminale del fiume Reno fino alla foce.\nCanale Primaro.\n\u00c8 un canale di bonifica che fa parte del tessuto dei canali di risanamento delle paludi del delta del Po. Nasce all'altezza di Ferrara dal Po di Volano, quindi si dirige verso sud-est, fiancheggia Fossanova San Marco, passa tra Sant'Egidio e Gaibanella, attraversa Marrara, San Nicol\u00f2 e Traghetto. Qui termina il suo percorso presso un impianto di sollevamento posto sotto gli argini del Reno, entro cui riversa le sue acque."}
{"id": "1085718", "revid": "1543377", "url": "https://it.wikipedia.org/wiki?curid=1085718", "title": "Quinlan Road", "text": "Quinlan Road \u00e8 l'etichetta discografica di Loreena McKennitt, di cui \u00e8 amministratrice e unica artista.\nL'etichetta \u00e8 nata nel 1985 assieme al primo album dell'artista, \"Elemental\", contenente brani di ispirazione celtica e tradizionale, nello stile musicale che \u00e8 tuttora consuetudine per la McKennitt. Il nome dell'etichetta riprende quello della strada della fattoria in cui l'artista ha trascorso i suoi primi anni.\nNel 1991 la Quinlan Road ha stretto un accordo con la Warner Music Canada per la distribuzione musicale che, fino ad allora, era avvenuta per corrispondenza."}
{"id": "1085720", "revid": "599013", "url": "https://it.wikipedia.org/wiki?curid=1085720", "title": "Simona Rinieri", "text": "Gioca nel ruolo di schiacciatrice nel Volejbol'nyj klub Leningradka.\nCarriera.\nLa carriera di Simona Rinieri inizia nel 1991, quando da giovanissima entra a far parte dell'Olimpia Ravenna, giocando con la squadra minore in serie C; nel 1993 ottiene la promozione in serie B1. Nella stagione 1995-96 passa in prima squadra in serie A1. La stagione seguente \u00e8 sempre a Ravenna ma disputa il campionato di serie A2 a seguito della retrocessione della squadra: lo stesso anno per\u00f2 il club vince il campionato e ritorna nella massima serie. Nel 1997 viene convocata per la prima volta in nazionale nel corso di un torneo amichevole disputato a Brema.\nNel 1998 entra a far parte del Club Italia, disputando il campionato di serie B1. Nel 1999 con la nazionale ottiene la sua prima medaglia, ossia un bronzo al campionato europeo.\nNella stagione 1999-00 viene ingaggiata dal Volley Bergamo dove resta per due stagioni, vincendo una Supercoppa italiana ed una Coppa dei Campioni. Nell'estate del 2000 partecipa alle Olimpiadi di Sydney: \u00e8 la prima volta che l'Italia si qualifica per questa manifestazione, chiudendo al nono posto. Nel 2001 invece vince la medaglia d'argento al campionato europeo: in questo caso si tratta della prima finale raggiunta dalle azzurre in questa competizione.\nNella stagione 2001-02 ritorna a Ravenna, mentre con la nazionale vince il campionato mondiale 2002. L'annata successiva \u00e8 nell'Icot Volley Forl\u00ec: sono questi anni durante i quali a livello di club la giocatrice vince poco.\nNel 2003 lascia l'Italia per trasferirsi in Francia, nel Racing Club de Cannes, in Pro A: con il club provenzale vince campionato e Coppa di Francia.\nNella stagione 2004-05 ritorna in Italia, ingaggiata dalla Robursport Volley Pesaro dove resta per due anni, vincendo la Coppa CEV. Con la nazionale, della quale aveva assunto i titoli di capitano dopo l'addio di Manuela Leggeri, vince il bronzo al World Grand Prix ed ottiene un quarto posto al campionato mondiale.\nDalla stagione 2006-07 comincia un lungo sodalizio con la Giannino Pieralisi Jesi, che dura per quattro stagioni: le vittorie per\u00f2 sono poche e l'unico risultato di rilievo \u00e8 la vittoria dalla Challenge Cup 2008-09, venendo anche eletta MVP. Nell'estate 2009, dopo aver disputato un ottimo campionato, risultando la migliore realizzatrice, viene convocata nuovamente in nazionale, vincendo una medaglia d'oro ai Giochi del Mediterraneo.\nNel 2010, dopo che Jesi ha ceduto i diritti per disputare il campionato viene ingaggiata dalla squadra polacca del Trefl Pi\u0142ka Siatkowa di Sopot, neopromossa in PlusLiga, ma nel mese di febbraio 2011 torna nel campionato italiano, vestendo la maglia della Pallavolo Sirio Perugia. La stagione successiva viene ingaggiata dalla Universal Volley Femminile Modena, tuttavia a met\u00e0 annata, a seguito del fallimento della societ\u00e0, passa al Beng Rovigo Volley, in Serie B1.\nLascia poi nuovamente l'Italia per andare a giocare nella serie cadetta russa col Volejbol'nyj klub Leningradka."}
{"id": "1085724", "revid": "108441763", "url": "https://it.wikipedia.org/wiki?curid=1085724", "title": "Comuni della Finlandia di lingua svedese o bilingui", "text": "La seguente lista dei comuni finlandesi di lingua svedese o bilingui comprende tutte le citt\u00e0 e i comuni della Finlandia in cui la lingua finlandese non \u00e8 l'unica parlata dai residenti. In particolare, esistono comuni (nel centro e nel sud del Paese) in cui la lingua svedese \u00e8 parlata dalla maggioranza o da una minoranza consistente degli abitanti e comuni (nel nord del Paese) in cui la lingua sami \u00e8 parlata da una minoranza consistente degli abitanti.\nBilinguismo in Finlandia.\nIn base alla legge linguistica finlandese un comune \u00e8 bilingue se entrambe le lingue sono parlate da almeno 8% della popolazione o, alternativamente, da un minimo di 3.000 abitanti. Un comune bilingue la cui minoranza linguistica \u00e8 scesa sotto la soglia dell'8% mantiene tuttavia tale \"status\" finch\u00e9 la percentuale di locutori della lingua di minoranza non scende al 6%, al di sotto del quale il comune pu\u00f2 decidere se mantenere o meno il bilinguismo ufficiale. Lohja \u00e8 l'unico comune bilingue che finora ha fatto uso di tale opzione. La soglia assoluta dei 3.000 abitanti venne introdotta quando la popolazione svedese di Turku (circa 9.000 persone) scese sotto il 6% della popolazione cittadina, situazione verificatasi anche per la citt\u00e0 di Vantaa (circa 6.000 abitanti di lingua svedese). Per i rimanenti comuni il bilinguismo \u00e8 riconducibile ai valori percentuali.\nStando ai dati del 31 dicembre 2006, il 91,5% della popolazione della Finlandia \u00e8 di lingua finlandese, mentre il 5,5% \u00e8 di lingua svedese.\nLa Finlandia \u00e8 un paese bilingue, con obbligo di studio della seconda lingua (finlandese o svedese) per un minimo di tre anni durante la scuola superiore. A livello locale i singoli comuni possono essere monolingui finlandesi, monolingui svedesi o bilingui: ci\u00f2 determina la lingua o le lingue nelle quali devono essere scritti ad esempio i documenti ufficiali, i nomi delle vie e delle strade.\nTale normativa linguistica non \u00e8 applicata alla provincia autonoma delle isole \u00c5land, che \u00e8 esclusivamente monolingue svedese.\nSecondo la divisione amministrativa del 2009, dei 348 comuni finlandesi 19 sono di lingua svedese (di cui 16 nelle \u00c5land) e 34 bilingue (di cui 15 a maggioranza di lingua svedese e 19 prevalentemente di lingua finlandese) e i rimanenti 295 sono di lingua finlandese. Le zone a maggior diffusione dello svedese si concentrano, oltrech\u00e9 nelle \u00c5land, lungo la costa occidentale (nella regione dell'Ostrobotnia), e meridionale (nella regione del Varsinais-Suomi e Uusimaa) della Finlandia.\nInizialmente il bilinguismo ufficiale era accordato solo alla minoranza svedese, ma una legge del 1991 lo estese anche a quella sami.\nElenco dei comuni di lingua svedese.\nDi seguito sono elencati i comuni finlandesi di lingua svedese o bilingui, secondo la seguente classificazione:"}
{"id": "1085731", "revid": "1776051", "url": "https://it.wikipedia.org/wiki?curid=1085731", "title": "Inside Black Sabbath - 1970-1992", "text": "Inside Black Sabbath - 1970-1992 \u00e8 un video live dei Black Sabbath.\nEsso offre uno spaccato completo della carriera del gruppo, attraverso vari brani live suonati dal 1970 al 1992."}
{"id": "1085747", "revid": "2153076", "url": "https://it.wikipedia.org/wiki?curid=1085747", "title": "The Book of Secrets", "text": "The Book of Secrets, edito dall'etichetta Quinlan Road, \u00e8 il settimo album in studio dell'artista canadese Loreena McKennitt ed \u00e8 uno dei pi\u00f9 venduti, realizzando oltre tre milioni di copie in tutto il mondo dalla data di pubblicazione ad oggi.\nL'album \u00e8 incentrato sul viaggio, inteso in senso non solo geografico ma anche storico e spirituale. Sulla quarta di copertina del libretto \u00e8 riportata un aforisma del filosofo taoista Lao Tsu: \"Un buon viaggiatore non ha piani prefissati e non ha intenzione di arrivare\". \nOltre all'album, nello stesso anno \u00e8 stato pubblicato \"Words and Music\", disco contenente un'intervista di circa un'ora, nella quale la cantautrice racconta come \u00e8 nato \"The Book of Secrets\", la sua registrazione, i viaggi che hanno ispirato l'opera.\nTracce.\nIl testo di \"The Highwayman\" \u00e8 un adattamento dell'opera omonima del poeta inglese Alfred Noyes, pubblicata nel 1906. Gi\u00e0 nel 1993 alcuni amici avevano suggerito questo genere di lavoro all'artista.\nGli ultimi versi del brano \"Skellig\" si riferiscono alle parole di un monaco proveniente dall'abbazia di Skellig Michael, il primo dei sette santuari della linea micaelica."}
{"id": "1085752", "revid": "8325093", "url": "https://it.wikipedia.org/wiki?curid=1085752", "title": "Palaferraris", "text": ""}
{"id": "1085753", "revid": "240277", "url": "https://it.wikipedia.org/wiki?curid=1085753", "title": "Parole nel vento", "text": "Parole nel vento \u00e8 il dodicesimo album degli Stadio, pubblicato, dopo la partecipazione del gruppo al \"Festival di Sanremo 2007\", su CD da EMI Italiana e Capitol Records (catalogo 9463 88592 0) il 2 marzo 2007 e reso disponibile per il download in formato digitale gi\u00e0 dal 28 febbraio.\nRaggiunge la posizione numero 10 nella classifica italiana.\nTracce.\nGli autori del testo precedono i compositori della musica da cui sono separati con un trattino.Edizioni musicali (eccetto traccia 5) EMI Music Publishing, Bollicine."}
{"id": "1085755", "revid": "767487", "url": "https://it.wikipedia.org/wiki?curid=1085755", "title": "Juan Gualberto Gonz\u00e1lez", "text": "Fu presidente del Paraguay dal 25 novembre 1890 al 9 giugno 1894.\nGonz\u00e1lez partecip\u00f2 alla guerra della Triplice Alleanza (1864-1870) nella Sanit\u00e0 Militare dell'esercito paraguaiano e, catturato dal nemico, dovette prestare servizio nell'esercito alleato. Nel febbraio 1869 torn\u00f2 ad Asunci\u00f3n ed entr\u00f2 nella loggia massonica Uni\u00f3n Paraguaya N\u00b0 30 (1871), raggiungendo i vertici della massoneria nel 1895.\nGonz\u00e1lez si occup\u00f2 poco di politica: partecip\u00f2 alla fondazione del Club del Pueblo (1869), fu ministro della Giustizia, Culto e Istruzione pubblica (1881) e deputato (1887); nello stesso anno partecip\u00f2 alla fondazione dell'Associazione Nazionale Repubblicana.\nEletto presidente della Repubblica, Gonz\u00e1lez avvi\u00f2 una cauta politica di apertura nei confronti dell'opposizione liberale (nomina del liberale Benjamin Aceval al Ministero della Giustizia, Culto e Istruzione pubblica) ma nel 1891 dovette reprimere un'insurrezione liberale. Introdusse la tassazione diretta per il prelievo delle imposte. Gonz\u00e1lez fu deposto il 9 giugno 1894 dal Congresso Nazionale dopo un golpe guidato dal generale Juan Bautista Egusquiza (suo ex ministro della Guerra e Marina), e sostituito fino alla conclusione del mandato dal vicepresidente Marcos Mor\u00ednigo."}
{"id": "1085759", "revid": "45927", "url": "https://it.wikipedia.org/wiki?curid=1085759", "title": "Blogger.com", "text": ""}
{"id": "1085762", "revid": "320578", "url": "https://it.wikipedia.org/wiki?curid=1085762", "title": "Banca per la casa", "text": ""}
{"id": "1085765", "revid": "1543377", "url": "https://it.wikipedia.org/wiki?curid=1085765", "title": "The Visit (album)", "text": "The Visit (1991), edito dall'etichetta Quinlan Road \u00e8 il quarto album in studio dell'artista canadese Loreena McKennitt.\nTracce.\nI testi di diverse canzoni hanno antiche origini: \"The Lady of Shalott\" \u00e8 la trasposizione dell'omonimo poema di Alfred Tennyson; si ritiene che il testo di \"Greensleeves\" sia stato scritto dal re Enrico VIII; \"Cymbeline\" \u00e8 tratta da una canzone dell'omonima commedia di Shakespeare.\n\"Tango to Evora\" \u00e8 stato concepito per la colonna sonora del documentario \"The Burning Times\" (1990), per il quale l'artista ha realizzato la colonna sonora. Il brano \u00e8 stato successivamente ripreso e riarrangiato da diversi artisti; la cover pi\u00f9 famosa \u00e8 quella realizzata nel 1996 dalla cantante greca Haris Alexiou, col nome di \"Nefeli's Tango\".\nLa canzone \"Bonny Portmore\" \u00e8 stata inclusa nella colonna sonora del film \"Highlander III\"."}
{"id": "1085767", "revid": "287204", "url": "https://it.wikipedia.org/wiki?curid=1085767", "title": "Lidi", "text": "I Lidi furono il popolo indoeuropeo che abit\u00f2 la terra di Lidia dal VII secolo a.C. Facevano parte del gruppo anatolico ma hanno subito una forte influenza greca.\nStoria.\nOrigini.\nIl popolo dei Lidi si presume discenda dalla popolazione ittita che abitava l'Anatolia.\nAl momento della disgregazione dell'impero ittita, i Lidi si stanziarono nelle regioni di Lidia e Frigia fondando il regno di Lidia.\nI Mermnadi.\nNel 685 a.C. Gige, Re di Lidia, fond\u00f2 la dinastia dei Mermnadi che continu\u00f2 a regnare fino al VI secolo a.C. Gige si alle\u00f2 con gli Assiri e riusc\u00ec a resistere alle invasioni dei Cimmeri. Durante l'assedio di Sardi (capitale del regno di Lidia) egli mor\u00ec in battaglia. Suo figlio Ardis gli succedette al trono.\nL'et\u00e0 di Aliatte.\nRe della dinastia dei Mermnadi, Aliatte II rese grande la Lidia: egli infatti occup\u00f2 la costa dell'Asia Minore conquistando alcune colonie greche e si spinse nell'entroterra anatolico aumentando le dimensioni dell'Impero. Incoraggi\u00f2 i commerci e invent\u00f2 la moneta.\nL'et\u00e0 di Creso.\nUltimo discendente dei Mermnadi, Creso si alle\u00f2 con Assiri e Egizi per fronteggiare le schiere persiane di Ciro il Grande.\nSenza successo la Lidia fu occupata e annessa all'Impero persiano a seguito della sconfitta dei Lidi e di Criso. La dinastia dei Mermnadi fu interrotta e la Lidia divenne satrapia."}
{"id": "1085769", "revid": "118436729", "url": "https://it.wikipedia.org/wiki?curid=1085769", "title": "Fontana della Scapigliata", "text": "La fontana della Scapigliata \u00e8 una storica fontana di Napoli, ubicata in via Egizaca a Forcella, dirimpetto all'Ospedale Cardinale Ascalesi.\nVenne eretta tra il 1539 e il 1541 su disegni di Giovanni da Nola, per volont\u00e0 del vicer\u00e9 Don Pedro de Toledo. In origine Fu denominata della \"Scompigliata\", per il particolare getto d'acqua che fuoriusciva e andava ad infrangersi su una pietra a forma di scoglio posta al centro della vasca ellittica. Successivamente il popolo ne corruppe il nome in 'Scapigliata' Nella seconda met\u00e0 del XIX secolo lo scoglio fu distrutto e sostituito da una colonna sormontata da uno stemma rivolto verso l'ospedale.\nAccanto, vi \u00e8 un'altra fontana, quella del Capone; oggi, attraverso un restauro conservativo, le strutture sono ritornate all'antico splendore."}
{"id": "1085770", "revid": "174925", "url": "https://it.wikipedia.org/wiki?curid=1085770", "title": "Pseudo-Dionigi Areopagita", "text": ""}
{"id": "1085771", "revid": "767487", "url": "https://it.wikipedia.org/wiki?curid=1085771", "title": "Fossa di Bronzolo", "text": "La fossa di Bronzolo o fossa grande di Bronzolo (pi\u00f9 raramente indicata come fossa di Ora, \"Branzoller Graben\" in tedesco) \u00e8 un corso d'acqua artificiale che scorre interamente in provincia di Bolzano. \u00c8 una fossa di drenaggio realizzata per bonificare la Bassa Atesina. Nasce a sud di Laives dalla omonima fossa, e sfocia nell'Adige a sud dell'abitato di Ora, dopo essere entrato per un brevissimo tratto nel territorio comunale di Montagna.\nPrende il nome dalle localit\u00e0 di Bronzolo ed Ora che la fossa attraversa. Numerosi sono i canali e le fosse artificiali minori che vi confluiscono, ma \u00e8 suo affluente anche il Rio Vallarsa, a sud di Laives.\nLa fossa di Bronzolo scorre quasi interamente fra i frutteti (perlopi\u00f9 meleti) che caratterizzano la Bassa Atesina."}
{"id": "1085775", "revid": "767487", "url": "https://it.wikipedia.org/wiki?curid=1085775", "title": "Centochiodi", "text": "Centochiodi \u00e8 un film del 2007, scritto e diretto da Ermanno Olmi.\nUscito nelle sale italiane il 30 marzo 2007, \u00e8 stato poi presentato fuori concorso al 60\u00ba Festival di Cannes nel maggio 2007.\nTrama.\nUn giovane professore di filosofia della religione che insegna all'universit\u00e0 di Bologna, con un clamoroso gesto simbolico di ribellione \u2013 \"crocifigge\" letteralmente cento preziosi incunaboli della biblioteca universitaria \u2013 abbandona la propria vita di intellettuale affermato, scompare senza lasciare alcuna traccia e, mentre le forze dell'ordine lo cercano per quel vandalismo sacrilego, sceglie di stabilirsi in una casa in rovina lungo le rive del fiume Po, dove \u00abimpara a vivere con lentezza, a entrare in sintonia con la natura\u00bb e viene accolto con semplicit\u00e0 dagli abitanti del luogo, che lo chiamano, scherzosamente ma non troppo, Ges\u00f9, per il suo aspetto e la sua scelta di vita.\nEntrato a far parte della comunit\u00e0, partecipa alle feste di paese, viene aiutato a ricostruire il rudere che ha scelto come casa, il suo silenzioso carisma conquista tutti, ma fa amicizia in modo particolare con un giovane postino ed una ragazza che lavora in panetteria e che si innamora di lui.\nViene infine trovato dai Carabinieri quando cerca di utilizzare la propria carta di credito per aiutare i suoi nuovi amici, pesantemente multati per le costruzioni abusive a ridosso degli argini, nelle quali trascorrono le loro giornate. Ammette la responsabilit\u00e0 del proprio gesto ed ottiene gli arresti domiciliari, ma non ritorna pi\u00f9 nella sua casa sul fiume, dove \u00e8 atteso invano.\nLe riprese.\n Il film \u00e8 stato girato nella primavera-estate 2005 fra Bologna e la provincia di Mantova (San Benedetto Po, Bagnolo San Vito). Ermanno Olmi torna a girare \"lungo il fiume\" (titolo di un suo documentario per la Rai del 1992): \u00abHo cominciato a frequentare e conoscere i fiumi quando facevo il documentarista per la societ\u00e0 elettrica Edison (...) Il fiume assomiglia molto allo sviluppo della creazione della vita. \u00c8 un processo di trasformazione continua. (...) un cammino lento, continuo, inesorabile (...) Il Po \u00e8 il fiume per eccellenza. Tutti gli sputano addosso, gli pisciano sopra, gli fanno ogni genere di cose. Ma lui continua il suo corso, tranquillo, portando tutto con s\u00e9 fino al mare\u00bb.\nIl cast.\nErmanno Olmi non conosceva neppure Raz Degan, quando l'ha scelto per essere il protagonista di questo suo ultimo film narrativo: \u00abFacevo il casting. Ad un certo punto vedo il primissimo piano di un volto che ha catturato subito la mia attenzione. Uno sguardo che partiva dal profondo. (...) In quella espressione ho colto la prima condizione esistenziale che ricerco: la consapevolezza. (...) Abbiamo parlato, ci siamo capiti, abbiamo comunicato, messo in comune i nostri pensieri\u00bb.. Perfetto per il suo aspetto da \"nazareno\", Degan \u00e8 stato per\u00f2 doppiato da Adriano Giannini.\nNel cast 3 giovani esordienti: Luna Bendandi nel ruolo della panettiera, Andrea Lanfredi nel ruolo del postino e Amina Syed nel ruolo della studentessa.\nBuona parte del cast \u00e8 costituita da attori non professionisti.\nAccoglienza del pubblico.\nGirato nel 2005, avrebbe dovuto essere pronto per il Natale di quell'anno, ma l'uscita \u00e8 stata via via rimandata, \u00e8 saltata la partecipazione alla Mostra di Venezia 2006 ed \u00e8 infine uscito solo all'inizio del 2007, quasi due anni dopo.\nCon 2,346 milioni di euro \u00e8 stato il 69\u00ba incasso della stagione cinematografica italiana 2006/07 (il quattordicesimo italiano). Ha incassato circa il doppio rispetto al precedente \"Cantando dietro i paraventi\", ma circa un milione in meno rispetto a \"Il mestiere delle armi\".\nAccoglienza della critica.\nI giudizi sul film sono stati influenzati da due fattori esterni rispetto alle considerazioni puramente estetiche: da un lato, il sempre acceso dibattito politico e culturale su religione e laicismo nella societ\u00e0 contemporanea, dall'altro il fatto che Olmi si sia detto intenzionato ad abbandonare con quest'opera il cinema di finzione per ritornare ai documentari, con cui aveva iniziato la propria carriera, hanno dato al film la connotazione di \"film-testamento\", a cui tributare quindi una particolare attenzione, estesa ad una considerazione generale sull'intera opera dell'autore.\nSono stati espressi giudizi opposti, anche sugli stessi giornali, riguardo l'aderenza o meno al Cristianesimo dello spirito del film:\nUna selezione di critiche:\nRiconoscimenti.\nAi David di Donatello 2007 ha ottenuto ben otto candidature, come miglior film, miglior regia, sceneggiatura, produttore, fotografia, scenografia, musica, canzone, ma ha conquistato solo il Premio Film Commission Torino Piemonte, attribuito dalla critica.\nAi Nastri d'argento 2007 ha ottenuto tre candidature, per miglior soggetto, fotografia e montaggio."}
{"id": "1085778", "revid": "767487", "url": "https://it.wikipedia.org/wiki?curid=1085778", "title": "Straight Ahead (Pennywise)", "text": "Straight Ahead \u00e8 il quinto album del gruppo skate punk statunitense Pennywise, pubblicato il 1\u00ba giugno 1999 da Epitaph Records.\nTracce.\nTutte le canzoni sono state scritte dai Pennywise."}
{"id": "1085779", "revid": "115837956", "url": "https://it.wikipedia.org/wiki?curid=1085779", "title": "L'apprendista stregone (ballata)", "text": "L'apprendista stregone (in tedesco \"Der Zauberlehrling\") \u00e8 una ballata composta nel 1797 da Wolfgang Goethe, ispirata a un episodio del \u03a6\u03b9\u03bb\u03bf\u03c8\u03b5\u03c5\u03b4\u03ae\u03c2 (\"Philopseud\u1e17s \", ovvero \"l'amante del falso\") di Luciano di Samosata.\nDall'opera letteraria, il compositore francese Paul Dukas ricav\u00f2 l'impianto del suo poema sinfonico \"L'apprendista stregone\". Alla storia si sono ispirate diverse opere successive, la pi\u00f9 famosa delle quali \u00e8 un episodio del film d'animazione Disney \"Fantasia\" (1940) con protagonista Topolino.\nLa ballata di Goethe racconta di uno stregone che si assenta dal suo studio, raccomandando al giovane apprendista di fare le pulizie. Quest'ultimo si serve di un incantesimo del maestro per dare vita a una scopa affinch\u00e9 compia il lavoro al posto suo. La scopa continua a rovesciare acqua sul pavimento, come le \u00e8 stato ordinato, fino ad allagare le stanze: quando si rende conto di non conoscere la parola magica per porre fine all'incantesimo, l'apprendista spezza la scopa in due con l'accetta, col solo risultato di raddoppiarla, perch\u00e9 entrambi i tronconi della scopa continuano il lavoro. Solo il ritorno del maestro stregone rimedier\u00e0 al disastro.\nLa morale della ballata \u00e8 chiara: meglio non cominciare qualcosa che non si sa come finire.\nL'espressione \u00e8 diventata proverbiale anche in italiano. Nel lessico letterario e giornalistico, l\"'apprendista stregone\" \u00e8 una persona irresponsabile che applica metodi o tecniche che non \u00e8 in grado di padroneggiare, col rischio di provocare danni irreversibili per tutta la collettivit\u00e0. La figura dell'apprendista stregone si pu\u00f2 inoltre considerare anticipatrice di quella dello scienziato pazzo, personaggio tipo della narrativa e del cinema popolare nel Novecento."}
{"id": "1085781", "revid": "8325581", "url": "https://it.wikipedia.org/wiki?curid=1085781", "title": "Federer", "text": ""}
{"id": "1085783", "revid": "1305772", "url": "https://it.wikipedia.org/wiki?curid=1085783", "title": "A Pain That I'm Used To", "text": "A Pain That I'm Used To \u00e8 un singolo discografico della band synth-pop britannica Depeche Mode, secondo estratto e traccia di apertura di \"Playing the Angel\" (2005), \u00e8 stato posto in commercio il 12 dicembre 2005 dalla Mute Records. La versione britannica del singolo contiene due remix del A-side curati dai Goldfrapp e Jacques Lu Cont.\n, al momento della pubblicazione della tracklist \u00e8 stato un altro brano \"Newborn\".\"Better Days\" venne, tuttavia, utilizzata come B-side del singolo successivo, \"Suffer Well\" (2006).\n\"Newborn\" \u00e8 una canzone lenta che si trasforma, acquisisce suoni pi\u00f9 pesanti nel corso del ritornello. \nSecondo un sondaggio risulta la preferita dai fan tra i B-side di \"Playing the Angel\".\nTracce.\nTesti e musiche di Martin Lee Gore.\nMute / BONG36\nMute / LCD BONG36"}
{"id": "1085786", "revid": "1318658", "url": "https://it.wikipedia.org/wiki?curid=1085786", "title": "Fasci cribro-vascolari", "text": "I fasci cribro-vascolari sono un insieme di tessuti vegetali deputati alla conduzione di liquidi nelle piante vascolari in struttura primaria. Gli elementi del legno (xilema) e del cribro (floema) sono riuniti in fasci distinti (fasci legnosi e fasci cribrosi). Questi a loro volta risultano fra loro pi\u00f9 o meno adiacenti formando i fasci cribro-vascolari. \nEsistono diversi tipi di fasci cribrovascolari a seconda della posizione reciproca di libro e legno e a seconda della presenza o meno di un cambio fra i due tessuti:\nNei \"fasci collaterali\" floema e xilema sono posti uno di fronte all'altro lungo lo stesso asse. Si trovano nei fusti\nNei \"fasci bi-collaterali\" \u00e8 presente una seconda zona di floema, internamente allo xilema. Se il fascio \u00e8 aperto il cambio \u00e8 unico ed \u00e8 posto fra il libro esterno ed il legno. Sono caratteristici dei fusti di alcune famiglie (Cucurbitaceae, Solanaceae)\nNei \"fasci concentrici\" uno dei due tessuti conduttori avvolge completamente l'altro (non \u00e8 presente un cambio, quindi i fasci sono sempre chiusi). Si definiscono perifloematici (rizomi) se il floema \u00e8 esterno e perixilematico se ad essere esterno \u00e8 lo xilema\nI \"fasci alterni\" o radiali, tipici delle radici, sono formati da uno o pi\u00f9 fasci (denominati qui arche) liberiani e legnosi situati alternativamente su raggi diversi.\nPosizione.\nIn un fusto o in una radice, lo xilema si trova pi\u00f9 vicino al centro mentre il floema \u00e8 pi\u00f9 esterno. In una foglia, lo xilema \u00e8 verso l'esterno. Questo \u00e8 il motivo per cui gli afidi si trovano sul lato interno di una foglia piuttosto che all'esterno, perch\u00e9 gli zuccheri prodotti dalla pianta, che consumano, sono trasportati dal floema che si trova sul lato interno."}
{"id": "1085787", "revid": "6923", "url": "https://it.wikipedia.org/wiki?curid=1085787", "title": "Ferrari Mondial 8", "text": ""}
{"id": "1085788", "revid": "287204", "url": "https://it.wikipedia.org/wiki?curid=1085788", "title": "Lightweight TT", "text": "La Lightweight TT \u00e8 una categoria motociclistica che si svolge durante il Tourist Trophy, evento che si tiene ogni anno sull'Isola di Man. Dal 1949 al 1976 era parte del motomondiale. A causa del ridotto numero di iscritti la gara era stata eliminata a partire dall'edizione 2005 del Tourist Trophy, per essere poi riammessa a partire dall'edizione 2012, quando il Lightweight TT viene disputato con moto di tipo Supertwins, bicilindriche di 650\u00a0cm\u00b3 derivate dalla serie.\nStoria.\nLa prima gara venne svolta durante l'edizione del 1922. Venne vinta da Geoff S. Davidson su Lewis alla media di 80,29 km/h (49,89 miglia orarie). Il circuito utilizzato era lo Snaefell Mountain Course che andava percorso sette volte. Dal 1954 al 1959 la gara veniva disputata sul Clypse Course."}
{"id": "1085792", "revid": "125412569", "url": "https://it.wikipedia.org/wiki?curid=1085792", "title": "Futebol Clube Pa\u00e7os de Ferreira", "text": "Il Pa\u00e7os de Ferreira o \"Pa\u00e7os Ferreira\", ufficialmente denominato in portoghese Futebol Clube Pa\u00e7os de Ferreira, \u00e8 una societ\u00e0 calcistica portoghese con sede nella citt\u00e0 di Pa\u00e7os de Ferreira. Gioca nella Primeira Liga, la prima divisione del campionato portoghese.\nFondato nel 1950 come \"Futebol Clube Vasco da Gama\", il club ha vinto tre campionati portoghesi di seconda divisione.\nNella stagione 2012\u201313 la squadra si classifica terza e si qualifica per i preliminari di Champions League 2013-14 per la prima volta nella sua storia. Viene tuttavia eliminata nei preliminari dallo e retrocede in Europa League dove viene sorteggiata nel girone con , Dnipro e Pandurii.\nDisputa le partite interne nell'Est\u00e1dio da Capital do M\u00f3vel (5.172 posti). I colori sociali sono il giallo e il verde. I calciatori sono soprannominati \"Os Castores\" (I Castori).\nStoria.\nPrimordi.\nOriginariamente il club, negli anni trenta si chiamava \"Sport Club Pacense\". La squadra gioc\u00f2 per circa due decenni senza alcun riconoscimento ufficiale fino all'inserimento nelle divisioni riconosciute pi\u00f9 basse nel 1950, col nome di \"Futebol Clube Vasco da Gama\". Solo successivamente il club cambi\u00f2 assetto, colori e sociali e assunse finalmente l'attuale denominazione, \"Futebol Clube Pa\u00e7os de Ferreira\".\nPermanenza nelle serie inferiori.\nIl primo match col nome corrente fu disputato il 19 novembre 1950, nel quale batterono il Lousada 2\u20131. Agostinho Alves fu il primo marcatore della storia del \"Pacenses\". Il club gioc\u00f2 nella terza divisione regionale dal 1956\u201357, giungendo prima. Il simbolo della squadra fu creato nel 1961\u201362, ed \u00e8 tuttora invariato.\nLa storia del periodo per il club fu contraddistinta da promozioni e retrocessioni piuttosto frequenti. Partita rimasta nella storia fu quella vinta il 17 giugno 1973 con il Perosinho per 3\u20130. Un anno dopo vinsero nuovamente la terza divisione portoghese il 14 giugno 1974, dopo aver battuto la Estrela de Portalegre. Uomo chiave della partita fu Mascarenhas.\nApprodo in Primeira e storia recente.\nDopo aver raggiunto la massima serie durante gli anni '90, il Pa\u00e7os retrocesse nuovamente nel 2003\u201304, tornando molto presto in Primeira e raggiungendo il sesto posto nel 2006-2007, qualificandosi alle qualifiche per la Coppa UEFA, prima partecipazione europea in assoluto, sotto la guida di Jos\u00e9 Mota. Tuttavia non riuscirono ad accedere alla fase finale in quanto estromessi con un totale di 1-0 dall'.\nNonostante la partecipazione europea, la stagione 2007\u201308 fu molto negativa, con il Pa\u00e7os che giunse ultimo e che sarebbe stato retrocesso se non fosse scoppiato lo scandalo che cost\u00f2 l'esclusione dalla massima serie al Boavista. Nel campionato successivo, gi\u00e0 senza il manager Mota, la squadra raggiunse un buon traguardo: un comodo piazzamento al decimo posto, ma soprattutto una nuova qualificazione in Europa come vicecampioni della Coppa di Portogallo, grazie alla sconfitta in finale per 1-0 con i campioni del Porto. I club si incontrarono nuovamente l'agosto successivo per la Supercoppa, vinta dal Porto 2-0.\nIl Pa\u00e7os entr\u00f2 nei preliminari della UEFA Europa League 2009-2010, precisamente nella seconda tornata, dove sconfissero i moldavi dello Zimbru Chisinau ma non riuscirono a ripetersi con gli israeliani dello Bnei Yehuda nell'ultima fase.\nIl maggior risultato storico del Pa\u00e7os \u00e8 avvenuto nella stagione 2012\u201313, dove la squadra ha raggiunto in maniera sorprendente il terzo posto in campionato, qualificandosi ai preliminari della UEFA Champions League 2013-2014. Il risultato \u00e8 stato notevole se si considera che i \"castori\" hanno saputo terminare la stagione sopra squadre ben pi\u00f9 blasonate e gettonate come Sporting Braga e Sporting CP. Il club era sotto la guida di Paulo Fonseca, che a fine stagione ha lasciato la squadra per allenare il , rimpiazzato da Costinha. Gli uomini di Costinha sono stati sorteggiati contro lo per il preliminare, perdendo pesantemente in casa per 4-1.\nNella Primeira Liga 2017-2018 conclude al penultimo posto con solo 30 punti totalizzati; retrocede quindi in Segunda Liga nella stagione 2018-2019.\nNel 2020-2021 il club si classifica sesto, accedendo ai preliminari di Europa League.\nOrganico.\nRosa 2021-2022.\n\"Aggiornata al 27 dicembre 2021.\"\nRosa 2020-2021.\n\"Aggiornata all'11 marzo 2021.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nStoria recente.\nDi seguito \u00e8 riportata la tabella con i piazzamenti del Pa\u00e7os de Ferreira in campionato e in Coppa, a partire dal 1990:\n1D: prima divisione; 2H: Liga de Honra (seconda divisione); 2L: Segunda Liga (seconda divisione)."}
{"id": "1085795", "revid": "599013", "url": "https://it.wikipedia.org/wiki?curid=1085795", "title": "Yg", "text": ""}
{"id": "1085796", "revid": "767487", "url": "https://it.wikipedia.org/wiki?curid=1085796", "title": "Land of the Free?", "text": "Land of the Free? \u00e8 il sesto album del gruppo punk rock, Pennywise, pubblicato il 19 giugno 2001 da Epitaph Records.\nTracce.\nTutte le tracce sono state scritte dai Pennywise tranne dove specificato."}
{"id": "1085797", "revid": "188116", "url": "https://it.wikipedia.org/wiki?curid=1085797", "title": "Avvocato generale", "text": "L'avvocato generale \u00e8 un funzionario pubblico, giurista, che in certi ordinamenti cura la rappresentanza e difesa in giudizio dello Stato e fornisce consulenza giuridica al potere esecutivo oppure, in alcuni ordinamenti di civil law (come i Paesi Bassi), \u00e8 componente di un ufficio giudiziario (corte, tribunale), diverso dal giudice, con il compito di formulare a quest'ultimo parere legale, obbligatorio ma non vincolante, per la soluzione delle questioni di diritto sollevate nel processo al quale assiste. Un organo di questo tipo \u00e8 presente anche in certe corti internazionali e, in particolare, nella Corte di giustizia dell'Unione europea, dove vi sono undici avvocati generali che si alternano nei singoli processi.\nNel mondo.\nIn alcuni ordinamenti l'avvocato generale ha anche funzioni di pubblico ministero. In Francia, dopo la Rivoluzione francese, \u00e8 diventato un alto magistrato del pubblico ministero, di livello immediatamente inferiore al procuratore generale, e cos\u00ec anche in altri ordinamenti, tra i quali quello italiano, che hanno imitato il modello francese di organizzazione giudiziaria.\nBrasile.\nIn Brasile l'avvocato generale dell'Unione (Advogado-Geral da Uni\u00e3o) \u00e8 un membro del gabinetto con rango di ministro, scelto tra gli avvocati, avente il compito di curare la rappresentanza e la difesa in giudizio della federazione, nonch\u00e9 di fornire consulenza legale al potere esecutivo. La carica \u00e8 stata creata nel 1993 separandola da quella del procuratore generale della Repubblica (Procurador-Geral da Rep\u00fablica) dal quale dipende il pubblico ministero.\nItalia.\nIn Italia l'avvocato generale ora citato, \u00e8 un magistrato che svolge funzioni di pubblico ministero nella Procura generale. \u00c8 il vicario del Procuratore Generale.\nVa tenuto distinto dall'avvocato generale dello Stato, posto a capo dell'Avvocatura dello Stato."}
{"id": "1085798", "revid": "125911009", "url": "https://it.wikipedia.org/wiki?curid=1085798", "title": "Bianca di Monferrato", "text": "Biografia.\nInfanzia e fidanzamento.\nFiglia del marchese Guglielmo VIII Paleologo e della sua seconda moglie Elisabetta Maria Sforza, Bianca rimase orfana dei genitori all'et\u00e0 di undici anni. \nSotto la tutela dello zio Bonifacio III venne promessa in sposa al duca Carlo I di Savoia, che tramite questa unione ambiva ad impossessarsi del Monferrato di cui riteneva ormai prossima l'estinzione della dinastia dei Paleologi. \nMatrimonio.\nLe nozze furono celebrate nel castello di Casale per procura il 1\u00ba aprile 1485, con Carlo rappresentato da Antonio de la Forest, suo ciambellano di fiducia. Il matrimonio fu infatti effettivamente consumato soltanto un mese dopo, in quanto si dovette attendere la dispensa papale vista la consanguineit\u00e0 degli sposi.\nIl marito per\u00f2 mor\u00ec prematuramente nel 1490 a Pinerolo e alla guida del ducato fu posto il loro figlio maschio ancora infante, Carlo Giovanni Amedeo di Savoia, spesso ricordato come Carlo II, di appena due anni.\nReggenza.\nDal 1490 al 1496 a causa della giovanissima et\u00e0 del figlio Bianca fu quindi reggente dello Stato Sabaudo, titolo conferitole dall'Assemblea degli Stati Generali riunitasi a Pinerolo dopo la morte del coniuge. Ella chiam\u00f2 a corte il vescovo francese di Mondov\u00ec Antoine Champion affidandogli la carica di cancelliere e si serv\u00ec pure dell'esperto Sebastiano Ferrero, feudatario piemontese, nominandolo consigliere di Stato e tesoriere generale. Dotata di un carattere forte e combattivo, Bianca, che a soli diciott'anni dovette entrare in politica, si trov\u00f2 a contrastare i parenti, in particolare l'ambizioso zio del marito Filippo di Bresse, che rivendicavano ciascuno i propri diritti di successione.\nAnche a livello internazionale, Bianca di Monferrato dette prova di abilit\u00e0: seppe mantenere lo Stato indipendente e riusc\u00ec a destreggiarsi tra il potente e ingombrante regno di Francia e il bellicoso ducato di Milano nel riportare la pace in Piemonte dopo le guerre temporaneamente vittoriose intraprese dal defunto sposo col Marchesato di Saluzzo. Dovette restituire al combattivo marchese Ludovico II il Saluzzese appena conquistato da Carlo I. Rifiut\u00f2 per\u00f2 di seguire il consiglio di suo zio Ludovico il Moro di trasferire la capitale a Vercelli.\nConfer\u00ec al cugino Carlo VIII di Francia, che vantava pretese di ingerenza nei territori sabaudi, il permesso di attraversare il Piemonte per giungere nel napoletano (1494), accogliendolo trionfalmente a Torino in occasione del suo passaggio con le truppe e donandogli perfino i suoi gioielli.\nUltimi anni e morte.\nMorto ancora bambino Carlo II nel 1496, Bianca cedette alle pressioni dell'intrigante Filippo di Bresse il quale riusc\u00ec finalmente a diventare Duca, anche se solo per un breve periodo (1496-1497). Bianca lasci\u00f2 il potere e si ritir\u00f2 a vita privata con la seconda figlia, Iolanda di Savoia, che aveva sposato a nove anni il figlio di Filippo (divenuto duca nel 1497) morendo prematuramente anch'essa nel 1499 all'et\u00e0 di dodici anni. Dopo quell'ennesimo lutto Bianca and\u00f2 allora a passare gli ultimi anni della sua vita nel castello di Carignano (suo possedimento e che verr\u00e0 demolito nel 1820), ricevendo persino visite da due re di Francia, Luigi XII (1502 e 1507) e Francesco I (1515), che la omaggiarono e ne richiesero i consigli politici. Amante delle feste e soprattutto dei tornei cavallereschi, ne organizz\u00f2 a Carignano uno in cui giostr\u00f2 il famoso condottiero francese Pierre Terrail detto il \"Baiardo\".\nOggi \u00e8 inumata nel presbiterio della chiesa di Nostra Signora delle Grazie a Carignano, in piazza don Bosco."}
{"id": "1085799", "revid": "287204", "url": "https://it.wikipedia.org/wiki?curid=1085799", "title": "Senior TT", "text": "Il Senior TT \u00e8 una categoria motociclistica che si svolge durante il Tourist Trophy, evento che si tiene ogni anno sull'Isola di Man. Dal 1949 al 1976 era parte del Campionato mondiale di motociclismo. La gara si svolge il venerd\u00ec ed \u00e8 l'evento di chiusura della settimana di gare.\nStoria.\nIl Senior TT venne disputato per la prima volta durante l'edizione del 1911 del Tourist Trophy. Le moto ammesse alla competizione potevano essere sia dotate di motore monocilindrico dalla cilindrata massima di 500 cm\u00b3 che bicilindrico, in questo caso la cilindrata massima era di 585\u00a0cm\u00b3. La gara del 1911 fu vinta da Oliver C. Godfrey su Indian che percorse i 5 giri sui quali si articolava la competizione alla velocit\u00e0 media di 76,65 km/h (47,63 miglia orarie). La gara si svolse sull'allora nuovo tracciato dello Snaefell Mountain Course, il \"circuito della Montagna\" ancora oggi utilizzato. L'anno successivo vennero modificate le regole di partecipazione limitando la cilindrata delle moto ammesse a 500\u00a0cm\u00b3, limite che rimase in vigore fino al 1984.\nNel 2007 la cilindrata massima \u00e8 stata portata a non oltre 1000\u00a0cm\u00b3. Nel tempo per\u00f2 ci sono state diverse variazioni. Nel biennio 1985-1986 erano ammesse moto di 1000\u00a0cm\u00b3. La cilindrata fu poi portata a 1300\u00a0cm\u00b3 nel 1987-1989. Tra il 1990 e il 1998 potevano partecipare a questa gara moto dotate di motori con cilindrata massima di 750\u00a0cm\u00b3.\nPossono partecipare al Senior TT moto che siano in regola con le regole del campionato del mondo o del campionato britannico Superbike. Possono partecipare inoltre: motociclette dotate di motore a 3 o 4 cilindri quattro tempi con cilindrata compresa tra 750 e 1000 cm\u00b3, motociclette dotate di motore bicilindrico quattro tempi con cilindrata compresa tra 800 e 1000 cm\u00b3, motociclette della Supersport TT (senza limitazione di pneumatici), motociclette della Superstock TT (senza limitazione di pneumatici), altri mezzi ammessi a discrezione degli organizzatori."}
{"id": "1085801", "revid": "48479", "url": "https://it.wikipedia.org/wiki?curid=1085801", "title": "International Forum on the Daodejing", "text": ""}
{"id": "1085803", "revid": "48479", "url": "https://it.wikipedia.org/wiki?curid=1085803", "title": "International Forum on the Daodejing 2007", "text": ""}
{"id": "1085805", "revid": "131358", "url": "https://it.wikipedia.org/wiki?curid=1085805", "title": "FC Pacos de Ferreira", "text": ""}
{"id": "1085809", "revid": "131358", "url": "https://it.wikipedia.org/wiki?curid=1085809", "title": "FC Pacos Ferreira", "text": ""}
{"id": "1085812", "revid": "1776051", "url": "https://it.wikipedia.org/wiki?curid=1085812", "title": "In Their Own Words", "text": "In Their Own Words \u00e8 un video documentario sulla storia dei Black Sabbath. Il DVD contiene vari filmati ed interviste ai membri del gruppo, altri musicisti e critici musicali. \u00c8 stato allegato, inoltre, un libro con interviste e foto del gruppo."}
{"id": "1085820", "revid": "73843", "url": "https://it.wikipedia.org/wiki?curid=1085820", "title": "Ephra\u00efm Inoni", "text": "Biografia.\nInoni \u00e8 un anglofono di etnia Bakweri. \u00c8 nato nel villaggio costiero di Bakingili, nella municipalit\u00e0 di Lambe. Uomo di fiducia e assistente del presidente Paul Biya, prima di diventare Primo ministro, ha ricoperto, sin dal 1992, vari incarichi governativi. \u00c8 membro del Movimento Democratico del Popolo Camerunese (RDPB).\n\u00c8 stato eletto primo ministro del Camerun l'8 dicembre 2004."}
{"id": "1085836", "revid": "33751", "url": "https://it.wikipedia.org/wiki?curid=1085836", "title": "Desportivo Aves", "text": ""}
{"id": "1085843", "revid": "287204", "url": "https://it.wikipedia.org/wiki?curid=1085843", "title": "Ultra-Lightweight TT", "text": "La Ultra-Lightweight TT era una competizione motociclistica che si svolgeva durante il Tourist Trophy, evento che si tiene ogni anno sull'Isola di Man. Dal 1951 al 1976 era parte del motomondiale. Dal 1954 al 1959 la gara veniva disputata sul Clypse Course. A causa del ridotto numero di iscritti la gara, a partire dall'edizione 2005, \u00e8 stata eliminata dall'evento.\nStoria.\nLa prima edizione del Ultra-Lightweight TT si tenne durante il Tourist Trophy del 1924. Potevano partecipare motociclette la cui cilindrata non superasse i 175 cm\u00b3. Il percorso era lo Snaefell Mountain Course che veniva percorso per tre volte. Risult\u00f2 vincitore Jack Porter su New Imperial che concluse la gara alla velocit\u00e0 media di 82,41 km/h (51,21 miglia orarie). La gara venne ripetuta anche nel 1925 ma venne poi eliminata a partire dal Tourist Trophy dell'anno successivo. Fu reintrodotta nel 1951. La cilindrata delle motociclette era ora limitata a 125\u00a0cm\u00b3. La gara venne nuovamente eliminata a partire dal 1975 per essere nuovamente riproposta con l'edizione 1989 del Tourist Trophy per rimanere in calendario fino al 2004. Anche in questo caso la cilindrata massima ammessa era di 125\u00a0cm\u00b3."}
{"id": "1085845", "revid": "2192921", "url": "https://it.wikipedia.org/wiki?curid=1085845", "title": "Cattedrale di Santa Maria Assunta (Frosinone)", "text": "Il duomo di Frosinone, oppure cattedrale di Santa Maria Assunta, \u00e8 il luogo di culto cattolico pi\u00f9 importante di Frosinone, chiesa madre della diocesi di Frosinone-Veroli-Ferentino.\nStoria.\nLe origini della chiesa sono paleocristiane: venne innalzata sui resti di un tempio dedicato a Marte sulla cima del colle dove era sorta l'acropoli dell'antica \"Frusino\", e si ritiene che sia stata cattedrale di un'antica diocesi frusinate che si sarebbe poi fusa con quella di Veroli nell'VIII secolo. Nel medioevo fu ricostruita in stile romanico, ma venne ampiamente rimaneggiata nel XVIII secolo: fu di ispirazione per la nuova veste della chiesa la basilica di Sant'Andrea della Valle a Roma. Dell'edificio medievale rimase il campanile romanico, a tre ordini di finestre bifore.\nElevata a \"Collegiata insigne\" da papa Benedetto XIV il 15 luglio 1755 con la contestuale attribuzione al parroco del titolo di arcidiacono, ottenne da papa Pio IX l'uso del trono papale come cattedra vescovile nel 1850.\nL'11 settembre del 1943 le bombe si abbattono su Frosinone e anche sulla chiesa e la piazza fronte stante, segnandone la storia. La Cattedrale presenta gravissimi danni, con parte della facciata crollata e una navata completamente sfondata. Al suo fianco il serbatoio comunale viene raso completamente al suolo. Le bombe si abbattono anche sulla Piazza dinanzi alla chiesa, polverizzando gli edifici sul lato sud. La chiesa viene ricostruita nel dopoguerra e ai lavori contribuirono anche i ciociari emigrati all'estero.\nDivenne concattedrale di Veroli-Frosinone l'11 aprile 1965. \u00c8 cattedrale della diocesi di Frosinone-Veroli-Ferentino dal 27 febbraio 1987.\nDescrizione.\nLa cattedrale di Santa Maria Assunta si trova nel centro storico di Frosinone, in piazza Santa Maria.\nLa facciata, a salienti, \u00e8 preceduta da una scalinata in pietra. Essa \u00e8 suddivisa in due sezioni sovrapposte da un cornicione idealmente sostenuto, nella parte inferiore, da sei lesene in marmo, intervallate dai tre portali, ognuno coronato da un frontone. Nella parte superiore, invece, in corrispondenza della navata centrale, si apre un finestrone rettangolare. La facciata \u00e8 terminata in alto da un frontone triangolare.\nLungo il lato destro della chiesa, si eleva il campanile (del 1500) romanico, sormontato da un cupolino a pianta ottagonale. Nel campanile si aprono tre ordini sovrapposti di bifore con arco a tutto sesto, sorrette da colonnine in marmo bianco.Sorge sul punto pi\u00f9 alto di Frosinone, 291 metri s.l.m., ed \u00e8 alto 62 metri. Prima del secondo conflitto mondiale, le finestre del primo ofidne erano state murate, ma vennero poi riaperte nel dopoguerra. Il Campanile resse ai bombardamenti della guerra, \"cavandosela\" con un solo foro su uno dei grandi orologi che danno sul corso. Orologi che rimasero fermi per\u00f2 alle ore 22:10 dell'11 settembre 1943, data del grande bombardamento del capoluogo ciociaro. Sulla cima del campanile era stata posizionata una sirena che avvisava i cittadini in caso di incursioni aeree, che rimase in funzione fino alla distruzione della centralina che la metteva in funzione sita nella rocca. La bandieruola di ferro, vicina alla croce, sulla cupola del campanile, venne rimossa negli anni cinquanta e tuttora non riposizionata.\nL'interno della cattedrale \u00e8 a tre navate separate da pilastri con paraste corinzie.\nTra le opere d'arte sopravvissute agli eventi bellici che il luogo sacro conserva vi \u00e8 la \"Madonna con Sant'Anna, San Giovannino e angeli\" del 1641: si tratta di un tondo dipinto dal Sementi, discepolo di Guido Reni.\nLa cattedrale custodisce inoltre opere pittoriche d'arte contemporanea di Gisberto Ceracchini, Domenico Purificato, Eliano Fantuzzi, Giovanni Colacicchi, Luigi Montanarini, Manlio Sarra, che narrano la vita della Vergine e del Cristo.\nAi lati dell'altare maggiore, vi sono le statue bronzee dei santi papi frusinati Ormisda e Silverio, patroni della citt\u00e0.\nSulla cantoria in controfacciata si trova l'organo a canne, costruito nel 1957 dalla ditta Pinchi e ampliato nel 2015; a trasmissione elettrica, dispone di 19 registri su due manuali e pedale."}
{"id": "1085849", "revid": "110157", "url": "https://it.wikipedia.org/wiki?curid=1085849", "title": "From the Ashes", "text": "From the Ashes \u00e8 il settimo album del gruppo skate punk Pennywise, pubblicato il 9 settembre 2003 da Epitaph Records. La maggior parte delle copie contiene un DVD sulla registrazione dell'album.\nTracce.\nTutte le tracce sono state scritte dai Pennywise."}
{"id": "1085850", "revid": "458786", "url": "https://it.wikipedia.org/wiki?curid=1085850", "title": "Clube Desportivo das Aves", "text": "Il Clube Desportivo das Aves, noto come CD Aves o Desportivo Aves, \u00e8 una societ\u00e0 calcistica portoghese con sede nella citt\u00e0 di Vila das Aves. Milita nella Primeira Liga, la massima divisione del campionato portoghese di calcio.\nNella stagione 2017-2018, dopo aver ottenuto la prima salvezza in massima serie (13\u00ba posto finale), ha vinto la Coppa di Portogallo battendo per 2-1 in finale lo , senza per\u00f2 ottenere la licenza UEFA per partecipare all'Europa League.\nRosa 2020-2021.\n\"Aggiornata al 7 settembre 2020.\"\nRosa 2019-2020.\n\"Aggiornata al 3 settembre 2019.\"\nRosa 2018-2019.\n\"Aggiornata al 5 settembre 2018.\"\nRosa 2017-2018.\n\"Aggiornata al 13 marzo 2018.\""}
{"id": "1085851", "revid": "33751", "url": "https://it.wikipedia.org/wiki?curid=1085851", "title": "CD Nacional", "text": ""}
{"id": "1085856", "revid": "11959", "url": "https://it.wikipedia.org/wiki?curid=1085856", "title": "L'apprendista stregone (poema sinfonico)", "text": "L'apprendista stregone (in francese \"L'apprenti sorcier\"), sottotitolato \"scherzo symphonique\" (scherzo sinfonico), \u00e8 un poema sinfonico composto nel 1897 dal francese Paul Dukas.\nSi tratta dell'opera pi\u00f9 famosa e riproposta di Dukas ed \u00e8 la trasposizione in musica dell'omonima ballata di Wolfgang Goethe, \"L'apprendista stregone\" (\"Der Zauberlehrling\"), scritta esattamente cento anni prima. Il film di animazione \"Fantasia\", prodotto da Walt Disney nel 1941, nel quale \"L'apprenti sorcier\" venne utilizzato come colonna sonora di un cortometraggio di Topolino basato sulla ballata goethiana, rese l'opera celebre al grande pubblico.\nDescrizione.\nPremesse.\nIl poema sinfonico fa parte del pi\u00f9 ampio genere (tipicamente Romantico) della musica a programma, ampiamente esplorato anche da compositori quali Claude Debussy, Franz Liszt, Jean Sibelius e Richard Strauss. A differenza di poemi sinfonici quali \"La Mer\" di Debussy o \"Finlandia\" di Sibelius, e similmente ad altri (quale, per esempio, \"Till Eulenspiegel's Merry Pranks\", di Strauss), \"L'apprenti sorcier\" \u00e8 esplicitamente descrittivo della storia narrata dalla ballata che l'ispir\u00f2, al punto che era e rimane uso comune pubblicare la ballata come parte integrante dello spartito.\nStruttura.\nIl poema sinfonico si avvale delle movenze dello scherzo, in tempo di 9/8, e delle armonie create a partire dalla scala esatonale (a toni interi) per suggerire un clima tenebroso e misterioso.\nIl primo leitmotiv, in Fa minore melodico, caratterizza lo stregone e aleggia periodicamente per tutto il brano.\nUn secondo tema, che allude all'apprendista, \u00e8 introdotto gradualmente per brevi incisi melodici e solo intorno alla met\u00e0 della partitura, enunciato dal fagotto come un tema di fuga, esprime un andamento di goffa baldanza che lo rende riconoscibile in tutto il resto del brano.\nLa trama \u00e8 molto semplice ma profondamente istruttiva: un apprendista stregone, approfittando della temporanea assenza del suo maestro, compie un incantesimo in modo da non dover svolgere il lavoro che gli \u00e8 stato ordinato. Ma a un certo punto la situazione gli sfugge di mano e, a causa dell'inesperienza, non riesce pi\u00f9 ad annullare il sortilegio che ha messo in atto, al punto da venirne travolto. Per fortuna lo stregone ritorna e immediatamente riporta la situazione alla normalit\u00e0, e quindi punisce con un colpo di scopa l'incauto apprendista.\nQuesta trama anche soprattutto grazie alla musica di Dukas \u00e8 divenuta celebre, al punto che ancora oggi il modo di dire \"apprendista stregone\" indica una situazione (di un singolo individuo o di una intera comunit\u00e0, addirittura di una nazione) iniziata con faciloneria e troppa sicurezza e poi precipitata in un futuro incerto e denso di incognite.\nOrganico orchestrale.\nOttavino, due flauti, due oboi, due clarinetti in Si bemolle, clarinetto basso, tre fagotti, controfagotto, quattro corni, due trombe in Do, due cornette, tre tromboni, glockenspiel, tre timpani, grancassa, piatti, triangolo, archi. \nCitazioni.\nNell'episodio pi\u00f9 famoso del film d'animazione \"Fantasia\", prodotto da Walt Disney nel 1940, la musica di Dukas era illustrata dalla storia di Goethe: l'apprendista stregone era \"interpretato\" da Topolino (l'episodio era stato ideato da Carl Fallberg)."}
{"id": "1085859", "revid": "1762097", "url": "https://it.wikipedia.org/wiki?curid=1085859", "title": "Fotoresistenza", "text": "La fotoresistenza (o \"fotoresistore\") \u00e8 un componente elettronico la cui resistenza \u00e8 inversamente proporzionale alla quantit\u00e0 di luce che lo colpisce. Si comporta come un normale resistore, ma il suo valore in ohm diminuisce a mano a mano che aumenta l'intensit\u00e0 della luce che la colpisce. Ci\u00f2 comporta che la corrente elettrica che transita attraverso tale componente \u00e8 proporzionale all'intensit\u00e0 di una sorgente luminosa. In tale maniera si realizza una sorta di potenziometro attuabile tramite la luce anzich\u00e9 tramite forze meccaniche o segnali elettrici.\nDescrizione.\nQuesto componente \u00e8 utilizzato anche per la realizzazione di crepuscolari (circuiti che permettono di accendere una o pi\u00f9 luci al calare del Sole).\nFondamentalmente essa \u00e8 composta da materiale semiconduttore. L'energia radiante fornita a un semiconduttore provoca la produzione di coppie elettrone-lacuna in eccesso rispetto a quelle generate termicamente che causa una diminuzione della resistenza elettrica del materiale (effetto fotoconduttivo). Quando la radiazione incidente viene interrotta i portatori di carica in eccesso si ricombinano riportando la conducibilit\u00e0 del semiconduttore al suo valore iniziale in condizioni di oscurit\u00e0.\nSpecifiche e modelli.\nCi sono diversi tipi di fotoresistori, in diversi modelli con differenti specifiche utili a seconda dell'utilizzo che si deve fare. Possono essere, in particolare, composti o rivestiti da diversi materiali che ne variano la resistenza. \nApplicazioni.\nCon un fotoresistore \u00e8 possibile realizzare una sorta di potenziometro, attuabile tramite la luce anzich\u00e9 tramite forze meccaniche o segnali elettrici, che pu\u00f2 essere integrato in dispositivi come radiosveglie, dispositivi d'allarme, lampioni stradali o, in generale, in dispositivi automatizzati per l'illuminazione."}
{"id": "1085866", "revid": "110157", "url": "https://it.wikipedia.org/wiki?curid=1085866", "title": "The Fuse", "text": "The Fuse \u00e8 l'ottavo album del gruppo skate punk Pennywise, pubblicato il 9 agosto 2005."}
{"id": "1085869", "revid": "149485", "url": "https://it.wikipedia.org/wiki?curid=1085869", "title": "Campionato mondiale di scherma 1955", "text": "Il Campionato mondiale di scherma del 1955 si \u00e8 svolto a Roma, in Italia.\nSono stati assegnati 2 titoli femminili e 6 titoli maschili:"}
{"id": "1085872", "revid": "287204", "url": "https://it.wikipedia.org/wiki?curid=1085872", "title": "Campionato mondiale di scherma 1956", "text": "Il Campionato mondiale di scherma del 1956 si \u00e8 svolto a Londra, in Inghilterra. Si disput\u00f2 solo la competizione del fioretto femminile a squadre, in quanto unica gara non compresa nel programma olimpico di Melbourne 1956. La competizione \u00e8 iniziata l'14 settembre ed \u00e8 terminata il 15 settembre 1956."}
{"id": "1085873", "revid": "33751", "url": "https://it.wikipedia.org/wiki?curid=1085873", "title": "S.C. Beira-Mar", "text": ""}
{"id": "1085874", "revid": "1543377", "url": "https://it.wikipedia.org/wiki?curid=1085874", "title": "Giulietta e Romeo (commedia musicale)", "text": "Giulietta e Romeo \u00e8 un'opera popolare (per espressa dichiarazione dell'autore della musica non deve essere considerato un musical) con musiche di Riccardo Cocciante e testi di Pasquale Panella, tratto dal \"Romeo e Giulietta\" di William Shakespeare. La regia dello spettacolo \u00e8 di Sergio Carrubba della Danny Rose di Parigi.\nCaratteristiche.\nLo spettacolo segna il ritorno di Cocciante al teatro musicale dopo il successo di \"Notre-Dame de Paris\" e vede il musicista collaborare nuovamente con Panella (i cui testi in italiano saranno utilizzati anche per eventuali rappresentazioni all'estero).\nUn'anteprima dell'opera \u00e8 stata presentata, dallo stesso Cocciante, il 16 settembre 2006 all'interno del Colosseo, mentre l'opera vera e propria ha debuttato il 1\u00ba giugno 2007 all'Arena di Verona, per poi dare il via ad una tourn\u00e9e italiana (Cocciante ha espresso il desiderio di realizzare una versione cinematografica dello spettacolo).\nLo spettacolo mantiene alcuni elementi caratteristici del lavoro precedente, prendendo le distanze dalla concezione tradizionale del musical tanto sotto il profilo drammatico-musicale che dal punto di vista dell'allestimento, realizzato in forma semiscenica (sebbene con una maggiore teatralit\u00e0 rispetto a \"Notre Dame de Paris\") con canzoni e coreografie eseguite indipendentemente dai cantanti (quasi tutti tra i 15 e i 18 anni, che si alternano nei vari ruoli durante le varie serate) e dai ballerini e non da performer unici.\nPer l'allestimento dello spettacolo, il regista Sergio Carrubba ha unito esperienze e professionalit\u00e0 provenienti dai vari settori dello spettacolo (cinema, teatro, tv, ...) per creare una nuova forma di allestimento ed un nuovo tipo di spettacolo, il \"Cinema dal vivo\" (creato in collaborazione con Pasquale Mari, light designer dell'opera).\nGiulietta e Romeo per la prima volta al mondo presenta scenografie dinamiche animate e tridimensionali realizzate dal gruppo creativo Maximage Experience by Danny Rose diretto da Paola Ciucci (direttrice artistica dello spettacolo). Le scenografie sono infatti proiettate in 3D sulla scena (disegnata dallo scenografo Daniele Spisa). La scenografia interagisce infatti in tempo reale con il cast sul palco:\nI costumi sono realizzati da Gabriella Pescucci, gi\u00e0 premio Oscar per \"L'et\u00e0 dell'innocenza\" di Martin Scorsese, mentre il cubano Narciso Medina Favier \u00e8 autore delle coreografie.\nIn totale sono circa 400 le persone che hanno lavorato alla preparazione e alla produzione dell'opera popolare, tra cantanti, ballerini, musicisti, \u00e9quipe di regia, di produzione e tecnici.\n1 \u20ac per ogni biglietto dell'opera venduto nel mondo nei primi otto anni viene destinato all'AIRC (Associazione Italiana Ricerca sul Cancro).\nTrama.\nL'opera popolare racconta la storia di due giovani veronesi, Giulietta e Romeo, il cui amore \u00e8 fortemente contrastato da due famiglie, i Capuleti e i Montecchi. I due giovani vivranno intensamente il loro amore, che per\u00f2 alla fine si trasformer\u00e0 in un dolore atroce.\nDifferenze rispetto all'opera di Shakespeare;\nCast.\nRomeo: Marco Vito, Flavio Gismondi, Daniele Carta Mantigli \nGiulietta: Tania Tuccinardi, Alessandra Ferrari, Maria Francesca Bartolomucci, Denise Faro \nMercuzio: Gian Marco Schiaretti, Francesco Capodacqua \nBenvolio: Angelo Del Vecchio, Damiano Borgi \nTebaldo: Valerio Di Rocco, Gaetano Caruso \nNutrice: Silvia Querci, Chiara Luppi \nFrate Lorenzo: Fabrizio Voghera, Luca Maggiore \nPadre Montecchi: Francesco Antimiani, Giuseppe Pellingra \nPadre Capuleti: Giuseppe Pellingra, Francesco Antimiani \nPrincipe Escalus: Alessandro Arcodia, Gaetano Caruso \nClan Montecchi &amp; Capuleti: Andrea Manganotto, Antonio Orler, Giacomo Salvietti, Nikolas Torselli, Alessio Spini, Luca Peluso, Valentina Beretta, Chantal Copello, Valentina Soncin, Scilla Zizifo, Damiano Bisozzi, Burim Cerloj (Rimi),Giovanni Fusco, Kal Guglielmelli, Elisa Petrolo\nBrani.\nI atto\nII atto\nDibattiti.\nSin dai tempi di \"Notre-Dame de Paris\" la definizione dell\"opera popolare\" come genere teatrale \u00e8 stato oggetto di accesi dibattiti tanto tra gli esperti di teatro musicale quanto tra gli stessi musicisti, puntualmente ripresentatesi in occasione di \"Giulietta e Romeo\".\nC'\u00e8 chi nega la separazione tra musical e opera popolare, considerando velleitarie le pretese di autonomia e diversit\u00e0 concettuale, imputando inoltre agli autori l'incapacit\u00e0 di definire nettamente i caratteri e i confini del genere; accuse che Cocciante e i suoi sostenitori negano totalmente, sottolineando la diversa radice e la netta distinzione tra i due generi. In un'intervista rilasciata al Corriere della Sera, il musicista ha riaffermato con determinazione questa tesi, portando a sostegno le differenze stilistiche e concettuali e imputando al musical un linguaggio anacronistico e inadeguato al pubblico contemporaneo. Le dichiarazioni dell'artista hanno contribuito ad alimentare la querelle circa la natura dell'opera popolare. Ha destato particolare scalpore l'affermazione secondo cui \"I musical hanno un linguaggio polveroso, che non ha legami col presente. \u00c8 musica di 50 anni fa. Che non interessa i giovani. Sono dei riciclaggi\", che ha scatenato accese polemiche da parte dei sostenitori di questo genere musicale."}
{"id": "1085876", "revid": "162059", "url": "https://it.wikipedia.org/wiki?curid=1085876", "title": "NE ZHDALI", "text": ""}
{"id": "1085878", "revid": "228587", "url": "https://it.wikipedia.org/wiki?curid=1085878", "title": "Slick Idiot", "text": "Gli Slick Idiot sono un gruppo Industrial metal tedesco.\nStoria.\nEssi si formarono nel 1999, dopo lo scioglimento dei KMFDM su iniziativa di G\u00fcnter Schulz e En Esch. La prima volta in cui fu usato il nome Slick Idiot fu quando En Esch e G\u00fcnter Schulz lo utilizzarono per una cover dei Nine Inch Nails, \"Terrible Lie\" per la Cleopatra Record nell'album \"Covered In Nails 2: A Tribute To Nine Inch Nails\". Dopo l'uscita di \"DickNity\" acquistabile on-line, gli Slick Idiot, con Mel Fuher e il batterista/tastierista Michael J. Carrasquillo, fecero un tour in America (\"High Life for Low Lives\" US Tour 2002). Successivamente, la Cleopatra Records fece ri-editare \"DickNity\", con un bonus remix di Christoph Schneider dei Rammstein. Nel 2003, En Esch e G\u00fcnter Schulz entrarono a far parte dei Pigface per il \"United II\" tour. Nell'ottobre del 2004 fu pubblicato online l'album \"Screwtinized\", attraverso l'acquisto tramite il loro sito ufficiale. En Esch and\u00f2 nuovamente in tour con i Pigface per il \"Free For All\" US Tour 2005, mentre Schulz inizi\u00f2 a formare il suo side-project \"SCHULZ\" con il cantante Jeff Borden. Nel 2006, gli Slick Idiot completarono un lungo tour negli Stati Uniti chiamato \"xSCREWciating Tour\" con i More Machine Than Man (MMTM), con l'aggiunta di Gregg Ziemba alla batteria e Victoria Levy alla voce."}
{"id": "1085883", "revid": "2081626", "url": "https://it.wikipedia.org/wiki?curid=1085883", "title": "Sport Clube Beira-Mar", "text": "Lo Sport Clube Beira-Mar, abbreviato in SC Beira-Mar o semplicemente Beira-Mar, \u00e8 una societ\u00e0 polisportiva portoghese con sede nella citt\u00e0 di Aveiro, nota soprattutto per la sua squadra di calcio che attualmente milita nella Segunda Liga, la seconda divisione del campionato portoghese. \nNel 1999 vince la Coppa del Portogallo in finale con il Campomaiorense e conquista per la prima volta nella storia il diritto a partecipare alle coppe europee. Essendo stata abolita la Coppa delle Coppe viene \"dirottata\" in Coppa Uefa 1999/2000 dove viene abbinata al Vitesse (1-2 in casa e 0-0 in trasferta). \nIl calciatore pi\u00f9 popolare della storia del club, \u00e8 stato Eus\u00e9bio, arrivato 3\u00ba con il Portogallo ai Mondiali del 1966, e vincitore del Pallone d'Oro.\nStrutture.\nStadio.\nLo Est\u00e1dio Municipal de Aveiro inaugurato nel 2003, ha una capienza di 30.127 posti."}
{"id": "1085885", "revid": "58420", "url": "https://it.wikipedia.org/wiki?curid=1085885", "title": "Tetrarca", "text": ""}
{"id": "1085890", "revid": "110157", "url": "https://it.wikipedia.org/wiki?curid=1085890", "title": "VROOOM", "text": "VROOOM \u00e8 il primo EP del gruppo musicale britannico King Crimson, pubblicato nel 1994 dalla Discipline Global Mobile."}
{"id": "1085891", "revid": "33751", "url": "https://it.wikipedia.org/wiki?curid=1085891", "title": "SC Beira Mar", "text": ""}
{"id": "1085892", "revid": "92723", "url": "https://it.wikipedia.org/wiki?curid=1085892", "title": "Campionato mondiale di scherma 1957", "text": "Il Campionato mondiale di scherma del 1957 si \u00e8 svolto a Parigi, in Francia.\nSono stati assegnati 2 titoli femminili e 6 titoli maschili:"}
{"id": "1085893", "revid": "122517717", "url": "https://it.wikipedia.org/wiki?curid=1085893", "title": "Erik von Detten", "text": "Ha recitato nei film Pretty Princess (2001), \"American Girl\" (2002) e \"National Lampoon's Barely Legal\" (2003), che \u00e8 stato distribuito in DVD all'inizio del 2006.\nBiografia.\nErik von Detten \u00e8 nato a San Diego, California. Suo padre \u00e8 nato a in Germania, mentre sua madre \u00e8 una fotografa statunitense. Erik ha tre sorelle, Dolly, Britta e Andrea, e un fratello, Timothy."}
{"id": "1085894", "revid": "1821847", "url": "https://it.wikipedia.org/wiki?curid=1085894", "title": "Battaglia della Trebbia (1799)", "text": "La battaglia della Trebbia si svolse il 19 giugno 1799 nell'ambito della guerra della seconda coalizione antifrancese e fu vinta dagli austro-russi del generale Suvorov durante la sua campagna in Italia contro i francesi guidati dal generale Macdonald.\nLe truppe francesi dell'Armata d'Italia stavano combattendo contro l'esercito austro-russo del generale Suvorov al comando del generale Moreau che il 27 aprile 1799, appena subentrato al collega Sch\u00e9rer, era stato battuto da Suvorov nella battaglia di Cassano d'Adda, il che aveva consentito a quest'ultimo di occupare Milano due giorni dopo. Arretrato sul Ticino, Moreau si riport\u00f2 verso Torino, ritardando cos\u00ec il congiungimento con l'armata del generale MacDonald che stava risalendo da Napoli per dargli man forte. Suvorov, rinunciando ad inseguire lo sconfitto Moreau, si port\u00f2 con le sue truppe verso sud, raccogliendo tutti i reparti che incontrava sulla sua strada e diede battaglia sul fiume Trebbia, costringendo MacDonald a ritirarsi su La Spezia, mentre le truppe imperiali rimasero cos\u00ec padrone del campo sulla sinistra del Po.\nSituazione generale.\nI successi della coalizione.\nLe guerre della seconda coalizione in Italia erano iniziate con la battaglia di Verona del 26 marzo 1799 vinta dall'esercito austro-ungarico agli ordini del generale Kray contro quello francese del generale Sch\u00e9rer. La successiva battaglia di Magnano del 5 aprile vide una seconda e pi\u00f9 netta vittoria da parte degli austriaci che inflissero ottomila vittime ai francesi. Sch\u00e9rer fu cos\u00ec costretto a ritirarsi oltre il Mincio dove il 22 aprile lasci\u00f2 il comando delle truppe al generale Moreau. Nel frattempo il 14 aprile era arrivato a Vicenza il generale Suvorov che aveva cos\u00ec assunto il comando delle truppe austro-russe.\nIl 27 aprile le truppe di Suvorov sconfissero i francesi a Cassano d'Adda. Le sconfitte costrinsero Moreau a ripiegare lasciando uomini alla difesa di Milano. Il 6 maggio la guarnigione di Peschiera del Garda si arrese al generale Kray, mentre altri millecinquecento soldati francesi si arresero al generale Von Kaim l'11 maggio nei pressi di Pizzighettone. Il 12 maggio un contingente delle truppe russe comandato da Andrei Grigorevich Rosenberg fu sconfitto dai francesi a Bassignana. Milano, Ravenna e Ferrara invece si arresero agli austriaci il 24 maggio.\nNel frattempo trentamila uomini guidati da Suvorov si mossero verso nord in direzione di Torino che fu raggiunta dalle avanguardie la mattina del 26 maggio: la guarnigione francese comandata dal conte Pasquale Antonio Fiorella si ritir\u00f2 nella cittadella fortificata per poi essere costretto alla resa. Nel frattempo circa ventimila austriaci erano impegnati nell'assedio di Mantova ed erano coperti da circa seimila soldati di stanza a Ferrara. Infine il 5 giugno arrivarono a Milano dalla Svizzera le truppe comandate dal conte Heinrich Johann Bellegarde. Di fronte a questo spiegamento Moreau poteva contare su circa venticinquemila effettivi tra Genova, Firenze e Bologna, oltre che su eventuali rinforzi da parte della forza di occupazione francese stanziata nell'Italia centro-meridionale al comando del generale Jacques MacDonald.\nL'offensiva di MacDonald.\nIl 14 aprile il Direttorio aveva ordinato a MacDonald di risalire l'Italia per accorrere in aiuto di Moreau. Lasciata quindi Napoli, raggiunse Roma il 16 maggio e Firenze dieci giorni dopo. Da l\u00ec MacDonald decise di attraversare gli Appennini in modo da incontrarsi con le truppe di Moreau nei pressi di Piacenza con una mossa che mise l'Armata d'Italia nel mirino delle forze della Coalizione. Nella sua risalita verso Nord l'armata assorb\u00ec le divisioni di stanza a Bologna e Firenze arrivando a contare su soldati. Il 9 giugno Suvorov fu informato dal generale Ott von B\u00e1tork\u00e9z che l'armata di MacDonald era stata rafforzata dalle truppe provenienti da Bologna e Firenze e che i francesi avevano occupato Pontremoli. Suvorov ordin\u00f2 a Ott, che comandava circa cinquemila soldati nei pressi di Parma di ripiegare su Stradella con l'ordine di mantenere la posizione. Il generale russo decise poi di spostarsi verso est: l'11 giugno tutte le truppe austro-russe eccetto le divisioni comandate dal generale Kaim raggiunsero Asti. Due giorni successivi arrivarono al fiume Bormida nei pressi di Alessandria che era tenuta dai francesi. Avuta l'informazione che Moreau stava per discendere dalle montagne, Suvorov invi\u00f2 le truppe di Bellegarde ad Alessandria, mentre con il resto dell'esercito marci\u00f2 verso l'armata di MacDonald.\nL'esercito francese proveniente da Napoli super\u00f2 gli Appennini in quattro colonne: le divisioni guidate da Montrichard e Rusca passarono pi\u00f9 ad est raggiungendo Bologna, le divisioni guidate da Oliver e Watrin risalirono da Pistoia a Modena insieme al generale MacDonald, le truppe comandate da D\u0105browski risalirono la valle del Secchia, infine le divisioni comandate da Victor marciarono lungo il fiume Taro verso Parma. L'offensiva di MacDonald colse impreparate le forze austriache di stanza a Modena guidate da Federico Francesco Saverio di Hohenzollern-Hechingen: MacDonald tent\u00f2 di distruggere le forze di Hohenzollern con un attacco concentrico con le divisioni di Rusca provenienti da est e quelle di Dombrowski provenienti da ovest. Intuita l'idea le forze austriache di stanza a Ferrara sotto il comando del colonnello von Klenau si mossero verso il fiume Panaro per bloccare Rusca. Al tempo stesso MacDonald perse i contatti con Dombrowski. Nonostante questo MacDonald raggiunse Modena alla guida di due divisioni. Il 12 giugno i francesi conquistarono la citt\u00e0 infliggendo perdite per 750 uomini e catturandone a fronte di 400 francesi morti e 200 fatti prigionieri.\nLe truppe di Suvorov partite da Alessandria raggiunsero con una marcia forzata il loro accampamento, posto tra Casteggio e Casatisma, il 16 giugno dopo aver percorso 56 km in una giornata. Prevedendo la possibilit\u00e0 di una sconfitta il generale ordin\u00f2 di costruire due ponti sul Po: uno a Mezzana Corti ed uno a Valenza Po per le truppe di Bellegarde, le quali mantenevano l'assedio su Alessandria. Per impedire a MacDonald di porre sotto assedio anche Mantova la sponda nord del Po fu guarnita da migliaia di soldati di Kray. Il 16 giugno alle ore 10 le avanguardie di MacDonald raggiunsero Piacenza iniziando ad attaccare le truppe di Ott. Due o tre compagnie del reggimento \"Fr\u00f6hlich\" furono assegnate alla difesa della Cittadella di Piacenza. Se Ott fosse riuscito a resistere lungo il torrente Tidone avrebbe permesso all'esercito austro-russo di posizionarsi in un ampio spazio tra il Po a nord e le prime colline a sud, se al contrario fosse stato costretto a ripiegare su Stradella sarebbe stato difficile per gli alleati formare un solido schieramento e ci\u00f2 avrebbe potuto pregiudicare gli esiti della battaglia.\nLe forze in campo.\nEsercito alleato.\nL'esercito austro-russo guidato da Suvorov venne diviso in tre colonne il 18 giugno: la prima e la seconda, composte prevalentemente da truppe russe, erano guidate dal generale Rosenberg, mentre la terza, composta perlopi\u00f9 da austriaci, era comandata dal generale della cavalleria Melas. Le forze austriache erano composte da fanti e cavalieri, mentre i russi potevano contare su fanti e cosacchi per un totale di soldati esclusi i reparti di artiglieria.\nEsercito francese.\nL'esercito francese era composto da un'avanguardia guidata dal generale di brigata Salme e da cinque divisioni, comandate rispettivamente dai generali Olivier, Rusca, Montrichard, Watrin e Dombrowski. Le restanti divisioni di fanteria erano guidate dal generale Victor. A questi si aggiungevano i 526 uomini dell'artiglieria. Le truppe a disposizione di MacDonald alla fine di maggio ammontavano quindi a cos\u00ec suddivise: Salme , Olivier , Rusca , Montrichard , Watrin , Dombrowski e Victor , a queste cifre vanno tuttavia sottratte le perdite subite nella battaglia di Modena.\nLa battaglia.\n17 giugno: il torrente Tidone.\nIl 17 giugno alle ore 8 i francesi attaccarono le postazioni di Ott lungo il torrente Tidone. Le truppe comandate da Victor erano schierate sulla destra, quelle comandate da Rusca al centro, mentre sulla sinistra erano presenti quelle comandate da Dombrowski. A causa delle ferite riportate a Modena il generale MacDonald non pot\u00e9 essere presente sul campo e fu costretto a rifugiarsi a S.Antonio, poco ad ovest della citt\u00e0 di Piacenza. Il comando fu quindi preso da Victor che per\u00f2 prefer\u00ec rimanere a Piacenza, con conseguenti problemi di coordinamento. Nonostante questo l'attacco francese fu un successo: alle 3 le truppe di Victor riuscirono a conquistare Sarmato costringendo le truppe di Ott ad una ritirata su Castel San Giovanni.\nQui le truppe di Ott furono rinforzate dall'arrivo di tre battaglioni soldati austriaci comandati dal generale Melas e dalle avanguardie dell'esercito austro-russo comandate dal generale Chasteler. Nonostante questo i francesi continuarono nella loro offensiva su Castel San Giovanni, tuttavia venutisi a trovare in inferiorit\u00e0 numerica furono costretti a ritirarsi oltre a Sarmato che veniva cos\u00ec riconquistato dagli alleati. La battaglia si concluse alle 21 con la ritirata ordinata dei francesi coperti dalle truppe di Salme. I francesi patirono pi\u00f9 di mille tra feriti e caduti e circa catturati, mentre le perdite alleate non sono note.\n18 e 19 giugno: il fiume Trebbia.\nTrovatosi in inferiorit\u00e0 numerica rispetto agli alleati, MacDonald decise di resistere confidando in un arrivo delle truppe di Moreau che avrebbero potuto colpire gli alleati da ovest, e sulla presenza delle truppe comandate da Jean Fran\u00e7ois Cornu de La Poype che avrebbero potuto attaccare da sud, tuttavia il 18 le truppe di Veletsky li sorpresero nei pressi di Bobbio costringendoli a ritirarsi su Genova. La mattina del 18 MacDonald ispezion\u00f2 il suo esercito, giudicandolo pronto a combattere gli alleati, in apparenza inattivi. Nel frattempo gli austro-russi decisero di attaccare i francesi dividendosi in tre colonne: la forza principale schierata sulla destra per colpire il fianco dell'armata francese era guidata dal generale Bagration, la seconda al centro era composta dalle divisioni guidate da Forster, mentre la terza colonna era composta dalle truppe comandate da Ott e da Fr\u00f6hlich, con i granatieri comandati da quest'ultimo che avrebbero poi dovuto rafforzare il fianco destro per dare pi\u00f9 peso all'attacco. L'attacco scatto alle 11, nonostante Suvorov avesse voluto inizialmente farlo partire alle 7. Gli esploratori riportarono che i francesi difendevano la Trebbia da nord a sud lungo la linea San Nicol\u00f2-Gragnano Trebbiense-Casaliggio. Le truppe di Bagration guadarono il Tidone e attaccarono le truppe polacche di Dombrowski a sud di Casaliggio alle due del pomeriggio, cogliendole di sorpresa. Le truppe di Bagration furono poi fermate solo con l'arrivo delle divisioni di Rusca e Victor.\nPer superare queste resistenza Suvorov invi\u00f2 la divisione di Schveikovsky contro Rusca: la lotta fu furiosa, ma gli austro-russi riuscirono a costringere Rusca a riparare ad est della Trebbia. A partire dalle 17 Forster inizi\u00f2 a premere l'ala destra della divisione di Victor: i francesi dovettero quindi evacuare Gragnano ritirandosi verso est. A nord le forze guidate da Salme, schieratesi nella zona di Sant'Imento rimasero quasi tutta la giornata senza combattere: verso le 14:30 le divisioni di Montrichard e Olivier attraversarono la Trebbia per dare supporto a Salme: vedendo questa concentrazione di truppe francesi Melas decise di non spostare versao sud i granatieri di Fr\u00f6hlich. Le truppe di Ott attaccarono alle 18 e riuscirono a sconfiggere i francesi in netta inferiorit\u00e0 numerica: le divisioni di Montrichard e Victor furono respinte aldil\u00e0 della Trebbia in serata. Durante la notte Rosenberg con due battaglioni di granatieri russi attraversarono la Trebbia a sud di Gossolengo, penetrarono tra le linee nemiche raggiungendo la localit\u00e0 di Settima dove attaccarono un distaccamento francese liberando alcuni prigionieri. Nel frattempo alle 21:30 tre battaglioni francesi attaccarono un battaglione austriaco dopo aver sentito dei colpi sparati da quella che ritenevano essere l'artiglieria dell'armata di Moreau. In seguito a questo le artiglierie di entrambe le parti aprirono il fuoco causando molti morti per fuoco amico. Questo combattimento si protrasse fino alle 23.\nL'indomani Chasteler diede l'ordine di iniziare l'attacco alle 6 di mattina, tuttavia il piano non venne consegnato a Melas fino alle 11, nel frattempo notando la presenza di ingenti forze francesi sul lato nord vi aveva inviato contro 12 pezzi di artiglieria per far saltare le loro posizioni: due battaglioni francesi tentarono di avanzare per neutralizzare l'artiglieria, ma furono costretti a desistere dal fuoco dei cannoni nemici. Nel corso della mattinata i francesi installarono delle batterie di cannoni prendendo di mira le posizioni di Forster, apparentemente per coprire uno spostamento verso sud delle truppe francesi. Nonostante l'inferiorit\u00e0 numerica MacDonald comand\u00f2 un nuovo attacco, confidando nel morale delle sue truppe. Rusca e Victor iniziarono un attacco nella zona di Casaliggio, con il sostegno di Dombrowski che cercava di aggirare gli alleati da Rivalta-Trebbia. A Montrichard e Olivier fu ordinato di attraversare la Trebbia rispettivamente a Gragnano e San Nicol\u00f2, infine a nord Watrin e Salme tentarono di colpire il fianco sinistro degli alleati a Calendasco.\nChasteler intu\u00ec il tentativo di aggiramento operato da Dombrowsky ed invi\u00f2 contro di esso le truppe di Bagration. Dombrowsky riusc\u00ec a prendere Rivalta e ad avanzare fino alla localit\u00e0 Canneto prima di essere fermato dai russi che, sotto lo sguardo di Suvorov presente in prima persona, costrinser\u00f2 i francesi a riattraversare il fiume. L'avanzata di Rusca fu fermata dal fuoco dei cannoni della divisione di Schveikovsky, il cui fianco sinistro, insieme alla divisione di F\u00f6rster, respinse l'assalto di Victor. Gli uomini di Rusca riuscirono per\u00f2 ad approfittare di una falla nella linea alleata a Casaliggio causata dallo spostamento verso sud delle truppe di Bagration che avevano contrastato l'attacco di Dombrowsky a Rivalta: la fanteria francese riattravers\u00f2 la Trebbia, mentre la cavalleria attacc\u00f2 il reggimento di granatieri di Rosenberg. L'attacco di Rusca fu per\u00f2 bloccato con i francesi costretti a tornare sulla sponda orientale grazie al ritorno verso nord degli uomini di Bagration che attaccarono i francesi da sud e da quattro battaglioni delle truppe di F\u00f6rster. Questi combattimenti cessarono per le 19.\nL'assalto al centro fu invece posticipato a causa del ritardato arrivo della divisione di Montrichard. Una volta arrivato il 5\u00ba fanteria leggera attravers\u00f2 il fiume, ma fu colpito dalle raffiche di un battaglione di granatieri austriaci. Le altre unit\u00e0 di Montrichard avanzarono, ma una volta trovatesi davanti al contrattacco delle divisioni di Forster e Fr\u00f6hlich, si sciolsero dandosi alla fuga. L'attacco di Olivier inizi\u00f2 con la cavalleria, ben presto seguita dalla fanteria che riusc\u00ec a raggiungere San Nicol\u00f2 catturando due cannoni. Giovanni I Giuseppe del Liechtenstein trovando le truppe in rotta dopo l'assalto di Olivier, condusse alcuni squadroni all'attacco del fianco sud delle truppe di Olivier. Contro queste ultime si concentrarono anche le altre truppe alleate favorite dalla rotta della divisione di Montrichard. Olivier fu quindi obbligato a tornare ad est della Trebbia e i cannoni austriaci furono recuperati. Nello stesso tempo a nord attraversarono il fiume anche la Guardia di Salme e la divisione di Watrin. Divisi in due i francesi riuscirono ad evitare gli avamposti austriaci: Salme raggiunse Ca' Pernici sulla sponda sud del Po, mentre Watrin si spinse fino alle porte di Calendasco dove si arrest\u00f2 a causa dei poco incoraggianti rumori provenienti dalla zona occupata dalle truppe di Olivier. Una batteria di artiglieria austriaca, guidata dal colonnello Kinsky e proveniente da Mantova, aveva, nel frattempo, raggiunto la sponda nord del Po e da l\u00ec inizi\u00f2 ad attaccare i francesi spingendoli a tornare sull'altra riva della Trebbia. I combattimenti in questo settore si conclusero alle 21.\nAlla sera i francesi erano ancora saldi sulla sponda orientale della Trebbia, tuttavia l'incapacit\u00e0 di stimare le forze residue, i numerosi morti e feriti, il fuoco della guarnigione austriaca di Piacenza e la certezza che n\u00e9 Moreau n\u00e9 La Poype sarebbero potuti accorrere in suo aiuto spinsero MacDonald ad ordinare la ritirata alle 22 a mettersi in marcia per prima fu l'artiglieria seguita dalla fanteria che part\u00ec intorno a mezzanotte.\n20 giugno: il torrente Nure.\nAlle 4 del mattino del 20 Suvorov ordin\u00f2 un nuovo attacco: tuttavia, quando le forze alleate giunser\u00f2 al campo francese lo trovarono ormai gi\u00e0 evacuato. Durante la fuga soldati feriti furono lasciati a Piacenza; le perdite totali francesi tra morti, feriti e catturati ammontarono a circa uomini. Sul fronte alleato secondo lo storico Christopher Duffy i russi lamentarono 681 morti e feriti, mentre gli austriaci 254 morti, feriti e 500 dispersi, per un totale di circa uomini. Cifre simili sono riportate anche da Digby Smith che riporta anche il ferimento di tre generali russi, che, riguardo ai francesi, stima morti, feriti, molti dei quali poi catturati, e presi prigionieri Gunther Rothenberg stima le perdite alleate in tra morti e feriti e 500 prigionieri e quelle francesi in tra morti e feriti e presi prigionieri. Ernest e Trevor Dupuy stimano in le perdite alleate e per quanto riguarda i francesi, alle quali vanno per\u00f2 aggiunti 5000 soldati catturati durante la ritirata. Il generale di divisione francese Alexis Aim\u00e9 Pierre Cambray fu mortalmente ferito durante la battaglia e mor\u00ec il 2 luglio seguente.\nGli austriaci avanzarono fino a Piacenza dove trovarono i feriti francesi tra cui i generali Olivier, Rusca e Salme. Melas assegn\u00f2 la divisione di Fr\u00f6hlich alla difesa della citt\u00e0, mentre invi\u00f2 le truppe di Ott all'inseguimento dei francesi. Ott fu bloccato nei pressi del torrente Nure da una divisione francese. Pi\u00f9 a sud, a San Giorgio Piacentino, i dragoni del reggimento Karaczay attaccarono il 17\u00ba fanteria leggera, venendo per\u00f2 da questi respinti e subendo anche la distruzione di due cannoni da parte dell'artiglieria francese. Sopraggiunsero allora Bagration e Chasteler e, con le loro truppe, fu attaccato di nuovo il paese, per arrivare alla sconfitta definitiva dei francesi Suvorov fu costretto a ricorrere anche a parte delle divisioni di F\u00f6rster e Schveikovsky. Un totale di 1099 soldati francesi si arrese cos\u00ec agli austriaci.\nConseguenze.\nL'esercito francese si ritir\u00f2 verso Parma dove furono abbandonati altri 200 feriti. Il 21 giugno gli alleati proseguirono nell'inseguimento dei francesi raggiungendo Fiorenzuola d'Arda dove riposarono per tutto il giorno successivo. Non rappresentando pi\u00f9 un pericolo l'armata di MacDonald, il 23 Suvorov decise di marciare verso ovest, mentre l'inseguimento dell'armata di MacDonald fu portato avanti da Ott con fanti, cavalieri e 15 cannoni. Il 24 un battaglione di Grenzer tent\u00f2 di bloccare la ritirata dei francesi a Sassuolo, venendo per\u00f2 da questi sconfitto. L'esercito raggiunse Pistoia il 28 rimanendovi per qualche giorno prima di riprendere la marcia verso sud agli inizi di luglio. MacDonald invece torn\u00f2 in Francia venendo sostituito al comando dal generale Laurent de Gouvion-Saint-Cyr."}
{"id": "1085896", "revid": "33751", "url": "https://it.wikipedia.org/wiki?curid=1085896", "title": "Sport Clube Beira Mar", "text": ""}
{"id": "1085901", "revid": "124210495", "url": "https://it.wikipedia.org/wiki?curid=1085901", "title": "Clube de Futebol Estrela da Amadora", "text": "Il Clube de Futebol Estrela da Amadora, noto come Estrela Amadora, \u00e8 una societ\u00e0 calcistica portoghese con sede nella citt\u00e0 di Amadora, a nord-ovest di Lisbona. Milita nel Campeonato de Portugal, la terza divisione del campionato di calcio portoghese.\nFondato nel 1932, il club ha vinto una Coppa di Portogallo nel 1990 e un campionato portoghese di seconda divisione nella stagione 1992-1993. Ha partecipato alla Coppa delle Coppe 1991, raggiungendo il secondo turno. In prima divisione il miglior piazzamento \u00e8 il settimo posto del 1997-1998. Nella stagione 2008-2009 \u00e8 retrocesso in Segunda Divis\u00e3o (la terza divisione) a causa di problemi finanziari. Al suo posto \u00e8 stato ripescato il Belenenses.\nIl nome significa \"Club Calcistico Stella di Amadora\".\nStoria recente.\nDi seguito \u00e8 riportata la tabella con i piazzamenti dell'Estrela Amadora in campionato e in Coppa, a partire dal 1988:\n1D: Primeira Liga (prima divisione); 2H: Liga de Honra (seconda divisione).\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1085908", "revid": "287204", "url": "https://it.wikipedia.org/wiki?curid=1085908", "title": "Battaglia della Trebbia (disambigua)", "text": ""}
{"id": "1085909", "revid": "599013", "url": "https://it.wikipedia.org/wiki?curid=1085909", "title": "Metodo delle forze", "text": "Nell'ambito della meccanica delle strutture, il metodo delle forze definisce un algoritmo di risoluzione di travature elastiche (telai e travature reticolari) iperstatiche. In termini semplificati, il metodo pu\u00f2 essere visto come \"completamento\" delle condizioni di equilibrio statico, cio\u00e8 come una tecnica per produrre delle condizioni ausiliarie (di compatibilit\u00e0 cinematica) tali da compensare l'indeterminazione delle equazioni fornite dalla statica nel caso di strutture iperstatiche. \nStoria.\nLe origini del metodo delle forze sono legate a molti nomi di studiosi di meccanica della fine del XIX secolo, ma le figure emergenti in tale paternit\u00e0 sono quelle di Castigliano e Mohr con i metodi da loro proposti di analisi delle travature iperstatiche, rispettivamente basati sul teorema di minimo dell'energia di deformazione e sul principio dei lavori virtuali. I metodi furono successivamente riconosciuti da M\u00fcller-Breslau nella loro sostanziale equivalenza. Tale ultimo studioso diede una efficace formulazione generale del metodo del forze tanto che le relazioni fondamentali di congruenza cui il metodo perviene portano attualmente il suo nome.\nFormulazione.\nNella risoluzione di travature elastiche iperstatiche, il metodo delle forze segue una formulazione in termini di tensione interna, ricercando tra tutti i possibili campi di tensioni generalizzate (le del sistema formula_1) in equilibrio con i carichi esterni, l'unica soluzione cui corrispondono, tramite la legge di Hooke:\ndeformazioni generalizzate (le formula_3) e spostamenti formula_4 compatibili con i vincoli cinematici del sistema. Il metodo pertanto si articola nei passi:\nGli schemi statici di calcolo.\nPer un problema ad formula_6 gradi di iperstaticit\u00e0, definito un sistema isostatico equivalente mediante l'introduzione di formula_6 generiche sconnessioni e la scelta dei duali parametri statici come incognite iperstatiche formula_8, il \"passo 1\" \u00e8 realizzato mediante una rappresentazione del tipo\ndove formula_10 \u00e8 la soluzione dello schema statico in equilibrio con i carichi esterni e per\nformula_11\nmentre il campo generico formula_12 \u00e8 la soluzione dello schema statico in equilibrio con carichi esterni nulli (\u00e8 un'autosoluzione del problema) e per\nformula_13\nOsservazione.\nLa scelta delle incognite iperstatiche, e quindi del sistema isostatico equivalente, costituisce una fase molto delicata del problema, proprio perch\u00e9 la scelta non \u00e8 univoca n\u00e9 pienamente riconducibile a precise regole da seguire. In particolare si deve porre una certa attenzione a non ridursi a sistemi degeneri, labili quindi, invece che isostatici.\nLe condizioni di congruenza (le equazioni di M\u00fcller-Breslau).\nLe configurazioni deformate della struttura isostatica equivalente, associate tramite il legame costitutivo formula_14 alla rappresentazione formula_15 del campo tensionale, violano proprio gli formula_6 vincoli presenti nella struttura iniziale ma soppressi nella struttura resa isostatica. Tali vincoli cinematici vanno pertanto imposti espressamente: ci\u00f2 fornisce un sistema di formula_6 equazioni (di congruenza) che determina i valori delle formula_6 incognite iperstatiche formula_8 e, quindi, definisce univocamente la soluzione elastica del problema (il \"passo 2\" della strategia).\nUna forma elegante e concisa di rappresentare le formula_6 equazioni di congruenza del problema \u00e8 attraverso la formulazione variazionale fornita dal principio di minimo dell'energia complementare totale, cio\u00e8 ricercando il minimo del funzionale\ntra tutti i campi di tensione formula_5 equilibrati con i carichi esterni. Nel caso in esame, per la rappresentazione data del campo di tensioni equilibrate formula_5, l'energia complementare totale risulta una funzione delle sole incognite iperstatiche formula_8. Imponendo le condizioni di stazionariet\u00e0 del funzionale energetico formula_25 rispetto a tali variabili\nsi ottengono le formula_6 equazioni di congruenza formula_28:\nPer problemi piani relativi alle strutture intelaiate da noi considerate, in presenza di molle e cedimenti dei vincoli cinematici, il funzionale dell'energia complementare totale assume l'espressione particolare\nLe equazioni di congruenza (dette equazioni di Muller\u2014Breslau) sono pertanto le seguenti formula_28:\nOsservazioni.\nformula_33\nformula_34\nformula_35\nI passi dell'analisi.\nDal punto di vista operativo, il metodo delle forze si sviluppa pertanto nelle seguenti fasi:\nformula_38\ne determinazione dei coefficienti formula_39\nformula_40\ndel sistema di formula_6 equazioni lineari di congruenza formula_42\nformula_43\nformula_44\nLimiti del metodo delle forze.\nL'utilizzazione pratica del metodo delle forze per il calcolo di strutture iperstatiche diviene tanto pi\u00f9 complessa e laboriosa quanto maggiore \u00e8 l'iperstaticit\u00e0 della struttura. All'aumentare del numero delle iperstatiche diventa infatti pi\u00f9 laboriosa la riduzione al sistema isostatico; inoltre aumenta il numero dei diagrammi delle caratteristiche di sollecitazione e, secondo una legge quadratica, il numero di integrali del tipo formula_45 da calcolare. \nIl metodo delle forze, inoltre, si presta male ad essere organizzato in un calcolo automatico da svolgere mediante computer. \nTutto ci\u00f2 comporta che il metodo delle forze risulti adatto solo a strutture relativamente semplici ed a procedimenti manuali di calcolo, e che per strutture a molte iperstatiche finisca col rivelarsi macchinoso e scarsamente efficiente. Per strutture complesse risulta pi\u00f9 conveniente l'uso di un metodo alternativo di analisi noto come metodo delle rigidezze o metodo degli spostamenti."}
{"id": "1085912", "revid": "287204", "url": "https://it.wikipedia.org/wiki?curid=1085912", "title": "Campionato mondiale di scherma 1958", "text": "Il Campionato mondiale di scherma del 1958 si \u00e8 svolto a Filadelfia, negli Stati Uniti. Questa edizione fu la prima organizzata in America. Le competizioni sono iniziate il 24 agosto e sono terminate il 6 settembre 1958.\nSono stati assegnati 2 titoli femminili e 6 titoli maschili:"}
{"id": "1085913", "revid": "486946", "url": "https://it.wikipedia.org/wiki?curid=1085913", "title": "Qu\u00e2n \u0110\u1ed9i Nh\u00e2n D\u00e2n Vi\u1ec7t Nam", "text": "L'esercito popolare vietnamita o EPV (in lingua vietnamita Qu\u00e2n \u0110\u1ed9i Nh\u00e2n D\u00e2n Vi\u1ec7t Nam) rappresenta il complesso delle forze armate della Repubblica Democratica del Vietnam (Vietnam del Nord) prima e della moderna Repubblica Socialista del Vietnam oggi, comprendente le Forze di terra popolari del Vietnam, la Marina popolare del Vietnam, l'Aeronautica popolare del Vietnam e la Guardia costiera.\nCreato all'indomani della seconda guerra mondiale, l'Esercito popolare vietnamita (come parte del movimento indipendentista del Viet Minh) dovette sostenere tra il 1946 e il 1954 la dura guerra d'Indocina contro la potenza coloniale della Francia, conclusasi con la grande vittoria campale nella battaglia di Dien Bien Phu. In seguito, tra il 1960 e il 1975 l'Esercito vietnamita fu impegnato nella sanguinosa lotta per la riunificazione del paese sotto il governo comunista di Hanoi, contro la potenza degli Stati Uniti d'America e a fianco del Fronte di Liberazione Nazionale del Vietnam del Sud; durante questo secondo conflitto, la cosiddetta guerra del Vietnam, gli Stati Uniti usarono riferirsi a questa forza armata con il nome di North Vietnamese Army (NVA) oppure People's Army of Vietnam (PAVN), denominazione ancora utilizzata nella storiografia anglosassone.\nContemporaneamente al coinvolgimento nel Vietnam del Sud, reparti dell'EPV furono impegnati a sostenere i locali movimenti comunisti nel corso della guerra civile in Cambogia e della guerra civile in Laos. Subito dopo la riunificazione, l'EPV si ritrov\u00f2 invischiato in una lunga guerra contro la Cambogia di Pol Pot, iniziata come una serie di scontri di frontiera ed evolutasi poi in un'invasione su vasta scala e seguente occupazione militare della Cambogia stessa da parte dei reparti vietnamiti. L'intervento vietnamita in Cambogia port\u00f2 a uno stato di conflitto con la Cina, alleata di Pol Pot, concretizzatosi in una breve guerra nel 1979 e in prolungate schermaglie di confine proseguite per un decennio. Il ritiro dei reparti vietnamiti dalla Cambogia all'inizio degli anni 1990 port\u00f2 poi a un rasserenarsi della situazione internazionale del Vietnam.\nStoria.\nLa formazione.\nLa forza militare progenitrice dell'Esercito popolare fu la minuscola (34 uomini iniziali) Unit\u00e0 di propaganda armata per la liberazione nazionale, una formazione voluta e creata dal presidente Ho Chi Minh e istituita formalmente il 22 dicembre 1944 come nucleo costitutivo delle forze armate per scacciare i francesi e le forze di occupazione giapponesi dal Vietnam.\nQuesto piccolo raggruppamento iniziale sarebbe presto stato ridenominato Esercito di liberazione del Vietnam nel maggio 1945; quindi nel settembre 1945 Esercito di difesa nazionale del Vietnam (costituito ora da oltre 1.000 soldati). Infine, nel 1950, quando le forze vietnamite (ormai divenute un vero esercito, numeroso e ben armato con armi sovietiche e cinesi) guidate da Ho Chi Minh diedero inizio alla vera e propria guerra generale contro l'occupante francese, divennero ufficialmente l'Esercito popolare del Vietnam.\nLa guerra d'Indocina.\nL'Esercito popolare dimostr\u00f2 subito il suo valore, la sua combattivit\u00e0 ed anche la sua abilit\u00e0 tattica, sconfiggendo ripetutamente le forze francesi e ottenendo la vittoria finale coronata dal clamoroso successo campale di Dien Bien Phu (1953). Il generale V\u00f5 Nguy\u00ean Gi\u00e1p fu il primo prestigioso comandante in capo dell'Esercito popolare e il protagonista della vittoria sui francesi durante la guerra d'Indocina; Giap mantenne l'incarico di Ministro della Difesa della Repubblica Democratica del Vietnam fino al 1981 e fu quindi il responsabile politico della condotta della guerra contro i francesi dal 1945 al 1954 e contro gli statunitensi dal 1961 al 1975.\nDopo la breve tregua seguita ai precari accordi di Ginevra del 1954, l'esercito popolare potenzi\u00f2 le sue forze e sostenne logisticamente la lotta dei Viet Cong nel Vietnam del Sud. A partire dal 1965, contemporaneamente all'arrivo delle truppe da combattimento degli Stati Uniti per evitare il crollo del debole e corrotto esercito sudvietnamita, assolutamente non in grado di affrontare le forze guerrigliere vietcong. le truppe regolari nordvietnamite iniziarono ad infiltrarsi nel sud in reparti organici, attraverso la Zona Smilitarizzata sul 17\u00ba parallelo o il confine con Cambogia e Laos, e combatterono coraggiosamente e con efficacia contro le potenti forze statunitensi che erano apparentemente in possesso di una schiacciante superiorit\u00e0 tecnologica.\nMentre il generale Giap manteneva il suo prestigioso incarico di ministro della difesa, il capo di stato maggiore dell'Esercito popolare del Vietnam era fin dal 1954 l'abile generale V\u0103n Ti\u1ebfn D\u0169ng che coordinava da Hanoi l'impiego delle truppe al sud, mentre altri alti ufficiali guidavano direttamente sul campo le unit\u00e0 del Fronte di Liberazione Nazionale del Vietnam del Sud. Svolsero un ruolo importante soprattutto i generali Ho\u00e0ng V\u0103n Th\u00e1i, Tr\u1ea7n V\u0103n Tr\u00e0, Nguy\u1ec5n Ch\u00ed Thanh, L\u00ea Tr\u1ecdng T\u1ea5n, Hoang Minh Thao.\nLa guerra del Vietnam.\nDurante poi la guerra del Vietnam (equipaggiato principalmente con armi sovietiche o cinesi) si batt\u00e9 ininterrottamente per oltre 10 anni infliggendo continue perdite al nemico, mantenendo l'iniziativa tattica sul campo e finendo per esaurire con le sue abili tattiche di combattimento a distanza ravvicinata (\"afferrare il nemico per la cintura\", secondo la terminologia nordvietnamita) le forze americane. Alcuni reparti scelti diedero dimostrazione di grande tenacia e erano particolarmente temute dal nemico; si distinsero in particolare le divisioni 304, 312, 316, 308, 324, 325, 3 e 7.\nPur in netta inferiorit\u00e0 di potenza di fuoco e sottoposto alla schiacciante superiorit\u00e0 aerea e di artiglieria americana, l'Esercito popolare (la cui infiltrazione a sud aument\u00f2 continuamente dai 30.000 uomini del 1965 fino a raggiungere oltre 300.000 soldati nel 1969) si batt\u00e9 sempre strenuamente, sottoponendo ad un continuo logoramento le forze americane; in una prima fase (1965-68), i nordvietnamiti evitarono confronti diretti convenzionali di grandi dimensioni e preferirono sferrare micidiali attacchi di sorpresa (battaglia della Landing Zone Albany), attirare il nemico in aree impervie e facilmente difendibili (battaglia di Dak To), martellare le basi di fuoco americane isolate (battaglia di Con Thien).\nA partire dal lungo assedio di Khe Sanh e dalla sorprendente offensiva del T\u00eat, l'Esercito popolare ottenne un grande successo psicologico e pot\u00e9 quindi: rafforzare il suo apparato logistico in Cambogia e Laos; continuare a sferrare attacchi agli americani ormai in fase di graduale ritirata, (come la seconda offensiva del Tet del 1969) e infine respingere controffensive sudvietnamite, come l'operazione Lam Son 719 del 1971.\nDopo la fallita offensiva di Pasqua del 1972, l'Esercito popolare vietnamita prefer\u00ec accettare la breve tregua stabilita dagli accordi di Parigi, per rafforzarsi e attendere il ritiro politico e militare completo degli americani; infine nel 1975 l'Esercito popolare (costituito da oltre 450.000 soldati) scaten\u00f2, sotto il comando diretto del capo di stato maggiore V\u0103n Ti\u1ebfn D\u0169ng, l'offensiva finale (campagna di Ho Chi Minh) travolgendo facilmente le ultime resistenze, ottenendo la vittoria totale e costringendo alla resa il governo del Vietnam del Sud.\nL'intervento in Cambogia e il conflitto con la Cina.\nDopo la vittoria, l'Esercito popolare sarebbe ancora intervenuto con efficienza nel 1978 per schiacciare in Cambogia il sanguinario regime dei Khmer rossi di Pol Pot (inizialmente sostenuti dal Vietnam del Nord in chiave anti-americana), e avrebbe respinto il duro attacco dimostrativo cinese sul confine settentrionale (1979), mantenendo il suo ruolo di potente scudo del governo comunista di Hanoi.\nLa composizione attuale.\nLe operazioni dell'Esercito popolare vietnamita sono presiedute e coordinate dal Ministero della difesa nazionale, essendone anche il comandante in capo. Tuttavia gran parte delle direttive in campo militare sono impartite dalla Commissione militare centrale, facente capo al Partito Comunista del Vietnam.\nL'esercito \u00e8 suddiviso in un corpo militare centrale e da una serie di distaccamenti locali e, come gran parte degli eserciti moderni, \u00e8 composto da una parte di forze regolari e da una parte di riservisti. In tempo di pace le forze regolari sono ridotte al minimo indispensabile, e tenute in costante addestramento fisico e tattico.\nL'Esercito Popolare Vietnamita \u00e8 composto da diverse unit\u00e0 che formano il corpo centrale (\"Ch\u1ee7 l\u1ef1c\"), i distaccamenti locali (\"\u0110\u1ecba ph\u01b0\u01a1ng\") e le Forze Popolari di Difesa (\"D\u00e2n qu\u00e2n-T\u1ef1 v\u1ec7\"). Le unit\u00e0 in questione sono:\nAttualmente l'Esercito popolare \u00e8 organizzato su quattro corpi d'armata principali (numerati da 1 a 4); il personale attivo viene calcolato dagli istituti di ricerca internazionale in 412.000 soldati. Le formazioni disponibili o mobilitabili in caso di crisi politiche ammonterebbero a 14 quartier generali di corpo d'armata, 10 brigate corazzate, tre divisioni meccanizzate (le vecchie divisioni \"d'acciaio\", 308, 316 e 304), 58 divisioni di fanteria; inoltre sarebbero ancora disponibili 15 reggimenti indipendenti di fanteria, una brigata aviotrasportata; numerose brigate e battaglioni di difesa locale, oltre a 10 brigate di artiglieria campale e otto divisioni e 20 brigate di genieri.\nL'equipaggiamento disponibile (principalmente di provenienza sovietica o cinese, ma con importante materiale americano catturato dopo il crollo del Vietnam del Sud), ammonterebbe a:\nPresenza oltre confine.\nIl Dipartimento per gli affari esteri del Ministero di difesa nazionale si occupa dell'organizzazione delle missioni internazionali dell'Esercito popolare vietnamita.\nTuttavia, fatta eccezione per la sua occupazione di met\u00e0 delle isole Spratly, che sono state reclamate dal Vietnam sin dal XVII secolo, il Vietnam non ha distaccamenti presenti oltre confine dal suo ritiro dal Laos e dalla Cambogia nei primi anni novanta.\nNel 2014 il Vietnam ha richiesto di entrare a far parte delle forze di Peacekeeping delle Nazioni Unite venendo accettato poco dopo. Le prime truppe vietnamite a coprire questo ruolo sono state schierate in Sudan del Sud."}
{"id": "1085928", "revid": "110157", "url": "https://it.wikipedia.org/wiki?curid=1085928", "title": "Acrobata e giovane equilibrista", "text": "Acrobata e giovane equilibrista \u00e8 un dipinto a olio su tela (147x95 cm) realizzato nel 1905 dal pittore spagnolo Pablo Picasso. \u00c8 conservato nel Museo Pu\u0161kin delle belle arti\nIn questo quadro Picasso inizia ad affiancare il rosa alle tonalit\u00e0 del blu. Iniziano anche a cambiare i temi rappresentati: amore e giovinezza prendono il posto di vecchiaia e malattia."}
{"id": "1085938", "revid": "767487", "url": "https://it.wikipedia.org/wiki?curid=1085938", "title": "Donna con ventaglio (Picasso 1909)", "text": "Donna con ventaglio \u00e8 un dipinto a olio su tela (100x81 cm) realizzato dal pittore spagnolo Pablo Picasso, nel 1909. \u00c8 conservato nel Museo Pu\u0161kin di Mosca.\nIn questo quadro si pu\u00f2 notare l'influsso che ebbe l'arte africana sulle opere di Picasso realizzate in questo periodo, ad esempio nei lineamenti cupi e scolpiti del viso e dalla forma ovale degli occhi."}
{"id": "1085941", "revid": "767487", "url": "https://it.wikipedia.org/wiki?curid=1085941", "title": "Ricky Nelson", "text": "Biografia.\nPrima di essere cantante di successo, Ricky Nelson ebbe un'intensa esperienza di attore sin da bambino. Nato nel 1940 in una famiglia di attori e cantanti (Harriet Nelson e Ozzie Nelson), fu coinvolto sin da ragazzino nell'industria dell'intrattenimento assieme al fratello maggiore David Nelson. Dal 1944 l'intera famiglia fu protagonista di una popolare serie radiofonica (\"The Adventures of Ozzie and Harriet\") nella quale i Nelson interpretavano se stessi. All'inizio i ragazzi erano ancora troppo piccoli e le loro voci furono recitate alla radio da vari attori, ma dopo qualche anno, dal 1949, David e Ricky si sentirono pronti per unirsi ai genitori nella conduzione del programma. Quando nel 1952 la serie fu adattata per il cinema (\"Here Come the Nelsons\") i quattro formavano gi\u00e0 un insieme affiatato e di grande esperienza. Il successo del film spinse i Nelson a intraprendere anche l'impresa televisiva, iniziata nell'ottobre dello stesso anno, questa volta con l'originario titolo, \"The Adventures of Ozzie and Harriet\". Per un paio di anni la serie continuer\u00e0 a svolgersi in parallelo alla radio e alla televisione, fino al giugno 1954.\nLa serie televisiva ebbe grande successo e si protrarr\u00e0 per ben 14 stagioni, fino al 1966, contribuendo in modo decisivo all'affermarsi del genere delle sitcom familiari. David e Ricky sono tra i primi attori bambini a crescere letteralmente sullo schermo assieme ai loro personaggi, dalla prima adolescenza fino all'et\u00e0 adulta. Specie per quanto riguarda Ricky, che vi debutta a 12 anni, la serie documenta fedelmente passo dopo passo la sua personale trasformazione da attore bambino a idolo delle adolescenti e a cantante di successo. L'attivit\u00e0 attoriale di Ricky non fu limitata alla partecipazione alla serie televisiva con la sua famiglia. Fu protagonista di importanti produzioni cinematografiche, dal western \"Un dollaro d'onore\" (1959) di Howard Hawks, accanto a John Wayne e Dean Martin, a \"La nave pi\u00f9 scassata... dell'esercito\" (1960) in coppia con Jack Lemmon.\nLa sua carriera si concentr\u00f2 sempre pi\u00f9 sull'attivit\u00e0 di cantante. Nel 1958 il singolo \"Poor Little Fool\" raggiunse la prima posizione nella Billboard Hot 100 per due settimane e la quarta nella Official Singles Chart. Nel 1961 il singolo \"Travelin' Man\" raggiunse la prima posizione nella Billboard Hot 100 per due settimane.\nIl suo successo del 1975 \"Try (Try To Fall In Love)\", scritta da Norman DesRosiers per il suo gruppo The Groupies (che la incisero nel 1974), venne portata al successo in Italia da Roberto Vecchioni con il titolo \"Irene\", incisa su 45 giri e nell'album \"Ipertensione\".\nRicky Nelson mor\u00ec il 31 dicembre 1985, a quarantacinque anni, mentre volava verso Dallas per uno show di capodanno; il suo aereo si schiant\u00f2 presso DeKalb, in Texas. Nel 1987, due anni dopo, fu accolto nella Rock and Roll Hall of Fame; ha una stella nella Hollywood Walk of Fame, al 1515 Vine Street.\n\u00c8 il padre dell'attrice Tracy Nelson e dei gemelli Matthew e Gunnar Nelson, questi ultimi due leader del gruppo musicale Nelson."}
{"id": "1085943", "revid": "86620772", "url": "https://it.wikipedia.org/wiki?curid=1085943", "title": "Donna in nero", "text": "Donna in nero \u00e8 un dipinto del pittore francese Pierre-Auguste Renoir, realizzato intorno al 1876 e conservato all'Hermitage di San Pietroburgo.\nDescrizione.\nLa donna, ritratta frontalmente a mezzo busto, vanta un incarnato pallido e luminoso, talmente niveo che si fatica a distinguere il mento con il collo. Nonostante la fattura del volto possa sembrare a tratti compendaria, in realt\u00e0 Renoir lo ha modellato con grande attenzione, a tal punto che l'intera fisionomia della donna sembra fragile e delicata come una porcellana. Se per il viso della figura Renoir rinuncia alle dolci variazioni chiaroscurali e adotta una stesura piatta, egli preferisce pennellate veloci e disinvolte per descrivere l'elegante \"mise\" della donna, con il suo \"foulard\" azzurro e le maniche bianche. Uno sfondo neutro, di un grigio luminoso, completa l'accordo cromatico, reso piccante dalle tonalit\u00e0 rosate delle labbra.\nDal punto di vista tecnico, il trattamento della materia pittorica \u00e8 molto differenziato. Le parti che pi\u00f9 hanno colpito Renoir (si pensi agli occhi della donna, ai suoi orecchini e alle labbra carnose) - sono descritte con grande accuratezza, in tal modo che l'occhio dell'osservatore viene naturalmente indirizzato verso tali brani di preziosit\u00e0 pittorico. Per le parti restanti rinuncia invece agli schemi preparatori e ricorre a pennellate disimpacciate ed allusive che si limitano a suggerire, o al massimo accennare: questa libert\u00e0 espressiva, rassicurante e gioiosa, \u00e8 una delle testimonianze pi\u00f9 alte del divertimento che Renoir provava dipingendo i suoi quadri."}
{"id": "1085947", "revid": "466539", "url": "https://it.wikipedia.org/wiki?curid=1085947", "title": "Lucrezia Borgia (Hugo)", "text": "Lucr\u00e8ce Borgia, in italiano Lucrezia Borgia, \u00e8 un dramma di Victor Hugo del 1833, basato liberamente sulla vita di Lucrezia Borgia. Il dramma ispir\u00f2 Felice Romani, che compose il libretto dell'opera omonima di Gaetano Donizetti.\nTrama.\nAtto I: un affronto dopo l'altro.\n\"Parte prima\": Ad una festa a Venezia, Geppo commenta con gli amici Maffio, Gennaro, Ascanio, Apostolo e Oloferno l'ennesimo delitto degli odiati Borgia: Cesare Borgia \u00e8 stato visto da un pescatore sul Tevere far gettare in acqua il cadavere del fratello Giovanni. Stanco, Gennaro si addormenta su una poltrona, e, una volta usciti gli amici, si avvicina a lui una donna mascherata: Lucrezia Borgia, innamorata segretamente di lui. Gennaro, che non la conosce, rimane colpito dalla sua gentilezza, e le mostra la cosa che gli \u00e8 pi\u00f9 cara: le lettere che sua madre, che non ha mai visto, gli invia ogni mese. Gennaro \u00e8 stato allevato da dei pescatori nella Puglia, quando la madre fu costretta ad abbandonarlo.\nDopo aver scoperto le sue origini, e dopo essere diventato cavaliere, Gennaro inizia a ricevere le lettere di sua madre, che afferma di essere prigioniera d'una realt\u00e0 che odia, d'amarlo sopra ogni cosa ma di non potersi manifestare a lui senza metterne la vita a repentaglio. Gennaro ha quindi un'unica missione nella vita: amare e vendicare la madre. Lucrezia ne \u00e8 commossa, ma, mentre Gennaro la loda per la sua bont\u00e0, viene raggiunta dagli altri, che la insultano per i delitti commessi svelandone l'identit\u00e0: molti dei loro familiari sono stati infatti uccisi dai Borgia. Gennaro, disgustato, si allontana da Lucrezia.\n\"Parte seconda\": A Ferrara, Lucrezia dice al fidato Gubetta di voler vendicarsi dell'affronto subito, dato che gli oltraggiatori sono a Ferrara, come ambasciatori veneziani. Intanto, Geppo, Maffio, Oloferno, Ascanio ed Apostolo, giunti in piazza, condividono la grande preoccupazione per la possibile vendetta in seguito all'episodio veneziano. Geppo afferma come torcendo loro anche un solo capello si scatenerebbe una guerra con la Serenissima e col doge, ma le sue parole rassicuranti vengono attenuate dagli altri, consci del fatto che i Borgia possono avvelenare in tanti modi, con sostanze che hanno talora effetto anche dopo un anno.\nContemporaneamente, la compagnia prende in giro Gennaro per la storia d'amore con Lucrezia: egli, infastidito, dice di odiarla, e sfregia la scritta BORGIA scolpita sul suo palazzo: ora si legge ORGIA. Usciti questi, entrano due uomini, Rustighello e Astolfo, che avevano gi\u00e0 spiato Lucrezia e Gennaro a Venezia. Il primo ha ricevuto l'ordine di condurre il giovane dal duca, dove l'attende certamente la morte, il secondo deve invece portarlo da Lucrezia, preoccupata di salvarlo. Non sapendo cosa fare, decidono di determinare il destino di Gennaro con una monetina. Vince Rustighello che entra in casa del giovane assieme a quattro sbirri, arrestandolo.\nAtto secondo: la coppia.\n\"Parte prima\": Alfonso, Duca d'Este, venuto a sapere dell'amore di Lucrezia per Gennaro, medita di ucciderlo con un veleno. Giunge Lucrezia, che si lamenta del fatto che qualcuno ha osato oltraggiarla ancora, sfregiando la scritta sul suo palazzo. Alfonso la tranquillizza, dicendo che il colpevole \u00e8 gi\u00e0 stato preso, e Lucrezia lo prega di ucciderlo, ma quando si accorge che \u00e8 Gennaro, ci ripensa. Rimasta sola col Duca, lo prega di salvarlo. Il Duca, allora, l'accusa di essere l'amante del giovane, e con sprezzo insulta la sua famiglia. Lucrezia lo minaccia, ma il Duca prevale, e le intima di mescere il veleno nella coppa di Gennaro. Rimasta sola con l'amato, l'avverte del pericolo, e gli d\u00e0 l'antidoto. Gennaro non vuole crederle, ma alla fine accetta e parte.\n\"Parte seconda\": Rustighello, sentito il discorso tra Lucrezia e Gennaro, riferisce tutto al Duca, pronto a uccidere una volta definitivamente l'amante della moglie. Prima, per\u00f2, Maffio si reca a casa di Gennaro, e lo esorta a venire alla festa della principessa Negroni. Gennaro accetta, e i due giovani si recano alla festa. Alfonso, sentendo il loro discorso, ne approfitta per ideare un nuovo piano diabolico.\nAtto terzo: ubriachi morti.\nAlla festa, oltre a Gennaro e Maffio, sono presenti anche Apostolo, Oloferno, Ascanio e Geppo, che si danno alla pazza gioia. A un certo punto, per\u00f2 sentono avvicinarsi dei suoni funebri, e la sala si riempie di monaci. Entra Lucrezia che, trionfante, afferma di voler vendicarsi sui giovani del torto subito, dicendo che aveva messo del veleno nelle coppe di tutti, e mostra ai presenti terrorizzati cinque bare. Gennaro avanza dicendo che ne servir\u00e0 una sesta, e Lucrezia, inorridita, fa andare via tutti per rimanere sola con lui. Gennaro medita di ucciderla, ma Lucrezia riesce a commuoverlo, pregandolo di bere l'antidoto. Egli fa per accettare, ma ode gli ultimi gridi di morte di Maffio, che lo esorta a vendicarsi: accecato dalla rabbia, uccide Lucrezia, che, agonizzante, grida a Gennaro d'essere sua madre."}
{"id": "1085950", "revid": "767487", "url": "https://it.wikipedia.org/wiki?curid=1085950", "title": "Giovani donne nel palco", "text": "Giovani donne nel palco \u00e8 un dipinto a olio su tela (80x64\u00a0cm) realizzato nel 1882 dalla pittrice Mary Cassatt.\n\u00c8 conservato nella National Gallery di Washington.\nIl dipinto ritrae Genevi\u00e8ve Mallarm\u00e9 (sulla destra), figlia del poeta simbolista St\u00e9phane Mallarm\u00e9, in compagnia di Mary Eleison (a sinistra), un'amica statunitense, mentre siedono in un palco di un teatro parigino.\nI colori sono chiari e luminosi e richiamano l'interno del teatro stesso: quasi sicuramente il dipinto non \u00e8 stato fatto in loco ma in studio. Genevi\u00e8ve \u00e8 raffigurata con un bouquet fiorito in mano, mentre Mary ha un grande ventaglio che le copre parte del viso e il d\u00e9collet\u00e9.\nCome in altri quadri impressionisti, il pubblico teatrale \u00e8 spesso soggetto delle raffigurazioni pittoriche: anche la Cassatt vi dedic\u00f2 diversi lavori."}
{"id": "1085953", "revid": "465169", "url": "https://it.wikipedia.org/wiki?curid=1085953", "title": "Il vecchio chitarrista cieco", "text": "Il vecchio chitarrista cieco \u00e8 un dipinto a olio su tela(121x92 cm) realizzato nel 1903 dal pittore spagnolo Pablo Picasso appartenente alle opere del periodo blu. \u00c8 conservato nel The Art Institute di Chicago.\nPicasso rappresenta in questo quadro un vecchio mendicante cieco, su di un marciapiede, intento a suonare una grossa chitarra, che nel quadro occupa molto pi\u00f9 spazio di lui e si contrappone nella sua rotondit\u00e0 alla magrezza del vecchio.\nLa chitarra e gli altri strumenti affini, come il mandolino, diventeranno uno dei soggetti pi\u00f9 ricorrenti di Picasso."}
{"id": "1085954", "revid": "108678", "url": "https://it.wikipedia.org/wiki?curid=1085954", "title": "Paul De Man", "text": ""}
{"id": "1085956", "revid": "287204", "url": "https://it.wikipedia.org/wiki?curid=1085956", "title": "Ritratto dell'Infanta do\u00f1a Margherita d'Austria", "text": "Il ritratto dell'Infanta do\u00f1a Margherita d'Austria \u00e8 un dipinto a olio su tela (212x147 cm) realizzato nel 1665 circa dal pittore Juan Bautista Mart\u00ednez del Mazo, allievo di Diego Vel\u00e1zquez. \u00c8 conservato nel Museo del Prado.\nIl dipinto fu estremamente amato nell'Ottocento, soprattutto dagli impressionisti, che ammiravano le leggerissime pennellate dell'abito.\nUna versione pi\u00f9 piccola, dipinta approssimativamente nello stesso periodo, \u00e8 conservata al Kunsthistorisches Museum di Vienna.\nStoria.\nTradizionalmente l'opera \u00e8 stata inserita nel catalogo del grande artista spagnolo Diego Vel\u00e1zquez, ritenuta il suo ultimo e incompiuto capolavoro, successivamente completato dal genero, nonch\u00e9 suo allievo, Juan Bautista Mart\u00ednez del Mazo. Secondo la vecchia attribuzione, Vel\u00e1zquez avrebbe dipinto il vestito, caratterizzato da stupende lumeggiature di colore puro, mentre Mart\u00ednez del Mazo avrebbe realizzato il volto dell'infanta, le mani e il panneggio sullo sfondo. Tuttavia, pi\u00f9 recenti studi tecnici, voluti dal Museo del Prado stesso, hanno scartato l'ipotesi della collaborazione e attualmente l'opera \u00e8 catalogata come una delle \"opere maestre\" di Mart\u00ednez del Mazo.\nFino all'Ottocento, l'infanta ritratta nel dipinto era stata identificata con Maria Teresa d'Asburgo, figlia maggiore di Filippo IV di Spagna e moglie di Luigi XIV di Francia, il Re Sole. Ancora nel catalogo del 1872, redatto dall'allora direttore del Museo, Pedro de Madrazo, la bambina era identificata con la regina di Francia. Successivamente ricerche successive hanno dimostrato che si tratta piuttosto di Margherita, sorella minore di Maria Teresa, gi\u00e0 ritratta da Vel\u00e1zquez in numerose tele. Infatti, la bambina era stata destinata fin dalla nascita a sposare l'Imperatore del Sacro Romano Impero Leopoldo I, suo zio, a cui nel corso degli anni venivano inviati ritratti della giovane fidanzata, affinch\u00e9 potesse vederla crescere.\nDescrizione.\nMargherita, caratterizzata da una fisionomia tipicamente asburgica (viso allungato, labbro inferiore marcato, occhi chiari e capelli biondi), \u00e8 ritratta in un pesante e sontuosissimo abito di velluto rosa broccato, operato con filo d'argento. L'amplissima sottana, caratteristica della corte barocca spagnola, \u00e8 sostenuta da un guardinfante. Nella mano sinistra l'infanta tiene un mazzolino di fiori, mentre nella destra un grande fazzoletto di batista, simbolo di femminilit\u00e0 e nobilt\u00e0."}
{"id": "1085957", "revid": "287204", "url": "https://it.wikipedia.org/wiki?curid=1085957", "title": "Campionato mondiale di scherma 1959", "text": "Il Campionato mondiale di scherma del 1959 si \u00e8 svolto a Budapest, in Ungheria. Le competizioni sono iniziate il 12 luglio e sono terminate il 25 luglio 1959.\nSono stati assegnati 2 titoli femminili e 6 titoli maschili:"}
{"id": "1085958", "revid": "36426", "url": "https://it.wikipedia.org/wiki?curid=1085958", "title": "Leda col cigno (Galleria Borghese)", "text": "Leda col cigno \u00e8 un dipinto a tempera grassa su tavola (112x86 cm) di un pittore leonardesco, probabilmente Cesare da Sesto, databile al 1510-1520 circa e conservato nella Galleria Borghese a Roma. Si tratta di una copia della \"Leda\" di Leonardo da Vinci.\nDescrizione e stile.\nLa raffigurazione presenta una sensuale Leda abbracciata ad un cigno, metamorfosi dell'amante Giove. L'interesse per i miti antichi \u00e8 tipico degli umanisti del Rinascimento italiano.\nAi piedi della donna, le due uova da cui sarebbero nati, secondo alcune versioni del mito, le sorelle Elena e Clitennestra e i Dioscuri gemelli Castore e Polluce. Lo sfondo, ricco di paesaggi e di architetture (tra le quali, in basso a sinistra, delle rovine antiche a riprova del fascino verso l'antico) \u00e8 sfumato con la prospettiva aerea."}
{"id": "1085962", "revid": "767487", "url": "https://it.wikipedia.org/wiki?curid=1085962", "title": "The Pagans", "text": "The Pagans \u00e8 un gruppo punk rock formato nel 1977 e sciolto nel 1979 da Mike Hudson (voce), Brian Hudson (batteria e voce secondaria), Mike Metoff (chitarra e voce secondaria) e Tim Allee (basso).\nI Pagans sono conosciuti per le suonate intelligenti, spericolati abbandoni, le grida di Mike Hudson e la noncuranza di chi hanno offeso con i loro testi."}
{"id": "1085964", "revid": "1305772", "url": "https://it.wikipedia.org/wiki?curid=1085964", "title": "Madre con bambino malato", "text": "Madre con bambino malato \u00e8 un dipinto a olio su tela (47,5x41 cm) realizzato nel 1903 dal pittore spagnolo Pablo Picasso.\n\u00c8 conservato nel Museu Picasso di Barcellona.\nIl quadro fa parte del cosiddetto periodo blu, caratterizzato, oltre alla predominanza del colore blu, da atmosfere di angoscia e da soggetti malati o ai limiti della societ\u00e0."}
{"id": "1085966", "revid": "287204", "url": "https://it.wikipedia.org/wiki?curid=1085966", "title": "Nudo al sole", "text": "Nudo al sole \u00e8 un dipinto del pittore francese Pierre-Auguste Renoir, realizzato nel 1875 e conservato al museo d'Orsay di Parigi.\nDescrizione.\nL'opera fu esposta per la prima volta al pubblico nel 1876, in occasione della seconda mostra impressionista. La tela non manc\u00f2 di dare scandalo per via della spregiudicatezza della sua fattura pittorica: particolarmente velenosa fu la critica di Albert Wolff, il quale scrisse su \"Le Figaro\":\n\"Nudo al sole\" \u00e8 particolarmente interessante in quanto qui Renoir mostra di aver assimilato e interiorizzato la lezione impressionista della luce e del colore. Il presupposto scientifico sul quale si basa la tela \u00e8 che un corpo non brilla solo della propria luce riflessa, ma anche della luce che viene filtrata dagli oggetti circostanti, che pertanto ne determinano opportunamente i valori cromatici. Renoir traduce questo fenomeno su tela scegliendo di raffigurare il torso di una giovane bagnante di nome Anna che, per ripararsi dal sole cocente, si immerge in una natura verde e rigogliosa. Si tratta di una scelta figurativa coerente con la poetica di Renoir, pi\u00f9 portato a priorizzare la figura umana rispetto al paesaggio.\nL'opulento incarnato della ragazza \u00e8 il pretesto per Renoir per indagare l'identit\u00e0 materica tra il colore, i corpi e gli effetti generati dalla plasticit\u00e0 della luce. Si veda, infatti, come la luce solare sconvolge i colori locali dell'epidermide della fanciulla. Ove il suo incarnato \u00e8 direttamente colpito dalla luce solare, il suo incarnato assume infatti delle consuete tonalit\u00e0 rosate; se, tuttavia, la luce per di imprimersi sulla pelle della ragazza deve prima penetrare il fogliame della vegetazione, che giocoforza agisce da filtro, allora ecco che si vengono a creare delle chiazze che non sono pi\u00f9 rosacee, ma per buona parte verdi. Con questa rivoluzionaria tecnica, inoltre, Renoir riusc\u00ec a contenere la perdita di luce riflessa e a dare vita a un'immagine che restituisce la stessa intensit\u00e0 visiva che si ottiene con una percezione diretta della realt\u00e0."}
{"id": "1085967", "revid": "1522738", "url": "https://it.wikipedia.org/wiki?curid=1085967", "title": "Flik", "text": ""}
{"id": "1085970", "revid": "110157", "url": "https://it.wikipedia.org/wiki?curid=1085970", "title": "Fuck Me Pumps", "text": "Fuck Me Pumps \u00e8 un brano scritto e interpretato dalla cantante britannica Amy Winehouse, inciso nel 2003 e incluso nell'album \"Frank\" (2004).\nIl 23 agosto 2004 fu pubblicato anche come doppio Lato A insieme a \"Help Yourself\".\nIn tale veste raggiunse la 65\u00aa posizione nella classifica dei singoli nel Regno Unito.\nCoautore e produttore di \"Fuck Me Pumps\" \u00e8 Salaam Remi.\nLa canzone.\nOriginariamente apparso come \"Pumps\" evitando il riferimento sessuale \"Fuck Me\", il brano \u00e8 una critica intrisa di sarcasmo nei confronti delle \"gold - digger\", ragazze che frequentano uomini facoltosi per trarne fama e benefici economici.\nIn inglese il termine \"Pump\" definisce un tipo di scarpa da donna, a tacchi alti e senza mascherina, e il termine \"Fuck-Me Pump\" \u00e8 uno \"slang\" con cui vengono definite, tra tali tipi di calzature, quelle dal maggior richiamo sessuale.\nIl video.\nNel video Amy Winehouse passeggia di mattina, alla chiusura dei locali notturni, lungo una strada mentre canta in un microfono, la lunghezza del cui cavo \u00e8 indefinita (lo si vede via via srotolarsi lungo il cammino); nel video indossa un paio di scarpe di buona fattura, molto scollate e a tacco alto (le \"Fuck-Me Pump\" del titolo, appunto), e nel suo cammino si ferma davanti a un \"night club\" davanti al quale due ragazze, che indossano anch'esse tali scarpe, stanno litigando, mentre il testo sottolinea ironicamente la situazione (\u00abSenza ragazze come te non c'\u00e8 vita notturna\u00bb, anche se poi \u00abgli uomini tornano a casa dalle loro mogli\u00bb), per poi concludere \u00abNon prendertela con me perch\u00e9 stai invecchiando\u00bb (il riferimento \u00e8 ai trent'anni che si avvicinano) \u00abdovresti saperlo che vieni sempre usata e gettata via, quindi ora lucidati le tue \"fuck-me pump\"\u00bb (da intendersi come invito a non lamentarsi della vita che ha scelto)."}
{"id": "1085971", "revid": "287204", "url": "https://it.wikipedia.org/wiki?curid=1085971", "title": "Idroplano", "text": "L'idroplano \u00e8 un'imbarcazione o natante che ha la caratteristica di emergere completamente dall'acqua. \nTale capacit\u00e0 \u00e8 dovuta alla forma dello scafo, che pu\u00f2 essere:\nQueste configurazioni assicurano velocit\u00e0 molto elevate in acqua e rendono l'idroplano adatto alla pratica sportiva, ad esempio nella motonautica.\nL'idroplano ha dimostrato che un natante con relativo scafo opportunamente attrezzato quando guadagna la giusta velocit\u00e0 emerge completamente dall'acqua e raggiunge e mantiene la velocit\u00e0 al massimo per rimanere emerso; famoso \u00e8 l'idroplano Ferrari Arno Timossi XI che il 15 ottobre 1953 raggiunse la ragguardevole velocit\u00e0 di 241,708 km/h."}
{"id": "1085972", "revid": "767487", "url": "https://it.wikipedia.org/wiki?curid=1085972", "title": "Un gatto nel cervello", "text": "Un gatto nel cervello \u00e8 un film horror/splatter diretto da Lucio Fulci, nel 1990. Per il mercato internazionale \u00e8 uscito con il titolo \"Nightmare concert (A cat in the brain)\".\nIl titolo italiano si riferisce a un fastidioso stridore che il protagonista sente come provenire dall'interno del suo stesso cervello, come se all'interno della sua scatola cranica ci fosse un gatto che genera l'insopportabile verso. Nel film sono presenti scene di precedenti film diretti da Lucio Fulci, tra cui \"Quando Alice ruppe lo specchio\", \"Il fantasma di Sodoma\" e alcune scene dei film di Mario Bianchi \"Non aver paura della zia Marta\", di Andrea Bianchi \"Massacre\", di Leandro Lucchetti \"Bloody Psycho\", di Giovanni Simonelli \"Hansel e Gretel\" e di Enzo Milioni \"Luna di sangue/Fuga dalla morte\", appartenenti alla serie \"Lucio Fulci presenta\".\nTrama.\nIl regista Fulci \u00e8 tormentato da terribili incubi e allucinazioni che hanno come sfondo proprio le efferate uccisioni cinematografiche, caratteristiche dei suoi film. Vittima degli stessi orrori da lui concepiti, il regista - in un continuo peggiorare dei disturbi psichiatrici - decide finalmente di contattare lo psichiatra dott. Swharz, e questi tenta d'utilizzare l'ipnosi per guarire il regista. Inoltre nel mondo reale comincia a susseguirsi una serie d'omicidi dei quali sembra che l'autore sia proprio Fulci; in realt\u00e0 l'assassino \u00e8 lo stesso psichiatra che, ipnotizzando Fulci, gli fa credere d'avere commesso degli omicidi. La serie si protrae finch\u00e9, durante una sparatoria con la polizia, lo psichiatra rimane ucciso. Il povero Fulci, sempre pi\u00f9 confuso, viene cos\u00ec scagionato dalle accuse rivoltegli. Nel finale, Fulci viene mostrato spensierato su una barca in compagnia di una giovane ragazza. Quando la raggiunge sottocoperta, per\u00f2, la ragazza inizia a gridare e si sente il rumore di una motosega. Fulci riemerge per mettersi a pescare, usando i pezzi del corpo della ragazza come esche; ma si tratta soltanto dell'ennesimo set di un suo film: dopo aver terminato la scena e salutato la troupe, il regista salpa in mare aperto con la ragazza, in realt\u00e0 viva e vegeta."}
{"id": "1085975", "revid": "1160255", "url": "https://it.wikipedia.org/wiki?curid=1085975", "title": "Associa\u00e7\u00e3o Naval 1\u00ba de Maio", "text": "L'Associa\u00e7\u00e3o Naval 1\u00ba de Maio, nota semplicemente come Naval, \u00e8 una societ\u00e0 calcistica portoghese con sede nella citt\u00e0 di Figueira da Foz. Nella stagione 2012-2013 milita nella Segunda Liga, la seconda divisione del campionato portoghese di calcio.\nFu promossa per la prima volta in massima divisione nella stagione 2004-2005. Nella prima stagione nella Superliga portoghese si piazz\u00f2 al 13\u00ba posto con 39 punti, a pari merito con e . Il Naval si classific\u00f2 prima di queste due squadre perch\u00e9 aveva guadagnato pi\u00f9 punti negli scontri diretti.\nStoria recente.\nDi seguito \u00e8 riportata la tabella con i piazzamenti del Naval in campionato e in Coppa, a partire dalla prima stagione in Segunda Liga (seconda divisione):\n1D: Superliga portoghese; 2H: Segunda Liga."}
{"id": "1085976", "revid": "599013", "url": "https://it.wikipedia.org/wiki?curid=1085976", "title": "Victor Pulliat", "text": "\u00c8 stato l'autore della rivista \"Le Vignoble\", opera in tre volumi redatta in collaborazione con Alphonse Mas e con l'assistenza di numerosi collaboratori (Bouschet, Houbdine, Mar\u00e8s, Barone Mendola, Mortillet, Oudart, Pellicot, Rouget, Tripier, Villa Maior, ecc). \nNel 1869 cre\u00f2 la \"Soci\u00e9t\u00e9 R\u00e9gionale de Viticulture\" di Lione. Nel 1884 fu nominato professore titolare della cattedra di Viticoltura all'\"Institut national agronomique\" di Parigi e nel 1889 prese la direzione dell'\"Ecole d'Agriculture\" di \u00c9cully. Nel Beaujolais sugger\u00ec l'innesto come metodo di difesa contro la Fillossera (apparsa in Francia nel 1874 in seguito all'importazione di viti americane).\nAlcune canzoni contemporanee gli rendono omaggio, ancora oggi:"}
{"id": "1085977", "revid": "212348", "url": "https://it.wikipedia.org/wiki?curid=1085977", "title": "Lucr\u00e8ce Borgia", "text": ""}
{"id": "1085978", "revid": "122780727", "url": "https://it.wikipedia.org/wiki?curid=1085978", "title": "Campionato mondiale di scherma 1961", "text": "Il Campionato mondiale di scherma del 1961 si \u00e8 svolto a Torino, in Italia.\nSono stati assegnati 2 titoli femminili e 6 titoli maschili:"}
{"id": "1085979", "revid": "304644", "url": "https://it.wikipedia.org/wiki?curid=1085979", "title": "Nadia Gallico Spano", "text": "Biografia.\nNadia Gallico \u00e8 nata in una famiglia di italiani emigrati in Tunisia. Nel 1938 ader\u00ec al Partito comunista con i fratelli Loris, Ruggero e Diana. Militante nella Resistenza durante l'occupazione tedesca della Francia, fu condannata per la sua attivit\u00e0 politica dal regime collaborazionista di Petain. La situazione in Tunisia degener\u00f2 rapidamente allo scoppio della guerra. Nel maggio del 1939, intanto, Nadia Gallico spos\u00f2 Velio Spano, dirigente centrale del Partito Comunista Italiano. Si sottrasse alla cattura e riusc\u00ec a raggiungere fortunosamente l'Italia nel 1944 dopo le quattro giornate di Napoli, dove fu una delle protagoniste del processo di rifondazione dello Stato e della nascita della Repubblica. Fu infatti una delle ventuno donne elette all'Assemblea costituente e, tra il 1948 e il 1958 \u00e8 stata parlamentare comunista. Ha partecipato alla fondazione dell'Unione Donne Italiane e del settimanale Noi Donne, che ha diretto sino al 1945. Ha presieduto fino al 1958 l'Unione Donne Sarde.\nSi \u00e8 impegnata sui problemi di politica internazionale, del Mezzogiorno e della questione femminile; \u00e8 stata attiva nella presidenza dell'ANPPIA (Associazione Nazionale Perseguitati Politici Italiani Antifascisti)."}
{"id": "1085982", "revid": "1543377", "url": "https://it.wikipedia.org/wiki?curid=1085982", "title": "Andrea Ciullo", "text": "Ha messo in scena diversi spettacoli ed eventi basati sulla ricerca ed esplorazione di nuovi linguaggi. Dal 1975 al 1983 \u00e8 stato critico teatrale di Paese Sera.\nPer l'allestimento del Giardino dei Ciliegi a Firenze, Piazza della Signoria fu dipinta di rosso."}
{"id": "1085984", "revid": "124969246", "url": "https://it.wikipedia.org/wiki?curid=1085984", "title": "Distretto di Wien-Umgebung", "text": "Wien-Umgebung (in tedesco \"Dintorni di Vienna\") \u00e8 stato un distretto amministrativo austriaco dello stato della Bassa Austria.\nGeografia fisica.\nEra uno dei tre distretti austriaci (gli altri sono quelli di Amstetten e di Wiener Neustadt-Land) a non avere contiguit\u00e0 territoriale, bens\u00ec ad avere la singolarit\u00e0 di essere diviso in ben 4 settori territoriali separati, ai confini con la citt\u00e0 di Vienna. Fu creato nel 1954 dallo scioglimento della \"Grande Vienna\"; alla fine del 2016 \u00e8 stato sciolto e diviso tra i distretti confinanti.\nSuddivisione amministrativa.\nAl momento della sua dissoluzione, il distretto era suddiviso in 21 comuni, di cui 6 con status di citt\u00e0 (\"Stadtgemeinden\") e 7 con status di comune mercato (\"Marktgemeinden\"). Ogni comune comprendeva a sua volta i propri comuni catastali (\"Katastralgemeinden\"), corrispondenti grossomodo a delle frazioni.\nVariazioni territoriali dal 2017.\nNel settembre 2015 il governatore della Bassa Austria Erwin Pr\u00f6ll aveva annunciato che il distretto sarebbe stato sciolto il 1\u00ba gennaio 2017 e che i suoi 21 comuni sarebbero stati divisi tra i distretti confinanti dello stesso \"Land\". La modifica amministrativa \u00e8 stata decisa il 24 settembre 2015 dal Landtag della Bassa Austria. Successivamente, dal governo statale \u00e8 stata deliberata la riassegnazione dei comuni ai distretti limitrofi secondo il seguente schema:"}
{"id": "1085990", "revid": "125690737", "url": "https://it.wikipedia.org/wiki?curid=1085990", "title": "Cortometraggi de I Simpson", "text": "I cortometraggi de \"I Simpson, noti anche come I corti\", sono una serie di cortometraggi animati di un minuto che andarono in onda nel variet\u00e0 statunitense \"The Tracey Ullman Show\" per tre stagioni, dal 1987 al 1989, prima che i protagonisti finissero nel loro proprio show da prima serata, la famosa serie animata chiamata \"I Simpson\".\nCreazione e sviluppo.\nI corti furono creati dal cartoonist Matt Groening in collaborazione con James L. Brooks. All'inizio Groening aveva pensato di trasportare sul piccolo schermo la sua striscia a fumetti \"Life in Hell\", ma quando si rese conto che ci\u00f2 avrebbe comportato la rescissione dei diritti di pubblicazione per quest'ultima opera, decise di prendere un'altra strada. Frettolosamente ebbe l'idea di delineare come protagonista dei corti la sua versione di una famiglia disfunzionale, e diede ai personaggi lo stesso nome di quello dei suoi familiari: il personaggio di Homer era il padre di Groening, Marge sua madre, Bart era basato su Groening stesso (Matt, ma fu scelto come nome l'anagramma di \"brat\" che in inglese vuol dire 'monello'), Lisa e Maggie alle sue due sorelle pi\u00f9 piccole. Nel primo corto, \" Good Night\", veniva rivelato solo il nome di Lisa, mentre quelli di Homer, Marge, Bart e Maggie e il cognome della famiglia vennero rivelati pi\u00f9 avanti.\nLo storyboard e la sceneggiatura dei corti fu curata da Matt Groening. La famiglia era rozzamente disegnata, poich\u00e9 Groening aveva sottoposto schizzi di base agli animatori, supponendo che li avrebbero puliti; invece semplicemente ricalcarono i suoi disegni. L'animazione fu prodotta in America agli studi Klasky Csupo, con Wesley Archer, David Silverman, e Bill Kopp come animatori per la prima stagione; successivamente i cortometraggi furono animati da Archer e Silverman. Georgie Peluse era il colorista e la persona che decise di colorare di giallo la pelle dei personaggi, per far credere ai telespettatori che si trattasse di un problema visivo dei televisori.\nI personaggi ebbero le stesse voci che furono usate ne \"I Simpson\". Dan Castellaneta fu voce di Homer Simpson, Abraham Simpson, e Krusty il Clown. La voce di Homer suona in maniera differente nei corti rispetto a molti episodi dello show principale: essa infatti era, all'inizio, vagamente ispirata a quella di Walter Matthau, ma divent\u00f2 pi\u00f9 robusta e umoristica nello show di mezz'ora, conferendo a Homer una vasta gamma di emozioni. Julie Kavner, Nancy Cartwright, e Yeardley Smith furono rispettivamente le voci di Marge Simpson, Bart Simpson, e Lisa Simpson.\nI corti comparvero nelle prime tre stagioni del \"The Tracey Ullman Show\". Dalla quarta e ultima stagione del variet\u00e0 era in onda lo show di mezz'ora. Nelle prime due stagioni, i corti erano divisi in tre o quattro parti, nella terza stagione ogni episodio rappresentava una singola storia.\nTracey Ullman intent\u00f2 una causa legale, affermando che il suo show era la fonte del successo dei Simpson e perci\u00f2 richiese una parte dei guadagni provenienti dai corti. Alla fine, la causa fu respinta in favore del network.\nSolo pochi di questi corti sono stati pubblicati su DVD. \"Good Night\" fu incluso nel DVD della prima stagione de \"I Simpson\". Cinque di questi corti furono inclusi nell'episodio \"Il 138\u00ba episodio spettacolare\". I cinque cortometraggi presentati nell'episodio erano: \"Good Night\" (completo), \"The Perfect Crime\" (prima e ultima scena), \"Space Patrol\" (prima e ultima scena), \"World War III\" (solo prima scena), e \"Bathtime\" (completo). Altri corti, doppiati in italiano, sono stati presentati nei seguenti episodi: \"Family Portrait\" (completo) in \"Non puoi dire sempre quello Kent ti pare\", per festeggiare il 400\u00ba episodio; e \"The Aquarium\" (solo prima e seconda scena) in \"Sax o non sax\", probabilmente per i trent'anni del suddetto corto, quanto riportato dalla scritta iniziale \"30 YEARS AGO\" (rilasciato nel 1988).\nEpisodi.\nDi seguito viene riportata la lista con tutti i cortometraggi de \"I Simpson\".\nDistribuzione.\nNonostante siano stati trasmessi solo negli Stati Uniti d'America, i corti risultano essere stati tradotti in spagnolo (trasmessi in Spagna su La 2 dal 1991 al 1994 e in Cile su Canal 13 dal 1989 al 1990 e su Canal 2 Pop &amp; Rock dal 1995 al 1996), in francese (trasmessi su\u00a0Canal+\u00a0dal 1991 al 1992 e su\u00a0France 3\u00a0dal 1992\u00a0al 1995), in tedesco (trasmessi su RTL Plus dal 1992 al 1993) e anche in italiano (non trasmessi in TV, ma pubblicati presumibilmente su VHS Panarecord nei primi anni 90).\nSi sa ben poco dei doppiatori utilizzati nelle seguenti traduzioni. Si conoscono per\u00f2 alcuni dei doppiatori della versione italiana, di seguito qui elencati:"}
{"id": "1085994", "revid": "92723", "url": "https://it.wikipedia.org/wiki?curid=1085994", "title": "Campionato mondiale di scherma 1962", "text": "Il Campionato mondiale di scherma del 1962 si \u00e8 svolto a Buenos Aires in Argentina.\nSono stati assegnati 2 titoli femminili e 6 titoli maschili:"}
{"id": "1085997", "revid": "729019", "url": "https://it.wikipedia.org/wiki?curid=1085997", "title": "Distretto di Zwettl", "text": "Zwettl \u00e8 un distretto amministrativo austriaco dello stato della Bassa Austria.\nSuddivisione amministrativa.\nIl distretto \u00e8 suddiviso in 24 comuni, di cui 3 con status di citt\u00e0 e 20 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1086007", "revid": "4106", "url": "https://it.wikipedia.org/wiki?curid=1086007", "title": "Val Malenco", "text": ""}
{"id": "1086010", "revid": "92723", "url": "https://it.wikipedia.org/wiki?curid=1086010", "title": "Campionato mondiale di scherma 1963", "text": "Il Campionato mondiale di scherma del 1963 si \u00e8 svolto a Danzica in Polonia. Le competizioni sono iniziate il 14 luglio e sono terminate il 28 luglio 1963.\nSono stati assegnati 2 titoli femminili e 6 titoli maschili:"}
{"id": "1086013", "revid": "729019", "url": "https://it.wikipedia.org/wiki?curid=1086013", "title": "Beretta Rx4 Storm", "text": "La Beretta Rx4 \u00e8 una carabina semiautomatica progettata dalla Fabbrica d'Armi Pietro Beretta. \u00c8 stata concepita come arma per uso sportivo, venatorio, difesa personale, utilizzo da parte di forze dell'ordine e militari.\nCaratteristiche.\nLa Rx4 \u00e8 un'arma con sistema di funzionamento a recupero di gas con pistone autopulente e autoregolante a corsa corta e otturatore rotante a tre tenoni frontali, un progetto originale della Benelli Armi, facente parte del gruppo Beretta, gi\u00e0 applicato su altri fucili come il Benelli M4 calibro 12. \u00c8 una carabina a singola azione: non \u00e8 previsto il fuoco a raffica, questo per favorire la precisione a discapito della potenza di fuoco.\nUsa caricatori STANAG, uno standard che prevede la compatibilit\u00e0 con serbatoi di altre armi NATO quali gli M16 dell'esercito USA.\nLa Rx4, come la pi\u00f9 piccola Beretta Cx4 \u00e8 predisposta per l'installazione di guide Picatinny che permettono il fissaggio e l'utilizzo di torce, sistemi di puntamento laser e impugnature; inoltre \u00e8 dotata di un calcio telescopico regolabile in 5 diverse posizioni con una escursione totale di circa 120mm.\n\u00c8 disponibile per il mercato civile e per le forze dell'ordine, in Italia i caricatori disponibili sono quelli ridotti a 5 colpi.\nFamiglia Storm.\nQuesta carabina \u00e8 parte della nuova famiglia d'armi sviluppata dalla Beretta: la pistola Px4 e la carabina Cx4, che si differenzia da questo modello per le dimensioni ridotte e i calibri utilizzati. Fa parte della famiglia anche il fucile semiautomatico Cal. 12 Tx4.\nSono armi di nuova concezione, infatti per la prima volta Beretta progetta e produce armi in tecnopolimeri e sfruttando la leggerezza e resistenza di questa plastica ha creato armi dal design futuristico e accattivante pur mantenendo un alto coefficiente di sicurezza e una grande maneggevolezza.\nQuesti materiali plastici erano gi\u00e0 in uso da tempo nel settore armiero e sono alla base del successo delle armi Glock.\nCultura di massa.\nLa Beretta Rx4 \u00e8 inserita nel videogioco Ghost Recon Advanced Warfighter 2 appartenente alla serie creata da Tom Clancy."}
{"id": "1086014", "revid": "106908", "url": "https://it.wikipedia.org/wiki?curid=1086014", "title": "Orselli", "text": ""}
{"id": "1086015", "revid": "1543377", "url": "https://it.wikipedia.org/wiki?curid=1086015", "title": "Torreggio", "text": "Il Torreggio \u00e8 un torrente della Lombardia, che scorre in provincia di Sondrio. \nDescrizione.\nNasce dal ghiacciaio del Cassandra, sul Monte Disgrazia, e scorre in direzione ovest-est nella Valle Airale, confluendo da destra nel Mallero a Torre di Santa Maria, in Valmalenco."}
{"id": "1086016", "revid": "729019", "url": "https://it.wikipedia.org/wiki?curid=1086016", "title": "Waidhofen an der Ybbs", "text": "Waidhofen an der Ybbs (in austro-bavarese \"Waidhofn aun da Ybbs\") \u00e8 un comune di 11.470 abitanti della Bassa Austria (Austria), ed \u00e8 una citt\u00e0 statutaria.\nGeografia fisica.\nLa citt\u00e0 sorge ad est del \"Land\" di appartenenza, ed il territorio comunale divide in 2 settori, a nord e sud, il distretto di Amstetten."}
{"id": "1086017", "revid": "58166", "url": "https://it.wikipedia.org/wiki?curid=1086017", "title": "Tougher than Leather", "text": ""}
{"id": "1086018", "revid": "599013", "url": "https://it.wikipedia.org/wiki?curid=1086018", "title": "Holga", "text": "Holga \u00e8 una macchina fotografica economica (definita anche col termine inglese \"toy camera\") fabbricata a Hong Kong da T.M. Lee a partire dal 1981. L'oggetto fece la sua prima comparsa in Cina nel 1982. Proprio perch\u00e9 pensata per il mercato cinese, utilizza pellicole formato 120, a quei tempi il pi\u00f9 diffuso di quella nazione.\nLa costruzione poco costosa e la semplice lente a menisco incorporata delle macchine fotografiche Holga spesso produce foto che presentano vignettature, sfocature, scarsa illuminazione e altre distorsioni che ne sono divenute, col tempo, la cifra stilistica.\nNel dicembre 2015 \u00e8 stata annunciata la fine della produzione della Holga 120N con la conseguente distruzione degli stampi. Nonostante ci\u00f2, nel marzo 2017, il sito Freestyle Photographic Supplies (il maggior rivenditore negli USA) ha annunciato che i macchinari erano stati rilevati da un'altra azienda e la produzione sarebbe ricominciata nel giugno dello stesso anno.\nStoria.\nLe macchine fotografiche Holga furono in origine destinate a una fascia di mercato accessibile alle classi operaie cinesi, permettendo loro di poter stampare foto a costi contenuti. Il nome della fotocamera deriva dall'espressione \"ho gwong\", che significa \"molto luminoso\".\nLa Cina stava iniziando ad aprire le proprie porte al mondo e la fotografia riscuoteva un successo strepitoso.\nLa rapida diffusione della pellicola da 35\u00a0mm nel mercato cinese, dovuta all'importazione di apparecchi fotografici dall'estero, diminu\u00ec notevolmente la diffusione del 120\u00a0mm, e la casa produttrice pens\u00f2 di rivolgersi ad altri mercati.\nDa allora per\u00f2, il passaparola su una speciale macchina fotografica tutta in plastica di nome Holga inizi\u00f2 a diffondersi in Occidente, facendola divenire un oggetto \"cult\".\nFu cos\u00ec che furono venduti oltre 250.000 esemplari in 20 diversi paesi, con quello stesso peculiare design originale.\nObiettivo.\nLa maggior parte delle macchine fotografiche Holga usa una lente fotografica a menisco, compatta, con una distanza focale di 60 millimetri, che consente una messa a fuoco da circa 1 metro all'infinito. Il regolatore dell'apertura dell'obiettivo presenta due modalit\u00e0: \"sereno\" (apertura ristretta) e \"nuvoloso\" (apertura ampia). Per via di un difetto di fabbricazione, solo la prima modalit\u00e0 \u00e8 effettivamente operativa, con un'apertura di circa f/13 (sebbene il regolatore sia facilmente modificabile per permettere l'attivazione anche dell'altra modalit\u00e0).\nA causa della montatura in un unico pezzo, le lenti prodotte dalla Holga a volte generano consistenti sfocature ed aberrazioni cromatiche. Alcune peculiari versioni Holga (riconoscibili dalla contemporanea presenza della lettera G e della sigla WOCA) presentano un semplice obiettivo in vetro, mentre, per il resto, sono del tutto identiche alle altre per quanto riguarda la fabbricazione. Sulla pellicola viene impressa la quasi totalit\u00e0 del cerchio di luce proiettato dalla lente; tale inconveniente conferisce la caratteristica vignettatura alle foto scattate con questo tipo di apparecchio.\nModifiche e varianti.\nOltre alla gi\u00e0 citata modifica del regolatore dell'apertura, esistono diversi modi per migliorare le prestazioni delle macchine fotografiche Holga:"}
{"id": "1086027", "revid": "767487", "url": "https://it.wikipedia.org/wiki?curid=1086027", "title": "Scelta d'amore - La storia di Hilary e Victor", "text": "Scelta d'amore - La storia di Hilary e Victor (\"Dying Young\") \u00e8 un film del 1991 diretto da Joel Schumacher. Il film \u00e8 tratto da un romanzo di Marti Leimbach.\nTrama.\nHilary, una giovane ragazza di provincia, quando scopre che il fidanzato la tradisce, decide di cambiare vita e inizia a cercarsi un nuovo lavoro. Presentatasi ad un colloquio con il signor Richard Geddes, per un impiego come infermiera personale del figlio Victor, viene respinta, ma sar\u00e0 lo stesso Victor, in seguito, a volerla conoscere e ad assumerla come infermiera privata.\nIl ragazzo, colpito da una grave forma di leucemia, \u00e8 soggetto a violente crisi causate dalle sedute di chemioterapia, ma Hilary con la sua tenacia, tiene duro e gli resta accanto, aiutandolo e sostenendolo. Victor \u00e8 un ragazzo colto e raffinato, lei invece \u00e8 una ragazza povera e ignorante, ma i due con il passare del tempo si avvicineranno sempre di pi\u00f9 fino ad innamorarsi. Si trasferiscono infatti in un piccolo villaggio di pescatori nel quale trascorreranno delle giornate d'amore e tranquillit\u00e0.\nVictor all'insaputa di Hilary ha interrotto la cura e prova a nascondere il dolore con delle iniezioni di morfina, ma le crisi si moltiplicano e Hilary, una volta scoperto l'inganno, telefona al signor Geddes per far ricoverare Victor in ospedale. Infine \u00e8 proprio lei a convincerlo a riprendere le cure, promettendo di restargli accanto nel bene e nel male.\nIncasso.\nIl film incass\u00f2 pi\u00f9 di 82 milioni di dollari."}
{"id": "1086036", "revid": "17654", "url": "https://it.wikipedia.org/wiki?curid=1086036", "title": "Erik Von Detten", "text": ""}
{"id": "1086037", "revid": "124172701", "url": "https://it.wikipedia.org/wiki?curid=1086037", "title": "Associa\u00e7\u00e3o Acad\u00e9mica de Coimbra - Organismo Aut\u00f3nomo de Futebol", "text": "L'Associa\u00e7\u00e3o Acad\u00e9mica de Coimbra - Organismo Aut\u00f3nomo de Futebol (A.A.C. - O.A.F.), nota semplicemente come Acad\u00e9mica, \u00e8 la sezione calcistica della societ\u00e0 polisportiva portoghese Associa\u00e7\u00e3o Acad\u00e9mica de Coimbra, pi\u00f9 nota per la sua divisione di rugby a 15.\nLa squadra milita nella seconda divisione portoghese.\nDisputa le partite interne nello stadio \"Citt\u00e0 di Coimbra\", che ha una capienza di 30.210 posti a sedere.\nStoria.\nLa compagine calcistica fu fondata dall'unione degli studenti dell'universit\u00e0 di Coimbra - la Associa\u00e7\u00e3o Acad\u00e9mica de Coimbra - durante un periodo di cambiamento del calcio portoghese, tra gli anni settanta e ottanta, quando il calcio in Portogallo fu reso professionistico. La fondazione del club come associazione sportiva dilettantistica risale, tuttavia, gi\u00e0 al 1887, quindi si tratta a tutti gli effetti di uno dei primi sodalizi sportivi nati in Portogallo. Per tale motivo la societ\u00e0 \u00e8 stata ammessa nel 2017 al Club of Pioneers, associazione che raccoglie i sodalizi calcistici pi\u00f9 antichi di ogni nazione. Insieme ad altre squadre si contende il quarto posto per numero di tifosi dopo , e . L'Acad\u00e9mica \u00e8 il club storicamente legato alla vita universitaria, caratteristica che ha reso tifosi della squadra di Coimbra molti studenti provenienti da varie parti del Portogallo.\nNel 1939 la sezione calcistica dell'A. Acad\u00e9mica de Coimbra divenne la prima vincitrice della Coppa di Portogallo. L'Associa\u00e7\u00e3o Acad\u00e9mica de Coimbra, l'istituzione madre dell'organizzazione calcistica autonoma e professionistica detta A.A.C. - O.A.F., compete in numerose discipline sportive sotto il medesimo logo AAC e usando le stesse divise di colore nero. Si tratta di uno dei club sportivi portoghesi con pi\u00f9 atleti. L'Associa\u00e7\u00e3o Acad\u00e9mica de Coimbra - O.A.F. ha anche una sezione futsal, l'Associa\u00e7\u00e3o Acad\u00e9mica de Coimbra - O.A.F. (futsal). La stagione 2011-2012 vede l'Academica salvarsi grazie a un discreto 13\u00ba posto. La squadra di Coimbra per\u00f2 stupisce in Coppa dove diviene campione il 21 maggio 2012 sullo Sporting Lisbona dopo aver trionfato 3-0 sul Porto al quarto turno. Quindi accede alla fase a gironi dell'Europa League 2012-2013.\nAllenatori e presidenti.\nPresidenti.\nSono elencati i presidenti del club dal 1961:\nOrganico.\nRosa 2021-2022.\n\"Aggiornata al 21 novembre 2021.\"\nRosa 2020-2021.\n\"Aggiornata al 12 marzo 2021.\"\n "}
{"id": "1086038", "revid": "1318658", "url": "https://it.wikipedia.org/wiki?curid=1086038", "title": "Lanterna (disambigua)", "text": ""}
{"id": "1086039", "revid": "131358", "url": "https://it.wikipedia.org/wiki?curid=1086039", "title": "Academica Coimbra", "text": ""}
{"id": "1086040", "revid": "28592", "url": "https://it.wikipedia.org/wiki?curid=1086040", "title": "Petropavlovsk-Kamchatsky", "text": ""}
{"id": "1086044", "revid": "131358", "url": "https://it.wikipedia.org/wiki?curid=1086044", "title": "Academica de Coimbra", "text": ""}
{"id": "1086047", "revid": "154893", "url": "https://it.wikipedia.org/wiki?curid=1086047", "title": "Ann\u00f9minas", "text": ""}
{"id": "1086049", "revid": "767487", "url": "https://it.wikipedia.org/wiki?curid=1086049", "title": "Butka", "text": "Butka (\u0411\u0443\u0442\u043a\u0430\u0301 in russo) \u00e8 un piccolo villaggio russo, situato sul pedemonte occidentale dei monti Urali nell'oblast' di Sverdlovsk; \u00e8 diventato famoso come luogo natale di Boris El'tsin, politico, primo presidente della Russia post-sovietica."}
{"id": "1086055", "revid": "933835", "url": "https://it.wikipedia.org/wiki?curid=1086055", "title": "Bruno Gollnisch", "text": "Biografia.\nNipote dello scrittore e ministro degli esteri francese \u00c8mile Flourens.\nProfessore universitario, ha insegnato lingua e letteratura giapponese fino al 2005 all'universit\u00e0 Jean Moulin di Lione.\nDal 1983 \u00e8 membro del Fronte Nazionale. Dal 1986 esercita il mandato di consigliere regionale del Rh\u00f4ne-Alpes. Dal 1986 al 1988 \u00e8 deputato all'Assemblea Nazionale. Nel 1989 \u00e8 eletto con FN al Parlamento europeo. Riconfermato nel 1994, 1999 e 2004. \u00c8 capogruppo di Identit\u00e0, Tradizione, Sovranit\u00e0 .\nNel 1994 \u00e8 eletto vice presidente del Front National.\nNel 2009 \u00e8 rieletto deputato europeo. Nel 2011 si candida alla presidenza di FN ma perde il congresso a favore di Marine Le Pen. \nNel 2014 \u00e8 rieletto europarlamentare e nello stesso anno \u00e8 eletto anche consigliere comunale di Hy\u00e8res con FN."}
{"id": "1086058", "revid": "767487", "url": "https://it.wikipedia.org/wiki?curid=1086058", "title": "Gabriele Pagliuzzi", "text": "Laureato in architettura, vive a Milano con la moglie e tre figli.\nAttivit\u00e0 politica.\n\u00c8 stato presidente provinciale milanese della Giovent\u00f9 Liberale Italiana negli anni settanta, promotore della Maggioranza Silenziosa nel 1972, esponente del Partito Liberale Italiano nella corrente Autonomia liberale, voce critica \"da destra\" di quella che veniva considerata un'involuzione del partito verso i compromessi col sistema clientelare della politica italiana. Dopo lo scioglimento del Partito Liberale Italiano nel 1994, ha aderito alla fondazione di Alleanza Nazionale.\nCon AN \u00e8 stato candidato per le elezioni della Camera dei deputati nel 1994 a Milano (collegio 3), ma non venne eletto. Ricandidato nel 1996 a Milano (collegio 7) fu eletto deputato e rest\u00f2 in carica fino al 2001, per tutta la XIII Legislatura. Nell'ambito della sua attivit\u00e0 parlamentare fece parte della commissione \"Trasporti\" e poi della commissione \"Attivit\u00e0 produttive.\nContribu\u00ec a formare la corrente liberale di Alleanza Nazionale insieme a Giuseppe Basini, Luciano Magnalb\u00f2 e altri parlamentari, e nel 2001 decise di fondare insieme a Giuseppe Basini la Destra Liberale Italiana e il suo braccio elettorale, Liberali per l'Italia, con lo scopo di ridare voce ed identit\u00e0 al liberalismo e alla destra storica liberale nel panorama della politica italiana.\nIn seguito, Pagliuzzi si candid\u00f2 a presidente della provincia di Milano nel 2004, sostenuto anche dal Patto Segni-Scognamiglio, e a sindaco di Milano nel 2006, mentre il suo movimento ottenne un consigliere comunale a San Donato Milanese e uno ad Assago.\nCon le elezioni amministrative del giugno 2007, il consigliere comunale di San Donato Milanese non \u00e8 stato riconfermato, mentre il movimento da lui presieduto ha ottenuto un consigliere comunale a Pregnana Milanese.Nel corso del 2008 con Alberto Panigalli e Carlo Cosimi ha riorganizzato il movimento trasformandolo nel partito della Destra Liberale Italiana (D.L.I.) allo scopo di rendere pi\u00f9 incisiva l'azione politica dei liberali nazionali.\nAttivit\u00e0 imprenditoriale.\n\u00c8 amministratore unico del Parco Esposizioni Novegro, polo fieristico situato nel comune di Segrate. Tale parco fieristico rappresenta un'insostituibile risorsa per il collezionismo afferente l'area geografica della citt\u00e0 di Milano."}
{"id": "1086061", "revid": "124848095", "url": "https://it.wikipedia.org/wiki?curid=1086061", "title": "Podosfairiki Anonymi Etaireia Apoll\u014dn Pontou", "text": "Il Podosfairiki Anonymi Etaireia Apoll\u014dn Pontou (), noto semplicemente come Apollon Pontou e chiamato Podosfairiki Anonymi Etaireia Apoll\u014dn Kalamarias fino al 2017, \u00e8 una societ\u00e0 calcistica greca di Kalamaria. Milita nella Souper Ligka Ellada 2, la seconda serie del campionato greco di calcio.\nStoria.\nQuando centinaia di rifugiati dal Ponto (attuale Turchia) si stabilirono nella citt\u00e0 di Salonicco e nella zona intorno dopo la guerra greco-turca (1919-1922) e il successivo spostamento della popolazione turca, un gruppo di questi emigrati greci fond\u00f2 una societ\u00e0 di musica per continuare le locali tradizioni. Ovviamente, il primo simbolo della societ\u00e0 fu l'immagine di Apollo, della musica e della poesia.\nCrescendo in popolarit\u00e0 tra gli abitanti di Kalamaria, il club presto si ingrand\u00ec, con una sezione di teatro e, pi\u00f9 tardi, una di sport. Fu proprio in questo periodo che vennero scelti i colori sociali - il rosso, emblema del sangue pontino versato negli anni del genocidio greco, e il nero, a significare il dolore provato per la patria perduta. La squadra calcistica fu fondata nel gennaio 1926.\nIl club \u00e8 rimasto impantanato nella seconda divisione greca finch\u00e9 un uomo d'affari inizialmente proprietario del Kalamata FC, Stavros Papadopoulos, ha comprato la societ\u00e0 nel 2001. Papadopoulos ha speso molto denaro per il club e ha portato in Grecia molti giovani calciatori provenienti dal Brasile, e la squadra ha guadagnato la promozione in prima divisione in soli due anni. Papadopoulos ha lasciato la direzione della squadra nel 2004.\nIl 13 luglio 2017 il club cambia nome in \"Apollon Pontou\", una volta rilevato da Alex Kalas.\nStadio.\nLa squadra dell'Apollon gioca le partite interne allo stadio Kalamaria, impianto di 7 000 posti.\nOrganico.\nRosa 2021-2022.\n\"Aggiornata al 3 gennaio 2022.\""}
{"id": "1086066", "revid": "125681038", "url": "https://it.wikipedia.org/wiki?curid=1086066", "title": "Athl\u012btikos Podosfairikos Syllogos Atrom\u012btos Ath\u012bn\u014dn 1923", "text": "L'Athl\u012btikos Podosfairikos Syllogos Atrom\u012btos Ath\u012bn\u014dn 1923 (in greco: \u0391\u03b8\u03bb\u03b7\u03c4\u03b9\u03ba\u03cc\u03c2 \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03cc\u03c2 \u03a3\u03cd\u03bb\u03bb\u03bf\u03b3\u03bf\u03c2 \u0391\u03c4\u03c1\u03cc\u03bc\u03b7\u03c4\u03bf\u03c2 \u0391\u03b8\u03b7\u03bd\u03ce\u03bd 1923), noto come Atrom\u012btos, \u00e8 una societ\u00e0 calcistica greca con sede a Peristeri, sobborgo di Atene. Nella stagione 2020-21 Milita nella Super Liga Ellada, la massima serie del campionato greco e disputa le partite interne nello Stadio Peristeri (circa 9.000 posti).\nFondato nel 1923, nel 2005 si \u00e8 fuso col Chalkidona e ne ha preso il posto in massima divisione. Ha disputato due finali di Coppa di Grecia, nel 2010-2011 e nel 2011-2012, uscendone ambo le volte sconfitto. In massima serie il miglior piazzamento \u00e8 il terzo posto, raggiunto nel 1927-1928, ma con solo tre squadre partecipanti alla prima edizione del campionato panellenico, e nel 2013-2014.\nStoria.\nL'Atromitos \u00e8 stato ufficialmente fondato nel maggio 1923, quando un gruppo di studenti che vivevano in piazza Kyriakou a Peristeri decise di formare una societ\u00e0 di calcio. Nello stesso anno Vangelis Stamatis, insegnante di matematica e membro della Lega Panellenica di Calcio, entr\u00f2 a far parte del consiglio di amministrazione dell'Atromitos. Nel 1924 l'Atromitos fu accolto nell'ambito dei campionati greci.\nAll'epoca l'Atromitos giocava nello stadio del Panellinios, in quello del o in quello dell'Aris Atene. Alla fine della prima stagione nella massima serie giunse al terzo posto in classifica (dietro al e all'). Nel 1928 i giocatori sconfissero il Goudi Atene per 4-3 nella finale allo stadio Rouf e divennero campioni di Atene. In qualit\u00e0 di campioni ateniesi, in quello stesso anno presero parte al primo campionato panellenico, organizzato dall\"'EPO\". Il 24 maggio 1928 l'Atromitos fu sconfitto per 3-1 dall'Aris Salonicco (che dopo divenne campione) nella gara in trasferta, e fu battuto di nuovo il 3 giugno dall'Ethnikos Pireo, per 5-0. Il 10 giugno, pareggi\u00f2 1-1 nella gara di ritorno in casa contro l'Ethnikos, prima di perdere di nuovo con l'Aris per 3-1, sette giorni dopo.\nNei due anni seguenti l'Atromitos rimase nella parte alta della prima divisione di Atene, e nel 1929 termin\u00f2 terzo dietro al e all'AEK. I giocatori ripeterono l'impresa nel 1930. Nel 1932 Iosiph Chouroukchoglou e Nikolaos Epioglou decisero di spostare la sede della societ\u00e0 da Atene a Peristeri. Presto l'Atromitos fu collocato nella stessa zona del Panathinaikos, e ovviamente fu difficile per loro conquistare una grande tifoseria.\nGioc\u00f2 in seconda divisione nazionale fino al maggio 1972, quando, sotto la guida di Savva Papazoulou, raggiunse nuovamente la promozione in Prima Divisione. Questa categoria, tuttavia, si rivel\u00f2 difficile e la squadra retrocesse l'anno dopo. Nel 1975 un Atromitos rinforzato ritorn\u00f2 in prima categoria, supportato da una grande tifoseria, e termin\u00f2 la stagione al 13\u00ba posto, assicurandosi un posto per la stagione successiva. Nel 1976 miglior\u00f2 e termin\u00f2 la stagione al 9\u00ba posto, miglior piazzamento nella loro storia a partire dall'ufficializzazione del campionato (1959).\nDal 1981 l'Atromitos riusc\u00ec ad attrarre giocatori di valore come Stylianopoulos, Alvarez, Toskas e Athanasopoulos. A dispetto delle grandi ambizioni, l'Atromitos non riusc\u00ec a conservare la massima serie e retrocesse nelle categorie inferiori. Dopo anni di scontri in terza divisione, la squadra fu nuovamente promossa in seconda divisione nel maggio 2002, battendo il Levadiakos nello stadio di Patrasso. Nel 2004-2005, nonostante la retrocessione in terza serie, a fine stagione si fuse con il Chalkidona, tornando cos\u00ec a disputare il massimo campionato. Nel 2006-2007 l'Atromitos esord\u00ec in Coppa UEFA, dove fu sconfitto nel doppio confronto ed eliminato dal (che si impose per 1-2 in Grecia e per 4-0 in Spagna).\nNel 2010-2011 la squadra giunse a disputare la prima finale di Coppa di Grecia della sua storia, persa per 3-0 contro l'. Lo stesso traguardo fu raggiunto l'anno seguente, ma anche questa volta la formazione ateniese fu sconfitta nell'atto conclusivo: la coppa and\u00f2 all' (2-1 dopo i tempi supplementari).\nNel 2012-2013 l'Atromitos torn\u00f2 a calcare il palcoscenico europeo partecipando all'Europa League, da cui fu eliminato dal .\nPrende parte alle qualificazioni per la fase a gironi della UEFA Europa League 2018-2019, ma il cammino \u00e8 breve. La Dinamo Brest del neo-presidente Diego Armando Maradona si impone sui greci con un divertentissimo 4-3 all\u2019andata, per poi fermarli sull\u20191-1 al ritorno in Bielorussia.\nStrutture.\nStadio.\nL'impianto casalingo dell'Atromitos era una volte ben mantenuto ma \u00e8 stato abbandonato. Negli ultimi anni, Peristeri \u00e8 cresciuto fino a diventare il quarto pi\u00f9 grande comune della Grecia. Il primo stadio dell'Atromitos \u00e8 stato il cosiddetto stadio \"del Coraggio\", che era collocato oltre la baraccopoli di Evangelistria.\nNel 1953 l'Atromitos si spost\u00f2 nell'attuale impianto, costituito allora solo dalla tribuna centrale per gli spettatori; gli spogliatoi consistevano solo in una piccola stanza in fondo alla tribuna. Molto pi\u00f9 tardi, fu costruita una tribuna pi\u00f9 grande, con una capacit\u00e0 di 6.000 spettatori. Lo stadio era utilizzato non solo per manifestazioni sportive, ma anche, per esempio, per concerti.\nDurante la presidenza di Victor Mitropoulos all'EPAE, furono posti dei seggiolini plastici bianchi e blu nella tribuna centrale. Ancor prima dello Stadio Olimpico di Atene, l'Atromitos ha installato dei riflettori e ha rinnovato la pista di atletica affinch\u00e9 l'impianto potesse essere usato per l'allenamento degli atleti durante i Giochi olimpici di Atene. Sotto il campo di calcio ci sono spazi e attrezzature per attivit\u00e0 come la lotta, gli scacchi e il pugilato. La tifoseria organizzata, i \"Feddayin\", ha anch'essa uno spazio nella zona sotto il campo.\n si \u00e8 in attesa che le riparazioni alle parti fragili dello stadio danneggiate dall'umidit\u00e0 e da un terremoto siano continuate.\nPresidenti.\nNella lista dei presidenti passati del club ci sono Iosiph Chouroukchoglou, Nikolaos Epioglou, Nikolaos Chakiris, Adonis Galaios, Stefanos Kaloumenos, Evangelos Stais, Takis Anevlavis, Adonis Ksipnitos, Pavlos Panoutsopoulos, Stamatis Glykos, Andreas Koulopoulos, Giorgios Douros, Vasilis Petrou, Yannis Kurtis, Kostas Stathakis, Vasilis Chigos e Tasos Papanikolas. Giorgios Spanos \u00e8 l'attuale presidente.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata al 13 febbraio 2022.\""}
{"id": "1086069", "revid": "110157", "url": "https://it.wikipedia.org/wiki?curid=1086069", "title": "Lanterna (torrente)", "text": "Il Lanterna \u00e8 un torrente della Lombardia, che scorre in provincia di Sondrio. Nasce dal Massiccio del Bernina, e scorre in direzione nordest-sudovest nei comuni di Lanzada e Chiesa in Valmalenco, in Valmalenco, dove confluisce da sinistra nel Mallero. Lungo il corso del torrente si trovano i bacini artificiali di Campo Moro e Campo Gera, sfruttati ai fini idroelettrici."}
{"id": "1086070", "revid": "33751", "url": "https://it.wikipedia.org/wiki?curid=1086070", "title": "Athl\u012btikos Omilos Aigale\u014d", "text": "L'Athl\u012btikos Omilos Aigale\u014d (in greco: \u03a0\u0391\u0395 \u0391\u03b8\u03bb\u03b7\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u0391\u03b9\u03b3\u03ac\u03bb\u03b5\u03c9), noto anche come \"Egaleo\", \u00e8 una societ\u00e0 calcistica greca con sede nella citt\u00e0 di Egaleo. Milita nella Souper Ligka Ellada 2, la seconda divisione del campionato greco di calcio.\nI colori sociali del club sono il blu (azzurro) e il bianco. Vive una rivalit\u00e0 con l'altra squadra del circondario occidentale di Atene, l'.\nStoria.\nL'Egaleo fu fondato nel 1931 da Demetrios Haniotis e da Georgios Aronis con il nome di \"Unione Atletica di Ierapolis\" (in greco \u0391\u03b8\u03bb\u03b7\u03c4\u03b9\u03ba\u03ae \u0388\u03bd\u03c9\u03c3\u03b7 \u0399\u03b5\u03c1\u03b1\u03c0\u03cc\u03bb\u03b5\u03c9\u03c2, \"Athlitiki Enosis Ieropoleos\"). Nel 1946, quattro societ\u00e0 del distretto si fusero con lo AE Ierapoleos e formarono il \"Club Atletico Egaleo\" (greco: \u0391\u03b8\u03bb\u03b7\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u0391\u03b9\u03b3\u03ac\u03bb\u03b5\u03c9. \"Athlitikos Omilos Egaleo\"). Questa nuova societ\u00e0 si rafforz\u00f2 nella stagione 1960-1961 per la prima promozione della sua storia nella massima serie greca. Nella stagione 1970-1971 il club termin\u00f2 al quarto posto, il miglior piazzamento mai raggiunto. Nella stagione 2004-2005 l'Egaleo partecipato per la prima volta alla Coppa UEFA, venendo incluso nel gruppo E insieme a Partizan Belgrado, Lazio, e Villarreal. L'Egaleo ha guadagnato un solo punto in quattro partite ed \u00e8 uscito subito. In quella stessa stagione l'Egaleo ha concluso il campionato al sesto posto, dopo il , con 45 punti (in 30 gare). Nella stagione 2006-2007, sotto la guida di Georgios Hatzaros, \u00e8 retrocessa in seconda serie.\nStadio.\nLa squadra gioca nello stadio \"Stavro Mavrothalassitis\". Il nome \u00e8 quello di un sindaco di Egaleo, Stavro Mavrothalassitis, che aveva avuto un importante ruolo nella costruzione della stadio. La capacit\u00e0 dello stadio \u00e8 di 8.217 spettatori.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "1086072", "revid": "228587", "url": "https://it.wikipedia.org/wiki?curid=1086072", "title": "Gymnastikos Syllogos Ergotel\u012bs", "text": "Il Gymnastikos Syllogos Ergotel\u012bs (in greco: \u0393\u03c5\u03bc\u03bd\u03b1\u03c3\u03c4\u03b9\u03ba\u03cc\u03c2 \u03a3\u03cd\u03bb\u03bb\u03bf\u03b3\u03bf\u03c2 \u0395\u03c1\u03b3\u03bf\u03c4\u03ad\u03bb\u03b7\u03c2), meglio noto semplicemente come Ergotelis, \u00e8 una societ\u00e0 calcistica greca con sede nella citt\u00e0 di Candia, Creta. Milita nella Football League, la seconda divisione del calcio greco.\nOrigini.\nL'Ergotelis \u00e8 stato fondato il 7 luglio 1929 da rifugiati greci dall'Asia Minore che si erano trasferiti a Candia dopo la guerra greco-turca. Lo stesso nome della squadra, Ergotelis, \u00e8 stato preso da quello di un famoso cretano vincitore delle Olimpiadi al tempo dell'antica Grecia. Nella stagione 2005-2006 l'Ergotelis \u00e8 giunto primo nella Beta Ethniki ed \u00e8 stato promosso.\nRivalit\u00e0 con l'OFI Creta.\nL'Ergotelis \u00e8 stato la migliore squadra di Candia per vari anni, fino all'ascesa al potere in Grecia della Giunta. Con l'arrivo dei militari l'allora ministro dello sport present\u00f2 una legge che costringeva i migliori giocatori dell'Ergotelis ad andare all', senza che avessero alcun potere decisionale, dal momento che l'OFI era visto come un club \"indigeno\" e che non era accettabile che fosse la seconda squadra di Creta dietro ad una societ\u00e0 fondata da immigrati turchi, l'Ergotelis. Da allora l'OFI \u00e8 divenuto il peggior rivale dei tifosi dell'Ergotelis, bench\u00e9 i tifosi dell'OFI facessero sempre il tifo per l'Ergotelis quando questo era nelle serie inferiori. Curiosamente la prima gara di sempre tra Ergotelis e OFI (un'amichevole nel 1929) termin\u00f2 dopo 35 minuti con l'Ergotelis in vantaggio di un gol, quando la gara dovette essere abbandonata a causa della rissa scoppiata tra i giocatori delle due squadre.\nOrganico.\nRosa 2017-2018.\n\"Aggiornata al 2 settembre 2017.\""}
{"id": "1086076", "revid": "287204", "url": "https://it.wikipedia.org/wiki?curid=1086076", "title": "Horror Business", "text": "Horror Business \u00e8 il secondo EP da 7 pollici, nonch\u00e9 la terza pubblicazione, del gruppo punk rock Misfits. Venduto a partire dal 26 giugno 1979 dalla Plan 9 Records, con il numero di catalogo PL1009.\nLa copertina per \"Horror Business\" include la prima apparizione del Crimson Ghost, tratto dal serial del 1946 \"The Crimson Ghost\", che diventer\u00e0 da allora la mascotte del gruppo.\nQuesti brani sono stati registrati tra il 26 gennaio ed il 5 febbraio 1979, nonostante i Misfits si fossero impegnati a registrare il 28 febbraio un EP da 12 pollici per la C.I. Recording a New York, \"Who Killed Marilyn?\", programmato per includere 5 canzoni. Ciononostante, l'EP fu pubblicato, mentre le rimanenti due canzoni, che avrebbero dovuto far parte di \"Who Killed Marylin?\", rimasero inedite fino alla pubblicazione di \"Legacy of Brutality\" nel 1985.\n\"Horror Business\" e \"Teenagers from Mars\" furono pi\u00f9 tardi pubblicate nell'EP del 1980 \"Beware\" e su \"Collection I\" del 1986; \"Children in Heat\" fu incluso su \"Collection II\" (1995); tutte e tre sul \"Box Set\" (1996).\nTracce.\nTutte le canzoni di Glenn Danzig."}
{"id": "1086077", "revid": "110157", "url": "https://it.wikipedia.org/wiki?curid=1086077", "title": "Happy with What You Have to Be Happy With", "text": "Happy with What You Have to Be Happy with \u00e8 il terzo EP del gruppo musicale britannico King Crimson, pubblicato nel 2002 dalla Sanctuary Records.\nIl disco.\nLa pubblicazione ha anticipato l'uscita dell'album \"The Power to Believe\", nel quale sono stati inseriti alcuni brani dell'EP. La versione della titletrack presente nell'EP \u00e8 pi\u00f9 lunga rispetto alla versione pubblicata in \"The Power to Believe\", mentre una versione alternativa di \"Eyes Wide Open\" \u00e8 presente in \"The Power to Believe\"."}
{"id": "1086079", "revid": "709565", "url": "https://it.wikipedia.org/wiki?curid=1086079", "title": "RCA Italiana", "text": "La RCA Italiana \u00e8 stata una casa discografica italiana. Nata nel 1949 come sussidiaria indipendente della statunitense RCA Records, fu attiva fino al 1987. In tale anno - assieme alla casa madre - venne venduta; acquistata dalla Bertelsmann, cess\u00f2 di esistere come azienda, trasformandosi progressivamente in label. \u00c8 oggi un marchio dismesso; viene saltuariamente utilizzato, solo per quanto riguarda le ristampe dei dischi storici, dal proprietario del catalogo e licenziatario del brand, senza connessione alcuna con la RCA Records americana.\nStoria della RCA Italiana.\nLa nascita e i primi anni cinquanta: dalla RCA Records alla \"RTI\" (Radio e Televisione Italiana).\nNel secondo dopoguerra, la RCA Records era gi\u00e0 fra le pi\u00f9 note case discografiche degli Stati Uniti; fondata nel 1919 come compagnia radiofonica, nel 1929 aveva acquistato la Victor Talking Machine Company (a sua volta una delle case discografiche pi\u00f9 antiche, fondata nel 1901, che aveva stampato e distribuito tra gli altri i dischi di Enrico Caruso), affacciandosi cos\u00ec nel mercato discografico, sia per quel che riguardava la produzione che per la distribuzione.\nCon la fine della seconda guerra mondiale, la RCA invi\u00f2 un proprio ingegnere (proveniente dalla Westinghouse, comprata dalla RCA nel 1926) : Antonino Giuseppe Biondo per ricostruire il mercato dell'azienda in Europa. Nel 1946 fu aperto un ufficio a Milano (in via Vittorio Veneto) e nel 1947 una a Roma, in via Milano 49: la Cineonda s.r.l., dedicato soprattutto alla distribuzione della parte dei prodotti elettronici della RCA, che non sapeva se e come il mercato discografico avrebbe preso piede in Italia.\nNel 1949, il cattolico Frank M. Folsom, gi\u00e0 dal 1942 vice presidente della RCA Victor (una delle cinque sottocompagnie della RCA statunitense) era nel frattempo succeduto a David Sarnoff alla presidenza della compagnia. Papa Pio XII, durante un'udienza, memore dei bombardamenti americani del 19 luglio 1943 che colpirono il quartiere romano di San Lorenzo, aveva chiesto espressamente a Folsom l'installazione di una fabbrica nel borgo romano.\nQuando nel 1950 la RCA decise quindi di costruire una propria filiale in Italia, sfruttando gli investimenti statunitensi in Europa, operati attraverso il piano Marshall, la scelta dell'ubicazione fu girata da Milano, dove avrebbe dovuto essere, a Roma.\nInizialmente, per poter partire celermente, visto che i lavori per il nuovo stabilimento avrebbero richiesto tempo, la sede legale ed amministrativa venne ubicata in un palazzo gi\u00e0 esistente, in Via Caccini nr.1, vicino a Villa Borghese. Chiusa la Cineonda, il personale venne trasferito presso tale sede. Il nome della nuova societ\u00e0 per azioni, nata nel settembre del 1951, fu quello di Radio e Televisione Italiana S.p.A. (RTI); non era ancora chiaro, infatti, se ci si sarebbe occupati di importazione e assemblaggio/costruzione di apparecchi fonografici oppure di dischi. La societ\u00e0, ad ogni modo, era controllata inizialmente per il 55% dalla casa madre statunitense (a cui si aggiungeva un 30% dello stesso Biondo), per il 10% dal Vaticano tramite l'Istituto per le Opere di Religione (IOR), e per un 5% residuo dal conte Enrico Pietro Galeazzi, (ingegnere dipendente del Vaticano, uomo di fiducia del Papa nonch\u00e9 amico di Francis J. Spellman, gi\u00e0 potente vescovo di New York).\nIntanto, alla fine del 1950, dopo una serie di sopralluoghi, era stato deciso di acquistare un terreno sulla Tiburtina, di propriet\u00e0 del latifondista Anacleto Gianni, iniziando subito i lavori, per poter usufruire dei fondi americani. A capo dell'azienda, una volta terminata, sarebbe stato posto lo stesso ingegnere Antonio Giuseppe Biondo. La progettazione della struttura fu assegnata a due ingegneri americani: Harry Stemshorn e John McCursky, affiancati dall'ingegner De angelis, italiano. Fino ad allora, l'unica fabbrica di dischi in Italia si trovava a Milano ed era di propriet\u00e0 de La Voce del Padrone. Biondo sarebbe poi stato sostituito da Casella.\nNel 1953, ancora senza stabilimenti propri, Biondo convoc\u00f2 uno dei nomi allora di spicco della musica: il maestro Armando Trovajoli. Con lui, ed il cugino Massimo Trovajoli, alcuni collaboratori ed il marchese Fossi (per la musica classica) furono messi sotto contratto alcuni artisti: Lia Origoni, Franca Marzi, Isa Barzizza, Ebe De Paulis, un giovanissimo Domenico Modugno, in assoluto uno dei primi artisti italiani della futura RCA Italiana. Poche registrazioni italiane, in realt\u00e0, effettuate in studi - dotati di apparecchiature provenienti dalla Cineonda - presi in affitto: gli studi di Radio Vaticana, quelli situati in via Pola/via Nomentana (il futuro Dirmaphon) , o il Cinefonico di Cinecitt\u00e0. In queste prime sperimentazioni, fatte per poter lanciare un listino di dischi 78 giri entro il dicembre del 1953 (termine ultimo per i fondi Marshall) , che si affiancavano alla stampa dei dischi della RCA americana, Biondo assunse alcuni tecnici e fonici propri, destinati poi a confluire nell'azienda di via Tiburtina.\nNel luglio del 1954 l'azienda cambi\u00f2 nome in quello di RCA Italiana S.p.A.; furono pubblicate le incisioni di altri artisti, quali Nilla Pizzi, Paolo Bacilieri, Rino Loddo, Katyna Ranieri, ed altri. Le vendite, per\u00f2, non decollavano, n\u00e9 la stampa dei dischi americani - peraltro ancora effettuata in laboratori esterni - poteva giustificare l'esistenza della RCA Italiana e il proseguimento dei lavori sulla Tiburtina. Cos\u00ec nel dicembre del 1955, la RCA Victor invi\u00f2 in Italia il responsabile vendite mercato internazionale Frank Amaru, per valutare la chiusura della sede. Amaru, per\u00f2, dopo una serie di sopralluoghi, e colloqui fra lui, il conte Galeazzi, il vaticano ed il segretario laico Ennio Melis, non sigl\u00f2 la fine della RCA.\nNato a Firenze nel 1926, Melis era stato assunto giovanissimo come segretario in Vaticano, grazie a un annuncio letto su \"il Messaggero\"; nel corso dei nove anni passati in Vaticano si era conquistato sempre di pi\u00f9 la fiducia del suo datore di lavoro, ed uno dei suoi compiti era quello di accompagnare i giornalisti e i cineoperatori statunitensi che si recavano dal Papa, soprattutto a Castel Gandolfo. Dopo aver affiancato il management, sempre indicato dalla casa madre (nei primi mesi del 1956 erano stati inviati ad ispezionare la fabbrica due tecnici americani, un ingegnere italo-americano - Pat Casella - sostituito dall' ingegner Pietro Luigi Vaccari nel giugno dello stesso anno), il 19 maggio del \u201956 Melis present\u00f2 il suo piano al conte Galeazzi.\nNel giugno del 1956, Albert Watters, operations manager della RCA Internationale, oltre a confermare Vaccari quale managing director della RCA Italiana, accanton\u00f2 l'idea di chiudere le attivit\u00e0 italiane. Al contrario, in un discorso del 5 giugno, parl\u00f2 di tendenza in aumento nella produzione e vendita dei dischi in Italia, tanto da paensare al passaggio al formato 45 giri. Alla fine del 1956, Biondo si dimise, cedendo il suo 30% di azioni alla RCA americana (che cos\u00ec sal\u00ec all' 85%), per poi fondare, fra il 1956 ed il 1957, la International Recording.\nFra il dicembre del 1956 ed il gennaio del 1957 tutto il personale ancora presente in via Caccini fu spostato in via Tiburtina, presso la sede non ancora completata, chiudendo gli uffici originari. Melis - dopo alcuni licenziamenti - con l'obiettivo di ridurre i costi e portare l'azienda alla soglia di sopravvivenza di 50.000 dischi l'anno, procedette subito a nuove assunzioni: come dirigente amministrativo venne scelto Giuseppe Ornato , proveniente dalla Olivetti, a cui poi far\u00e0 ricoprire, successivamente, il ruolo di Amministratore Delegato e, dall'agosto 1959, di Direttore Generale e Direttore Commerciale. Fin dall'inizio Melis, per sua stessa ammissione, lascer\u00e0 ad Ornato la parte amministrativa e gestionale dell'azienda e i contatti con gli americani, mentre lui gestir\u00e0 la direzione artistica e i cantanti.Successivamente Alberto Ferraguzzi diverr\u00e0 Direttore Amministrativo e presidente Rca Francia, mentre - durante la sua carriera all'interno della RCA - Ornato avrebbe ricoperto tra l'altro la nomina di presidente della RCA Europa e di presidente dell'Associazione Fonografica Italiana, Consigliere della Sezione Musica della SIAE e di presidente della Hertz Italia.\nNel progetto di Melis - di staccarsi dalla stampa dei dischi della RCA americana, puntando anche sulla musica leggera italiana, producendo in proprio nuovi artisti - fu assunto come direttore artistico Vincenzo Micocci. Micocci era un giovane appassionato di musica, specialmente jazz (nel 1958 pubblicher\u00e0 per le edizioni Cappelli di Bologna il fondamentale volume \"Il libro del jazz\", scritto insieme a Salvatore Biamonte e ripubblicato pi\u00f9 volte nel corso degli anni, e sempre con Biamonte condurr\u00e0 in quegli anni la celebre trasmissione radiofonica \"Il Discobolo\", ricordata anche da Francesco De Gregori nella canzone \"Rollo &amp; His jets\").\nIn quel periodo lavorava presso il negozio di dischi dello zio (\"Musicalradio\", in via delle Convertite a Roma), occupandosi in particolar modo degli acquisti, e quindi trattando in prima persona con gli agenti delle case discografiche: ed \u00e8 proprio l'agente della RCA a segnalare Micocci a Melis, per via del quantitativo di dischi venduti (superiori alla media di altri negozi) e soprattutto per il \"fiuto\" che dimostrava, richiedendo moltissime copie di dischi di artisti come Harry Belafonte e Perry Como (entrambi distribuiti in Italia dalla RCA), ancora poco conosciuti in Italia ma che esplodono nel giro di breve tempo.\nIl primo incarico che gli affid\u00f2 Melis fu quello di quantificare le copie di dischi di importazione da stampare; di fronte ad una serie di previsioni azzeccatissime (Belafonte in Italia vender\u00e0, tra il 1956 e il 1957, circa 500.000 copie) lo nomin\u00f2 direttore artistico. Con questa mossa, la RCA inizi\u00f2 a promuovere i cantanti nelle iniziative allora presenti; Micocci, ad esempio, segu\u00ec Nilla Pizzi al Festival di Sanremo del 1958 con la canzone \"l'edera\".\nProseguivano, intanto, i lavori presso lo stabilimento di via Tiburtina, aggiungendo, oltre alla palazzina dirigenti e a uffici amministrativi, anche dei nuovi studi di registrazione\nGli anni sessanta: la RCA Italiana.\nMentre la costruzione dei nuovi studi - ampliando la sede di via Tiburtina - procedeva, Melis assunse come arrangiatori alcuni giovani musicisti; alcuni appena diplomati al Conservatorio Santa Cecilia di Roma, come Ennio Morricone, altri con esperienze in altre case discografiche, come Luis Bacalov. \u00c8 con loro che si decise di sviluppare l'acquisizione di giovani cantanti italiani, la loro preparazione ed il lancio sul mercato, per poter sviluppare un nuovo catalogo nazionale: tra i primi che vengono messi sotto contratto, sono da ricordare Gianni Meccia e Nico Fidenco, subito seguiti, a distanza di poco tempo da Edoardo Vianello e Jimmy Fontana.\nNel portare avanti queste attivit\u00e0, Micocci non trascur\u00f2 la sua passione, il jazz, inaugurando una collana apposita che stamp\u00f2 in Italia molte incisioni americane di grandi artisti (come Jelly Roll Morton), alcune inedite per il paese.Meccia, nel frattempo, inizi\u00f2 ad incidere i primi 45 giri per la sotto etichetta Camden: \u00e8 per lui che viene coniato, per la prima volta, il termine \"cantautore\"; dest\u00f2 molto scalpore la sua prima apparizione televisiva nello stesso anno in cui, accompagnandosi solo con la chitarra, esegu\u00ec \"Odio tutte le vecchie signore\", un suo brano ironico forse troppo in anticipo sui tempi.\nIl marchio \"Camden\" era usato dalla RCA statunitense per le ristampe di vecchi dischi del catalogo, e prendeva il nome dalla citt\u00e0 del Nuovo Jersey: in Italia fu usata come sottoetichetta; stessa cosa successe per il marchio \"Victor\".\n\"Il periodo d'oro: il campus di Via Sant'Alessandro 7 (Km.12 via Tiburtina) e le produzioni\".\nAlla fine del 1961 (ufficialmente nel marzo del 1962) vennero inaugurati anche gli studi di registrazione della RCA, siti al km. 12 di Via Tiburtina, dando cos\u00ec forma definitiva alla struttura, che sar\u00e0 da quel momento, autosufficiente. L'indirizzo esatto coincideva con il numero 7 di Via Sant'Alessandro, e il perimetro era circoscritto da via Sant'Alessandro, via Giovanni Armenise, parte della Circonvallazione Orientale e via Tiburtina, con ampi spazi peraltro liberi da edifici.\nDa via d'Alessandro si accedeva al campus, superata la casetta dei portieri. In un'ideale visita guidata, all'epoca (la planimetria esterna \u00e8 riscontrabile anche nelle foto di copertina di molti dischi promozionali, soprattutto degli anni sessanta) , il visitatore, superato l'ingresso, si sarebbe trovato - affiancati, sulla sinistra - i laboratori di stampa e pressa di dischi e cassette (due capannoni appaiati, di forma semitubolare) nonch\u00e9 altre strutture minori. Proseguendo a dritto, sulla sua destra avrebbe oltrepassato la palazzina amministrativa e dirigenziale; dietro la palazzina, i parcheggi. Il complesso produttivo proseguiva, quindi, girando a sinistra prima di aver oltrepassato l'intera palazzina dirigenziale. Qua, ci si sarebbe trovati di fronte ad uno slargo con degli alberi. Sulla destra, sarebbe stata visibile, trasversale al vialetto d'ingresso, la palazzina rossa degli studi di registrazione, con l'entrata protetta da una tettoia, e con la scritta RCA sugli angoli verso il Raccordo e via Tiburtina, ben visibile. La palazzina rossa era caratterizzata dalla presenza degli studi sovrapposti in senso verticale, con ampie vetrate di affaccio sulle scale centrali, ed ascensori ad ampia portata per portare la strumentazione dove serviva.\nPOnendosi di fronte alla palazzina rossa, a sinistra si sarebbero notati alcuni parcheggi, e dietro ancora, spazi inutilizzati. A quel punto, compiendo una inversione a u, si sarebbe vista - parallela al vialetto d'entrata - la strada interna a senso unico che portava verso l'uscita, sempre in via Sant'Alessandro, ma poco oltre. Prima di uscire, si sarebbe superato - sulla destra - uno spazio vuoto, una struttura a v con il fronte verso la strada, trovandosi a sinistra il lato opposto dei laboratori. Infine, quasi a chiudere la strada, parallela alla stessa, una costruzione minore, e l'uscita. Prima di lasciare l'isolato, per\u00f2, il visitatore avrebbe oltrepassato - sulla sinistra - alcuni altri edifici minori ed il lato opposto dei laboratori di stampa; sulla destra, spazi vuoti ed un ulteriore edificio.\nConcettualmente, insomma, si concentravano - in una visione gi\u00e0 in uso negli Stati Uniti, ma inedita in Italia - all'interno di un complesso polivalente, tutte le fasi dell'intero processo produttivo. Si partiva dall' artista grezzo con le sue idee, per svilupparle assieme al personale artistico (\"produttori interni\") e tecnico della RCA, fino ad arrivare alle canzoni finite, arrangiate, incise e mixate, stampate su disco o nastro, pronte per il mercato; tutto, a parte la stampa delle copertine. Per questo, vi erano sale per i provini (per i quali verranno affittate - fino agli anni ottanta - anche altre stanze esterne, sulla Via Nomentana, chiamate \"il cenacolo\"), e le diverse sale di prova e di registrazione. Gli studi ospitati dalla palazzina rossa erano infatti 4, denominati progressivamente con lettere: lo \"studio A\" (il pi\u00f9 grande, usato per registrare anche le orchestre) , lo \"studio B\" (di met\u00e0 dimensioni, utilizzato anche per le voci, strumenti, colonne sonore e per i doppiaggi cinematografici) , e i pi\u00f9 piccoli \"studi C e D\", utilizzati per le produzioni reputate \"minori\" o comunuque con minori necessit\u00e0 tecniche.\nVI erano i laboratori e studi di missaggio, dove operavano gli artisti e i loro collaboratori, fonici e tecnici del suono, a seconda della fase del lavoro, i laboratori di trasferimento su master, e quelli di stampa, fino ai magazzini di stoccaggio. Anche la creazione e composizione delle copertine - stampate per\u00f2 fuori - avveniva ad opera di personale interno, un uffici di via Tiburtina. A latere, come detto, gli uffici amministrativi e di marketing, la palazzina amministrativa e dirigenziale. Si trattava, tecnicamente, di studi e laboratori all'avanguardia anche sia per macchinari che per competenze del personale, risorse che verranno usate anche per incidere colonne sonore o sigle di cartoni animati, ed impiegate da artisti di altre case discografiche per incidere, e da altre aziende - fra cui la stessa RCA americana, soprattutto nei primi anni - per la stampa. Era evidente il vantaggio di un ambiente dove, pur separati, i responsabili delle diverse fasi potessero all'occorrenza confrontarsi.\nAll'interno degli studi vi \u00e8 anche un bar, che diventer\u00e0 famoso come luogo di ritrovo degli artisti, e in cui per anni nasceranno idee per collaborazioni o canzoni nuove.\nLa prima registrazione nei nuovi studi (1962).\nTra febbraio e marzo del 1962 RCA Italiana pubblic\u00f2 uno speciale LP stereofonico (catalogazione: LPS-SPEC) intitolato \"Demonstration Record - Rome - March 1st - 1962\" : davanti riportava la foto degli stabilimenti RCA di via Tiburtina, sul retro della copertina il disco veniva presentato come \"(...) la prima registrazione effettuata nei nuovi Studi della RCA Italiana, anteriormente alla loro inaugurazione\". Il contenuto: Ottorino Respighi, I pini di Roma; due brani eseguiti dalla Banda dell'Arma dei Carabinieri (lato A). Seguono sei brani di George Gershwin eseguiti dall'orchestra di Armando Trovajoli (lato B). Come in parte suggerisce il titolo del disco, i brani in esso contenuti dovevano mostrare in modo tangibile al pubblico la qualit\u00e0 del suono e le caratteristiche di acustica del nuovissimo Studio A.\nNello stesso anno Micocci mise sotto contratto due giovani promesse (che negli anni successivi domineranno le classifiche di vendita), la torinese Rita Pavone ed il bolognese Gianni Morandi. Il management della RCA, per puntare su un pubblico giovane, oltre a mandare i propri cantanti alle varie manifestazioni canore, sponsorizzava le loro partecipazioni ai programmi della RAI (all'epoca, l'unica emittente esistente) e a quelli in radio. I 45 giri, poi, nuovo e snello formato, permettevano la distribuzione della musica nei juke box e nei bar, e la loro riproduzione in giradischi portatili, anche a pila, facendo conoscere le canzoni in maniera veloce.\nProprio a causa di questi successi, poich\u00e9 il suo nome iniziava a diventare noto nell'ambiente discografico, la Dischi Ricordi offr\u00ec a Micocci la direzione artistica della propria casa discografica, in sostituzione del fondatore, Nanni Ricordi, che per alcuni dissidi aveva lasciato; Micocci accett\u00f2, ed abbandona Roma per trasferirsi a Milano.\nPer sostituire Micocci, la Rca ingaggi\u00f2 come direttore artistico proprio Ricordi, che port\u00f2 con s\u00e9 alla RCA alcuni cantautori amici, come Sergio Endrigo e Gino Paoli (successivamente imitati anche da Luigi Tenco e Enzo Jannacci): \u00e8 proprio in questi anni che la RCA Italiana diventa la casa discografica leader per le vendite, grazie a brani come \"Fatti mandare dalla mamma a prendere il latte\", \"Non son degno di te\" e \"In ginocchio da te\" interpretati da Morandi, \"La partita di pallone\", \"Cuore\" e \"Datemi un martello\" da Rita Pavone, ma anche \"Io che amo solo te\" scritta e cantata da Endrigo o \"Sapore di sale\" di Paoli, abbinando quindi la canzone d'autore di qualit\u00e0 alla canzone pi\u00f9 orecchiabile e di consumo.\nIl 45 giri pi\u00f9 venduto del periodo per la RCA, per\u00f2, fu un altro: si tratta di una canzone lanciata dal concorso Un disco per l'estate 1965, \"Il mondo\", scritta e cantata da Jimmy Fontana, che viene anche tradotta e riproposta in numerose versioni all'estero.Il successo di queste canzoni era anche dovuto agli arrangiamenti, spesso opera di musicisti come Morricone e Bacalov che non si limitavano all'orchestrazione, ma cercavano anche sonorit\u00e0 nuove e particolari, ed agli studi, all'avanguardia per l'epoca.\nCome responsabile tecnico degli studi la Rca chiam\u00f2 l'ingegner Benito Bolle, che contribuir\u00e0 a gestirli in maniera tale da essere sempre aggiornati sulle novit\u00e0 tecnologiche.\nVisto il successo, per\u00f2, la Rca decise di aumentare gli investimenti; nel 1964 cre\u00f2 una sotto-etichetta della RCA, la ARC, per la ricerca e la valorizzazione di nuovi talenti, affidandone la direzione artistica ad un giovane paroliere che lavora per la RCA, Sergio Bardotti: sono gli anni del beat, e spesso l'ARC distribuir\u00e0 dischi appartenenti a questo genere, lanciando gruppi come i Rokes di Shel Shapiro o i Primitives di Mal o The Planets o solisti come Ricky Shayne, Patty Pravo o Dino, ma anche nuovi cantautori come Lucio Dalla; altra grande realizzazione di Melis e Lilli Greco fu \"Il Cenacolo\": una grande struttura, situata in via Nomentana, costituita da una palazzina e da piccole costruzioni adiacenti, dove venne creato un ulteriore studio di registrazione per la realizzazione di provini per artisti emergenti, che lavorava con orario continuato consentendo agli artisti di soggiornare l\u00ec per il tempo necessario a realizzare al meglio le incisioni. Grazie a questa ricerca di nuovi talenti emergeranno alcuni nomi che raggiungeranno il grande successo negli anni successivi, come Nada o Claudio Baglioni.\nNello stesso tempo aumentava anche la capacit\u00e0 della RCA di attirare artisti affermati provenienti da altre case discografiche, mettendo sotto contratto cantautori come Nicola Di Bari (grande successo nel 1968 la sua \"Il mondo \u00e8 grigio, il mondo \u00e8 blu\") o cantanti come Gabriella Ferri.\nGli anni settanta e la crisi.\nGli anni settanta iniziarono con i grandi successi sia dei vecchi artisti, sia di nuovi, spesso reclutati grazie all'etichetta It di Micocci, come nel caso di Rino Gaetano. La RCA lancia, quindi, Francesco De Gregori, Antonello Venditti, Lucio Dalla e Mango ma anche artisti che vengono scritturati direttamente, come Renato Zero o riusciti esperimenti comico/musicali come quello di Marco Messeri.\nViene anche stipulato un accordo per la distribuzione della Numero Uno, la casa discografica di propriet\u00e0 di Mogol e Lucio Battisti; accordi simili vengono fatti (per periodi pi\u00f9 o meno brevi) con molte case discografiche minori, come l'Apollo di Edoardo Vianello, la Valiant di Gianni Marchetti, la Mama Records di Herbert Pagani, la Spaghetti Records di Alessandro Colombini e l'Amico di Don Backy.\nFu il periodo di massima espansione della RCA,con l'inserimento di servizi per gli oramai seicento dipendenti impensabili per altre aziende, fra cui la mensa e un servizio di pulmann per facilitare gli spostamenti da e per casa-lavoro. Proprio in questo periodo apparvero i primi indicatori di problemi economici ed organizzativi, dovuti da un lato ad una crisi pi\u00f9 generale del mercato discografico italiano (a partire dal 1973) e - da un altro - ad una serie di investimenti strategie e scelte sbagliate, nonch\u00e9 derivanti dalla crisi del mercato statunitense. Il lancio delle cassette Stereo 8, imposto dalla casa madre, comport\u00f2 costi altissimi e fall\u00ec miseramente. Del resto, notevole era oramai lo scollamento dei rapporti con la RCA americana (nel 1974, peraltro, era venuto a mancare Folsom).\nDal punto di vista artistico, cominci\u00f2 a venire meno la capacit\u00e0 di adattarsi ad un mercato sempre pi\u00f9 internazionale, veloce, basato sulle hit piuttosto che sugli artisti; al fenomeno delle continue c.d. \"one hit wonder\", con pezzi di successo di un interprete, poi destinato all'oblio, la RCA Italiana non seppe adeguarsi. Mentre avrebbedovuto puntare su prodotti semilavorati, riducendo tempi e costi, in modo da poter \"lanciare\" sempre nuovi pezzi, il sistema della RCA rimase ingessato l passato. Paradossalmente, quindi, pur acquisendo nuovi autori secondo il vecchio schema, molti di questi non potevano essere poi seguiti e fatti crescere adeguatamente, pubblicandoli in tempi brevi, secondo le nuove richieste del mercato, e portando ad insuccessi e alla perdita di notevoli risorse; un circolo vizioso che riguard\u00f2, ad esempio, Piero Ciampi e Renzo Zenobi, che artisti che, pur essendo molto meritevoli dal punto di vista artistico, non raggiunsero gli obiettivi di vendita previsti. La RCA, in questo modo, perdeva la sua caratteristica di vivaio da una parte, non rsiuscendo per\u00f2 a trasformarsi in produttrice di hit di successo, dall'altra.\nIn questo frangente, a cavallo fra gli anni settanta e gli anni ottanta, alcuni artisti portati al successo dalla RCA, ed oramai maggiori, lasciarono l'etichetta per problematiche contrattuali, per il mutare delle richieste in termini di album e vincoli. Nel 1978 la RCA aveva perso Baglioni - che dopo il disco \"Solo\" firma per la CBS - oltre a Venditti, che passa alla Philips.\nGli anni ottanta: l'acquisizione da parte della Bertelsmann (1986)..\nNel 1983, avendo saputo che i dirigenti statunitensi del gruppo RCA avevano la necessit\u00e0 di operare una forte riduzione del personale in tutto il mondo (anche in Italia, dove da 600 dipendenti bisognava scendere a 200), Melis decide di dimettersi, abbandonando l'azienda nel 1984; solamente 10 anni dopo, nel 1993, tenter\u00e0 di reinserirsi nel mondo discografico fondando una sua casa discografica, la \"THM\", con scarso successo.\nDi fatto, anche per il clima di incertezza e la riduzione di mezzi, in questo periodo molti artisti abbandonarono la casa discografica (tra i pi\u00f9 noti Gabriella Ferri e Ivano Fossati nel 1982; Paolo Conte, Riccardo Cocciante e Anna Oxa nel 1983; Francesco De Gregori nel 1986). Alcuni artisti ex RCA, poi, avevano creato una propria etichetta ed loro studi di registrazione, cosa che le tecnologie dell'epoca oramai permettevano, utilizzando la RCA solamente come distribuzione.\nNon vennero per\u00f2 ingaggiati personaggi di rilievo, se si escludono Scialpi nel 1983 e Luca Carboni nel 1984.\nNel 1986 si concretizz\u00f2 il passaggio della RCA americana alla \"General Electric\". La RCA Italiana, invece, fu dapprima acquisita, nel 10% delle quote in mano allo IOR (Istituto Opere Religiose) , dalla RCA americana, per essere conseguentemente scorporata dalla multinazionale e venduta alla tedesca Bertelsmann. Utilizzando una loro societ\u00e0 musicale, i nuovi proprietari chiamarono inizialmente l'azienda \"RCA Ariola\". Nel dicembre 1986 muore Giuseppe Ornato, con Melis l'altro artefice degli anni d'oro della RCA Italiana.\nLa nuova azienda, RCA Ariola, oramai un ramo della Bertelsmann, integr\u00f2 quello che restava della vecchia RCA Italiana: personale, know-how, macchinari, il marchio, gli archivi ed il catalogo. Alla Bertelsmann pass\u00f2 anche, in dote, l'enorme ed oramai sovradimensionato campus di via Tiburtina.\nPoco dopo, il nome dell'intero gruppo venne modificato in \"BMG (Bertelsmann Music Group)\"; da quel momento, la RCA Italiana cess\u00f2 di esistere come azienda, trasformandosi in brand della BMG Ariola, che subentrer\u00e0 con proprie produzioni, oltre che con le incisioni degli artisti gi\u00e0 RCA rimasti sotto contratto, nonch\u00e9 con le ristampe dei dischi a catalogo maggiormente vendibili. Assieme alla denominazione, una serie di modifiche vennero progressivamente apportate al prodotto con cui l'utente finale identificava la casa discografica: i dischi. Se infatti per un certo periodo il logo RCA continu\u00f2 ad apparire, con le indicazioni BMG in caratteri minori, e relative alla propriet\u00e0 del marchio e dei master, tempo dopo fu il logo BMG a prendere il sopravvento, venendo affiancato, in alcuni casi, a quello della RCA.\nNel 1994, la BMG Ariola incorpor\u00f2 per fusione Ricordi divenendo, in Italia, dal 1995, BMG Ricordi\n2001: il trasferimento di BMG Ricordi da via Tiburtina e l'archivio della RCA.\nLe attivit\u00e0 editoriali della multinazionale vennero progressivamente concentrate presso la sede di Milano con la nascita, nel 2001, di BMG Publications, che riorganizz\u00f2 la intera divisione editoriale, compresa la filiera logistica e produttiva, producendo e commercializzando l'intero catalogo di musica stampata di propriet\u00e0 di BMG Ricordi (compresi quindi quelli Ricordi e RCA Italiana). Nel luglio dello stesso anno, a seguito della fine dell'incarico del presidente della BMG/Ricordi Franco Reali, la posizione non fu confermata.\nIl 16 di luglio, l'intero complesso di Via Sant`Alessandro 7 in Roma, oramai da tempo - e salvo pochi uffici - inutilizzato e svuotato a causa dei costi elevati e della strategia della nuova propriet\u00e0, non essendoci ipotesi sul suo utilizzo nelle prospettive aziendali, fu definitivamente abbandonato e chiuso. D'altro canto - come, del resto, abitudine di tutte le altre etichette sul mercato, incluse le major - registrazioni, produzione, pressa, stampa, e tutte le altre fasi della filiera produttiva, venivano oramai da tempo effettuate fuori, presso impianti e fornitori terzi, anche privati, scelti e cambiati in base alle offerte migliori, con contratti ad hoc.\nSenza contare che via Tiburtina, in crisi da tempo, non era stata attrezzata alla produzione e stampa dei nuovi supporti digitali (DVD e compact disc), che in quel periodo stavano soppiantando gli unici supporti producibili a Roma: dischi e cassette, oramai ridotti a numeri che non necessitavano pi\u00f9 di laboratori propri.\nPer quelle che sarebbero state - oltre alla sede legale - le funzioni da lasciare a Roma (parte degli uffici amministrativi, marketing e promozione) venne reputata idonea e sufficiente una sede all'interno di un palazzo, in Via Mascagni 160, dove ci si trasfer\u00ec. Nel 2005, poi, allorch\u00e9 le attivit\u00e0 discografiche di BMG vennero fuse con quelle di Sony (Ricordi torner\u00e0 ad essere una societ\u00e0 solo editoriale, col nome di BMG Ricordi Music Publishing) , la neo formata BMG Sony trasloc\u00f2 in nuovi uffici, via della Maglianella 65/F, sempre in Roma.\nNel trasloco, tutto ci\u00f2 che non serviva o non poteva essere portato via venne smaltito in diversi modi. Le attrezzature tecniche rimaste vennero gestite in base alla loro utilit\u00e0; il patrimonio storico e legale, invece, segu\u00ec le procedure di routine previste in casi simili. Le carte ancora utili furono traslate in locali adeguati, ma l'enorme patrimonio fisico di lacche, master, nastri, dischi d'archivio, contenenti provini e dischi della RCA - peraltro oggetto di una serie di furti (soprattutto di master in nastro e copie degli stessi, pi\u00f9 facilmente occultabili) nella met\u00e0 degli anni novanta - costituiva la problematica logistica maggiore. Gli spostamenti non sono del tutto noti; inizialmente l'intero archivio, passato alla societ\u00e0 acquirente, come parte del contratto, gi\u00e0 dal momento dell'acquisto, venne lasciato in via Tiburtina, per dar tempo ai tecnici di utilizzare le apparecchiature ancora in loco, per digitalizzare - grazie a dispositivi impiantati ad hoc - tutti i master multi-traccia nel modo pi\u00f9 fedele possibile alla filosofia con cui furono incisi. Negli anni successivi, a cavallo del 2001, parte del materiale audio e l'archivio amministrativo rilevante fu trasferito in Germania, dove sar\u00e0 di BMG prima e successivamente di Sony. Il resto del materiale - dovendo comunque liberare l'area di Tiburtina - ritenuto dalla propriet\u00e0, per tipologia (come nel caso di alcuni provini o altri test), per qualit\u00e0 (come nel caso del materiale degradato) - commercialmente ininfluente o comunque non pi\u00f9 utilizzabile, venne traslocato in altri fondi nella prima met\u00e0 degli anni 2000, senza che se ne sia avuta ulteriore notizia. In parte, invece, fu semplicemente spostato ed accatastato all'aperto, coperto da plastica, per liberare gli edifici: bozzetti grafici, copertine, bobine e nastri si sono cos\u00ec deteriorati, per essere poi consegnati al macero.\nIl campus di via Sant'Alessandro 7 (km. 12 via Tiburtina) oggi.\nGli edifici della sede storica, svuotati dalle apparecchiature, dopo alcuni anni di abbandono e ipotesi sfumate di acquisto, sono stati finalmente ceduti a terzi privati. Nell'obiettivo di utilizzare l'area a fini commerciali, a partire dalla fine della prima decade degli anni duemila, sono state compiute alcune opere di demolizione, per far spazio a nuove strutture. Una nello spazio vuoto che, dalla palazzina rossa, portava verso l'uscita, una a fianco della palazzina, dalla parte del raccordo, oltre ad una struttura posteriore alla palazzina stessa ed ad altre modifiche. Le disposizioni interne al perimetro - tuttora di 54.000 m\u00b2 - sono, cos\u00ec, cambiate, con un incremento delle superfici coperte a 22.000 m\u00b2.\nSono per\u00f2, in base al progetto dei nuovi proprietari, fortunatamente prevalsi criteri conservativi e di riutilizzo. In questo modo, oltre ad altri edifici, sono sopravvissuti e posti in sicurezza, gli immobili pi\u00f9 significativi del campus; la \"palazzina rossa\" degli studi di registrazione (caratteristica perch\u00e9 vi svettavano - visibili dal raccordo - i loghi della RCA, al punto da essere immortalata in numerosi dischi) \u00e8 divenuta sede di diverse attivit\u00e0, fra cui un centro di formazione, ed una discoteca (la cui struttura \u00e8 stata costruita ex novo); \u00e8 sopravvissuta anche la palazzina dirigenti, il magazzino a forma stondata delle presse, e - in generale - le strutture maggiori e la planimetria principale, perfino la casetta del guardiano. Certamente l'area ha cambiato aspetto; gli edifici storici - completamente svuotati ed ampiamente rimaneggiati internamente, oltre che esternamente, ed oggi in normali condizioni di conservazione - sono stati ristilizzati per essere parte di un centro (denominato \"Centro DECA\") di distribuzione all'ingrosso di abbigliamento, calzature, pelletteria, pronto moda ed accessori. Questo ha comportato modifiche alla viabilit\u00e0, aggiunte, aggiornamenti stilistici e legati alla sicurezza, e l'apertura di nuove, ampie vetrine per una realt\u00e0 che non ha collegamenti con il settore merceologico musicale. D'altro canto, nel tempo, anche le aree esterne al perimetro del campus sono mutate, con nuove ed ampie lottizzazioni e modifiche alla viabilit\u00e0.\nLe fasi produttive e la stampa di dischi e copertine.\nLa masterizzazione e stampa dei dischi e delle cassette.\nLa RCA inizi\u00f2 la propria attivit\u00e0 in via Tiburtina secondo la filosofia del campus: quasi tutto il processo produttivo (dalle prove, la registrazione del pezzo negli studi, il missaggio, la masterizzazione, al prodotto finito e pronto per la distribuzione) avveniva all'interno dell'area produttiva, in diversi edifici e palazzine. La RCA utilizz\u00f2, in tutte le fasi, sempre la migliore tecnologia, sostituendo - almeno fino ai primi anni ottanta - spesso le apparecchiature. Con il passaggio di propriet\u00e0 di RCA e l'esternalizzazione progressiva delle varie fasi, avere studi di registrazione o macchine per la pressa dei dischi in vinile (peraltro tecnologia oramai obsoleta, mentre la procedura per i dischi compatti - stampati da terzisti - non fu mai implementata) sempre aggiornati divenne meno rilevante.\nLa masterizzazione e la stampa dei dischi e delle cassette avveniva all'interno del campus della RCA, in una struttura apposita. Nei primi anni le presse furono quelle vecchie della RCA statunitense, importate, per la stampa dei 78 giri e - successivamente - anche dei 33 e 45. Per i vinili in 33 giri, fino al 1974 - e, per alcune linee di catalogo, ancora per qualche anno - le presse lasciavano sul disco un cerchio scavato e concentrico, all'altezza di met\u00e0 dell'etichetta (definito poi dai collezionisti \"deep groove\"). Successivamente, con i nuovi macchinari, migliorati anche nella qualit\u00e0 dell'incisione del microsolco, tale cerchio scomparve.\nLa RCA stamp\u00f2 - per molti anni - anche i vinili e le cassette provenienti da matrici della propria casa madre (le cui copertine spesso erano identiche a quelle stilizzate per la versione originale) nonch\u00e9 di altre etichette distribuite.\nI laboratori non furono mai approntati per la stampa dei supporti digitali (CD e DVD)\nLe etichette dei dischi.\nLa RCA non elabor\u00f2 mai grafiche personalizzate per le etichette dei dischi, preferendo mantenere il logo distintivo su sfondo blu, bianco, arancio, rosa o di altri colori (a seconda delle collane e delle edizioni), mentre grande attenzione venne posta alle copertine esterne ed alle copertine interne, con ampio uso di pieghevoli, soprattutto negli anni settanta, anche per album singoli.\nLa grafica e stampa delle copertine.\nAl di l\u00e0 delle foto, l'elaborazione grafica delle copertine era operata da una squadra di professionisti interni allo stabilimento, estendendosi - dalle sole produzioni nazionali - dagli anni settanta anche ai dischi incisi dalla RCA statunitense la cui veste grafica venne italianizzata. Dal 1963 al 1988, quando Rca fu venduta al gruppo Beterlsmann (Bmg) e in seguito acquisita da Sony, grafico e - successivamente - art director della maggiore casa discografica italiana sar\u00e0 Francesco Logoluso. Dai primi anni sessanta il processo di composizione era fisico-meccanico, con il disegno eseguito a mano, e la stampa eseguita tramite la cromolitografia, il linotype, l'eliografia, mutando poi nel tempo, fino all'utilizzo dei computer e di metodi di stampa digitale.\nLa stampa delle etichette e delle copertine - diversamente da quella dei dischi - avveniva presso laboratori esterni, che mutarono nel tempo. Negli anni cinquanta e sessanta le copertine (oltre che le etichette, le copertine, o eventuali manifesti ed inserti) dei dischi vennero stampate principalmente da due laboratori romani: la \"Corporazione Arti Grafiche\", in via L. Mantegazza 59, le \"Officine Grafiche A. Marendino\" (nate peraltro queste ultime come piccola etichetta per audio militari incisi su dischi RCA e con stampa delle copertine presso la Corporazione) e la \"Societ\u00e0 A.BE.T.E\" (\"Azienda Beneventana Tipografica Editoriale di Antonio Abete\"). Dalla seconda met\u00e0 degli anni sessanta, con la cessazione dell'attivit\u00e0 di tali aziende, e dovendo comunque contare su numeri sempre pi\u00f9 elevati, si opt\u00f2 per fornitori maggiori quali la stamperia \"Stabilimento Tipolitografico Ugo Pinto\" che, dalla sede di via in via Maratta 2B, si era trasformata in vera e propria industria, in Tor Cervara 283, e le \"Grafiche Boccadoro\". La peculiarit\u00e0 fu che nessuna di queste tipografie - oggi non pi\u00f9 in attivit\u00e0 - si era occupata precedentemente di copertine, trattandosi soprattutto di stamperie di pubblicazioni istituzionali.\nCon il passaggio alla BMG, il sistema cambi\u00f2. L'ufficio grafico - al pari di altri settori - fu sciolto, mentre per le fasi produttive furono utilizzati altri fornitori, ed - al pari della progressiva sospensione delle registrazioni presso gli studi, migrate ad altre strutture - le stesse fasi di preparazione e stampa dei supporti (dischi e cassette) furono esternalizzate in un'ottica economica di scala del gruppo, che prevedeva anche la stampa dei cd, per cui la sede di via Tiburtina non era attrezzata. Questi ultimi supporti videro notevoli modifiche grafiche, con utilizzo anche di etichette fotografiche per gli album e le cassette, e di plastica trasparente per le cassette stesse. Essendo i supporti privi di indicazioni in tal senso, non \u00e8 possibile risalire a tali fornitori.\nIl logo RCA.\nNei primissimi tempi, sui dischi il marchio era quello circolare con la scritta RCA (e con la A che terminava nella stilizzazione di un fulmine) , che sovrastava la scritta (su tre righe) \"Radio e Televisione Italiana s.p.a. - affiliata alla - Radio Corporation of America\".\n1961-1968.\nPoco tempo dopo l'inaugurazione, quando alla fabrica (che fino ad allora si era limitata a stampare i dischi statunitensi), venne aggiunta la palazzina rossa degli studi di registrazione, le insegne della RCA Italiana furono issate sull' edificio; sul lato frontale (dove era presente il logo bianco RCA su un cerchio a sfondo rosso, nel carattere usato dalla casa madre, affiancato dalla scritta in stampatello RCA Italiana) e sul lato visibile dalla Tiburtina, dove era presente il solo logo con la scritta RCA. Il medaglione circolare era stato affisso anche a fianco dell'ingresso di via Sant'Alessandro.\nSebbene le grafiche abbiano subito mutazioni nel corso degli anni e in base al supporto, tale logo \u00e8 stato utilizzato sia sulle copertine che sulle etichette interne dei dischi fino al 1968.\n1968-1986.\nIn quell'anno \u00e8 stato ri-disegnato completamente, optando per uno stile meno elaborato, che consisteva nella scritta \"RCA\" in lettere stampatello di fantasia, in linea con il decennio in entrata, e vuote al loro interno. In un'ottica di razionalizzazione del prodotto, nei dischi, il logo fu sostituito sia sulle copertine che sulle etichette interne. Queste ultime - che dal nero precedente assunsero diversi colori di fondo in base alla collana, fra cui dominava il blu delle serie ordinarie - videro la nuova scritta RCA, posta in verticale, alla sinistra del foro di inserimento verticale, e - sulla destra - la scritta \"Italiana\" (o delle diverse collane) in orizzontale, a caratteri bianchi., neri solo per le edizioni promozionali, che avevano fondo bianco e per quelle juke box, di colore arancione, che solitamente contenevano sui due lati brani di diversi autori, connumeri di catalogo a s\u00e9 stanti.\nPer l'occasione, furono sostitute anche tutte le enormi insegne issate sugli stabilimenti con le nuove, di colore metallico e retroilluminate, e rossa quella all'ingresso. Scomparve il riferimento alla parola \"italiana\".\n1986-.\nSuccessivamente all'acquisizione da parte della BMG, il marchio RCA Italiana sull'etichetta interna fu progressivamente sostituito negli anni successivi - nei dischi - dal vecchio logo circolare. Il marchio scomparve anche dal fronte della copertina, venendo applicato - in piccole dimensioni - nel retro della copertina, prima nel formato ultimo e successivamente in quello storico, fino alla cessazione di nuove emissioni a nome RCA. Le insegne sulla palazzina e all'ingresso furono lasciate per tempo, venendo ammainate e smontate, per essere avviate al macero, solo tempo dopo il subentro di BMG. In previsione della dismissione della sede, non furono mai sostituite da altre, lasciando la palazzina senza scritte. Il marchio RCA, nelle due versioni, \u00e8 stato saltuariamente utilizzato negli anni successivi, in base anche all'afferenza dei cataloghi di cui facevano parte i dischi ristampati o gli artisti ancora sotto il vecchio contratto.\nIl marchio RCA Italiana.\nNella parte bassa dell\u00b4etichetta, soprattutto per i 33 giri, erano riportate, seguendo la circolare dell'etichetta, in lingua inglese (o spagnola) le indicazioni relative al produttore del supporto e proprietario dell'opera. Fino al 1985 il riferimento era alla RCA S.p.A. Roma (\"manufactured and distributed by\"); a partire dal 1986 - con identica grafica - la dicitura inizi\u00f2 a riflettere i nuovi assetti societari: se la produzione fisica (\"manufactured by\") era di BMG Ariola, i diritti della matrice appartenevano alla (\"used by authority of\") RCA Corporation.\nAcquisita l'azienda, il marchio \u00e8 oggi dismesso per le nuove produzioni. Inizialmente utilizzato in continuit\u00e0 dalla BMG, dal 1986, come logo sui dischi, \u00e8 stato progressivamente sostituito dal logo storico, anche sui cd, per poi essere definitivamente accantonato. Recentemente, nel ristampare - soprattutto in riedizioni masterizzate in vinile, anche per distribuzione editoriale - alcuni vecchi dischi, la Sony Music ha posto, accanto al proprio logo, nelle etichette, il logo RCA. Per una questione di filologia, considerando l\u00b4obiettivo collezionistico di tali uscite, nelle copertine viene mantenuta la scritta RCA Italiana nella forma originale del disco. In questi casi i simboli, al pari dei numeri di catalogo originali, sono privi di valore identificativo.\nLe altre etichette.\nLa RCA Italiana ha pubblicato anche dischi con una numerazione di catalogo differente ed una diversa etichetta. Sono infatti svariate le altre etichette controllate o solo distribuite dalla casa romana. Eccole:\nI dischi pubblicati.\nNel corso della propria esistenza, la RCA - oltre all'utilizzo di diverse etichette (vedi sopra) con proprio numero di catalogo - ed ai propri sistemi di numerazione ordinari, aggiornati negli anni e con le diverse ristampe dei medesimi dischi, fece anche ampio uso, soprattutto nelle raccolte, di collane sussumibili sotto uno stesso nome: \u00e8 il caso delle pubblicazioni denominate \"lineatre\", con grafiche simili - rinnovate solo una volta, negli anni ottanta, con il passaggio a BMG - che riproducevano i pi\u00f9 grandi successi degli artisti prodotti da RCA, il cui catalogo era quindi di propriet\u00e0 della stessa; pubblicazioni proseguite anche dopo il passaggio di tali artisti ad altre etichette, cos\u00ec da monetizzare il successo di tali artisti. Oltre a questo, furono pubblicate versioni promozionali dei dischi (45 e 33 giri) per la stampa e le radio, essenzialmente identiche a quelle in commercio, stesso numero di catalogo, ma con label bianca a scritte nere e la dicitura \"campione non commerciabile\" a fianco del logo.\nVi furono poi le edizioni juke boxe (45 giri), generalmente con label arancione, che riportavano un diverso artista e canzone per lato (generalmente i lati A dei rispettivi 45 giri in vendita), ed il cui codice vedeva un \"JB\" anteposto al numero di catalogo ordinario, o ad un numero specifico. Oltre a questo, l'azienda pubblic\u00f2 diversi dischi di sonorizzazione ed effetti sonori, raccolte, dischi a 45 che contenevano i refrain dei successi del momento per i locali o i venditori al pubblico, oppure 33 giri che contenevano antologie di diversi artisti, da regalare, con diverse catalogazioni, alle quali si rimanda. \nLocation cinematografica e fotografica.\nNegli anni sessanta, la RCA Italiana simboleggi\u00f2, per antonomasia, il \"luogo\" della musica; era l'unica struttura dedicata esclusivamente alla musica. Questo la port\u00f2 ad essere - soprattutto nei suoi esterni - set di servizi fotografici di alcuni artisti sotto contratto dell'etichetta. Complice poi la citt\u00e0 che la ospitava (Roma), le aree anche interne degli studi furono location per alcune scene di film dell'epoca, sia del genere musicarello che drammatico. Gli esterni e i capannoni, appena inaugurati, appaiono, ad esempio, in alcune inquadrature del film Il nemico di mia moglie (1959), di Gianni Puccini, con Marcello Mastroianni, mentre l'entrata degli studi (palazzina rossa), le scale, e parte dei loro interni sono visibili ne Il Gioved\u00ec (1963) di Dino Risi, con Walter Chiari; altri scorci in alcuni frammenti di film ambientati nel mondo della musica: Perdono (1966) di Ettore Maria Fizzarotti con Caterina Caselli, e - sempre dello stesso regista, ma girato un anno prima - Se non avessi pi\u00f9 te (1965), con Gianni Morandi.\nNegli anni settanta, finita l'epoca dei musicarelli, complice l'internazionalizzazione dell'entertainment, l'ascesa di etichette discografiche anche in altre citt\u00e0 (dal 1974 la CGD aveva il suo nuovo campus di via Quintiliano 40 a Milano, in primis), la RCA, gi\u00e0 in fase calante, non fu pi\u00f9 utilizzata in tal senso."}
{"id": "1086080", "revid": "767487", "url": "https://it.wikipedia.org/wiki?curid=1086080", "title": "Nata libera (film)", "text": "Nata libera (\"Born Free\") \u00e8 un film del 1966 diretto da James Hill.\nIl soggetto \u00e8 tratto dal romanzo omonimo di Joy Adamson.\nTrama.\nGeorge Adamson e sua moglie Joy sono due naturalisti britannici che vivono in Kenya.\nUn giorno i due coniugi sono costretti ad uccidere una coppia di leoni mangiatori di uomini, accorgendosi poi che la leonessa aveva dei cuccioli. I leoncini vengono quindi allevati dalla famiglia Adamson e successivamente portati in uno zoo, tranne Elsa, una leonessa a cui Joy \u00e8 particolarmente affezionata. Divenuta adulta, i due coniugi comprendono che non potranno, per ovvi motivi, tenerla ancora come un animale domestico, ma si accorgono che la leonessa oramai addomesticata non \u00e8 pi\u00f9 in grado di vivere nella natura selvaggia e che quindi l'unica alternativa rimane chiuderla in uno zoo. Solo l'ostinazione e la caparbiet\u00e0 di Joy garantiranno al grosso felino un graduale e pieno reinserimento nel suo habitat naturale."}
{"id": "1086081", "revid": "290351", "url": "https://it.wikipedia.org/wiki?curid=1086081", "title": "Sarah Wayne Callies", "text": "Nota per i suoi ruoli da co-protagonista in serie televisive di grande successo, come la dottoressa Sara Tancredi in \"Prison Break\", Lori Grimes in \"The Walking Dead\" e Katie Bowman in \"Colony\".\nBiografia.\nL'istruzione.\nNata a La Grange, nell'Illinois, all'et\u00e0 di un anno si trasferisce con la sua famiglia ad Honolulu nelle Hawaii. Gi\u00e0 durante l'infanzia esprime un grande interesse nella recitazione partecipando alle numerose recite scolastiche della sua scuola, la Punahou School.\nNonostante i suoi genitori siano entrambi professori alla University of Hawaii a Manoa, Sarah non ha seguito le loro orme, scegliendo di intraprendere la carriera di attrice. Dopo essersi diplomata si iscrisse al Dartmouth College ad Hanover nel New Hampshire. Nonostante i suoi impegni scolastici continu\u00f2 a recitare in teatro. Continu\u00f2 la sua educazione al Denver's National Theater Conservatory dove nel 2002 ottenne il suo M.F.A.\nCarriera.\nSarah Wayne Callies esord\u00ec in televisione nel 2003 in \"Queens Supreme\", uno show della CBS, in cui recitava la parte di Kate O'Malley. Il suo primo ruolo da protagonista fu per\u00f2 quello della detective Jane Porter nella serie televisiva di otto episodi \"Tarzan\" della Warner Bros.\nDopo esser apparsa numerose volte come ospite in \"Law &amp; Order\", \"Dragnet\" e \"Numb3rs\", Sarah ottenne il ruolo della dottoressa Sara Tancredi nella serie televisiva della Fox \"Prison Break\". Questo personaggio, secondo le intenzioni originarie dei creatori, avrebbe dovuto far parte del cast solo fino alla fine della prima stagione, morendo nell'ultimo episodio per suicidio, se non che l'apprezzamento dei fan per la sua storia con il personaggio principale della serie ha convinto i creatori a salvarlo. La sua cancellazione \u00e8 avvenuta piuttosto nella terza stagione, in quanto l'attrice era incinta e mostrava segni evidenti di gravidanza, per cui, nonostante sia il produttore esecutivo di \"Prison Break\" Matt Olmstead sia gli sceneggiatori che la rete e l'attrice stessa non volessero, il personaggio \u00e8 stato ucciso. Fu lei stessa nell'autunno 2007 a confermare la notizia tramite un portavoce:\nNonostante questo, nel marzo 2008 Olmstead dichiar\u00f2 che Sara Tancredi sarebbe tornata nella quarta stagione, e la prova della sua morte \u00e8 stata mostrata in un modo che ha permesso agli sceneggiatori di trovare una soluzione per rendere possibile il suo ritorno. Infatti il produttore esecutivo afferm\u00f2:\nLa decisione di reinserire Sara Tancredi nella serie \u00e8 stata influenzata molto anche dai fan, che hanno espresso molte lamentele nei confronti della morte del personaggio, che sar\u00e0 presente fino alla conclusione della serie.\nNel 2010 entra a far parte del cast principale della serie televisiva \"The Walking Dead\" in cui recita nel ruolo di Lori Grimes, moglie di Rick Grimes interpretato da Andrew Lincoln. L'attrice abbandona il ruolo nel 2013.\nDal 2016 interpreta la parte di Katie Bowman nella serie di fantapolitica \"Colony\" dove \u00e8 affiancata da Josh Holloway.\nL'attrice \u00e8 stata protagonista anche in diversi film, tra cui: \"La profezia di Celestino\", \"Il respiro del diavolo\", \"Faces in the Crowd - Frammenti di un omicidio\" e \"Into the Storm\".\nVita privata.\nIl 21 giugno 2002, Sarah si fidanza con Josh Winterhalt che conobbe al Dartmouth College. Winterhalt \u00e8 un insegnante di arti marziali. \u00c8 stata votata come una delle \"Hottest Women of Fall TV \u00b408\".\nDoppiatrici italiane.\nNelle versioni in italiano delle opere in cui ha recitato, Sarah Wayne Callies \u00e8 stata doppiata da:"}
{"id": "1086084", "revid": "31886", "url": "https://it.wikipedia.org/wiki?curid=1086084", "title": "Renault Safrane", "text": "La Safrane \u00e8 un'autovettura di fascia alta prodotta tra il 1992 ed il 2000 dalla Casa automobilistica francese Renault.\nStoria e profilo.\nNascita del modello.\nNel periodo in cui la Renault avvi\u00f2 il progetto finalizzato alla realizzazione dell'erede della \"25\", la Casa francese stava attraversando un periodo assai delicato: i problemi finanziari non erano stati ancora del tutto risolti e il programma di risanamento economico avviato a met\u00e0 anni ottanta da Georges Besse fu bruscamente interrotto dalla morte di quest'ultimo, assassinato nel 1986 sotto casa per mano di un gruppo di terroristi, per vendetta riguardo al drastico taglio di personale attuato dal presidente Renault. Al posto di Besse subentr\u00f2 Raymond L\u00e9vy che prosegu\u00ec con il programma di risanamento avviato dal suo predecessore. Fu quindi in questo clima che nacque e si svilupp\u00f2 il progetto destinato alla \"Safrane\", modello che avrebbe dovuto sostituire la \"25\". Quest'ultima si era dimostrata, durante la seconda met\u00e0 degli anni '80, una vettura dal buon gradimento, specie in Francia, mentre nel resto d'Europa stava stentando di pi\u00f9. Della \"25\" vennero criticate le finiture non all'altezza di una vettura di segmento superiore e non in grado di competere con le rivali tedesche, come le BMW Serie 5, l'eccessiva leggerezza e la conseguente fragilit\u00e0 della scocca. Infine, alcune motorizzazioni peccavano di una certa inaffidabilit\u00e0, soprattutto nelle versioni di punta.\nTali pecche dovevano essere eliminate del tutto nel nuovo modello che avrebbe sostituito l'ammiraglia della Casa della Losanga. Per quanto riguardava il corpo vettura si decise di rimanere su una carrozzeria a due volumi e mezzo, come nel modello uscente. Le condizioni principali da soddisfare erano ovviamente quelle che avrebbero annullato o quanto meno mitigato i grossi difetti della 25 stessa: scocca e telaio dovevano essere pi\u00f9 robusti ed inoltre dovevano essere ridotte le vibrazioni e la rumorosit\u00e0 interna. Ci\u00f2 si tradusse in un sensibile aumento di peso del corpo vettura finale.\nNel frattempo, le condizioni economiche della Renault migliorarono rapidamente: il programma di risanamento portato avanti da L\u00e9vy diede i suoi risultati. Renault strinse in quel periodo anche un'alleanza con Volvo per la produzione di motori in comune, un fatto che andr\u00e0 a legarsi anche con la storia della futura \"Safrane\". Il lancio di questo modello, per pura combinazione, avvenne nei primi mesi del 1992, proprio nel periodo in cui Raymond L\u00e9vy si accinse a lasciare la presidenza della Casa francese per ritirarsi in pensione (venne sostituito il 27 maggio da Louis Schweitzer). Uno degli ultimi compiti di L\u00e9vy fu proprio quello di occuparsi del lancio della nuova ammiraglia Renault, la cui presentazione al pubblico avvenne nel marzo del 1992 al Salone dell'automobile di Ginevra.\nVenne scelto il nome \"Safrane\" che era stato utilizzato dalla Renault gi\u00e0 diversi anni prima del lancio dell'ammiraglia degli anni '90: tale nome venne infatti scelto per identificare una versione speciale della Renault 14, denominata appunto \"14 Safrane\" e commercializzata in Regno Unito, nei Paesi Bassi, in Svezia ed in Belgio gi\u00e0 alla fine degli anni settanta.\nDesign esterno ed interno.\nAl debutto, il pubblico dall'occhio pi\u00f9 superficiale scambi\u00f2 la Safrane per un restyling della Renault 25 poich\u00e9 aveva mantenuto la formula a due volumi e mezzo tanto cara alla Renault. In realt\u00e0 il progetto fu completamente nuovo, sebbene alcuni tratti caratteristici della 25 fossero stati ripresi anche nel nuovo modello. In generale, la Safrane si presentava pi\u00f9 moderna rispetto all'antenata, con una linea 'morbida', tondeggiante e sinuosa, secondo quei canoni stilistici che caratterizzavano le vetture degli anni '90. Il frontale era pi\u00f9 aggressivo, grazie ai gruppi ottici trapezoidali che ricordavano vagamente quelli della R25 seconda serie, ma che erano leggermente ridisegnati per conferire maggior decisione al frontale della vettura. La morbidezza delle linee si riscontra nella fiancata ed in particolare nella parte posteriore di quest'ultima, dove il padiglione si raccorda dolcemente con l'accenno di coda. La presenza di un terzo, piccolo, finestrino laterale posteriore conferiva all'auto un'impostazione stilistica quasi da limousine. I gruppi ottici posteriori erano ovoidali ed uniti tra loro da un fascione in plastica.\nL'abitacolo era spazioso, elegante e caratterizzato da un cruscotto moderno per l'epoca, completo e dal design accattivante. Alcune testate specializzate dell'epoca lo paragonarono al posto guida di un aereo per via dei numerosi tasti presenti nella plancia e nella console centrale. Basti pensare che 14 di essi erano destinati alla gestione del climatizzatore (che poteva essere impostato separatamente tra lato destro e sinistro, quindi era un bi-zona ante litteram), 12 per la regolazione ottimale del posto guida e 35 per le impostazioni dell'impianto hi-fi. Della 25 venne ripreso il computer di bordo con voce elettronica e il display che mostrava le informazioni relative a consumi, autonomia e velocit\u00e0. Erano comunque presenti anche altri display supplementari, per un totale di sei. Il volante a quattro razze disponeva per\u00f2 della sola regolazione in profondit\u00e0 e non in altezza. In generale, l'abitabilit\u00e0 era notevole e consentiva anche ai passeggeri posteriori una ampia libert\u00e0 di movimento, anche in caso di sedili anteriori completamente arretrati e di impostazione non ottimale del divano posteriore. Anche quest'ultimo era infatti ampiamente regolabile, anche in inclinazione. Non eccezionale la capacit\u00e0 del bagagliaio, pari a 480 litri.\nMeccanica e motori.\nLa Safrane manteneva l'ormai consolidato schema meccanico \"tutto avanti\", cio\u00e8 con motore anteriore (in questo caso disposto trasversalmente, a differenza della sua progenitrice che aveva un impianto motore longitudinale a sbalzo sull'avantreno) e trazione sulle ruote anteriori. La commercializzazione della vettura avvenne in Francia a partire dal giugno del 1992, per poi estendersi rapidamente al resto d'Europa. In Italia, per\u00f2, non sarebbe arrivata che nel gennaio del 1993. Va detto che la gamma motori era differente a seconda dei Paesi di destinazione, un fatto riscontrabile anche in altri modelli della Renault, ma anche presso altre Case automobilistichee. Di seguito vengono elencati i principali motori presenti nelle gamme di debutto europee:\nIl cambio era del tipo manuale a 5 marce su tutta la gamma, ma in alternativa era possibile avere a richiesta un cambio automatico a 4 rapporti (non disponibile in abbinamento al motore 2 litri a 2 valvole per cilindro).\nLa meccanica telaistica prevedeva sospensioni a ruote indipendenti: l'avantreno era a braccio trasversale con guida verticale, mentre il retrotreno era a bracci trasversali e biella longitudinale. Su entrambi gli assi erano presenti molle elicoidali, ammortizzatori idraulici telescopici e barre stabilizzatrici. Su alcune versioni gli ammortizzatori di serie erano di tipo oleopneumatico ed erano autolivellanti con gestione elettronica della taratura. L'impianto frenante prevedeva invece freni a disco sulle quattro ruote: i dischi anteriori erano di tipo autoventilante, mentre quelli posteriori erano pieni. Inoltre, vi erano differenze tra un allestimento e l'altro e, a parit\u00e0 di allestimento, tra un Paese e l'altro. Per esempio, l'allestimento di base \"RN\" prevedeva tamburi al retrotreno, ma in alcuni Paesi, come ad esempio l'Italia, l'allestimento \"RN\" comprendeva i dischi (pieni) anche nell'asse posteriore. L'ABS era di serie solo negli allestimenti pi\u00f9 ricchi, solitamente denominati \"RT\" ed \"RXE\", mentre in quelli di base (\"RN\" e \"Si\", quest'ultimo esclusivo per il mercato italiano) era disponibile a richiesta. Lo sterzo era a cremagliera con servocomando idraulico.\nEvoluzione.\nLa critica apprezz\u00f2 molto il comfort di marcia e la maneggevolezza della vettura, ma ne bocci\u00f2 l'estetica fiacca e impersonale, la delicatezza del cambio manuale ed i consumi troppo alti. Per questi motivi, la Safrane ebbe un destino commerciale paragonabile a quello della sua antenata: in Francia vendette bene, ma nel resto d'Europa non riusc\u00ec a fare breccia.\nPer tentare di solleticare maggiormente l'interesse della potenziale clientela, nell'aprile del 1993 fu lanciata una nuova motorizzazione a gasolio da 2.5 litri che affiancasse la prima. Tale motorizzazione, della cilindrata di 2499\u00a0cm\u00b3 era di origine Fiat ed era in grado di erogare una potenza massima di 113 CV. Nello stesso anno, la Safrane 3.0i V6 fu affiancata dalla \"Safrane 3.0 V6 Quadra\", dotata di trazione integrale: in pratica era una trazione anteriore in condizioni normali, ma quando le circostanze lo richiedevano, veniva automaticamente inserita la trazione anche sul retrotreno mediante un giunto viscoso. Nel novembre dello stesso anno fu lanciata la versione di punta, ossia la \"Safrane Biturbo\", che per\u00f2 non riusc\u00ec a sollevare l'immagine della Safrane. In ogni caso era interessante il suo comparto motoristico: il PRV da 3 litri con doppia sovralimentazione era in grado di erogare fino a 262 CV di potenza massima, potenza che poteva venir scaricata a terra anche sui due assi, in quanto questo modello era dotata della stessa configurazione di trazione integrale presente sulla normale \"3.0i V6 Quadra\". La velocit\u00e0 massima era di 250\u00a0km/h, con accelerazione da 0 a 100\u00a0km/h in 7 secondi.\nNel 1994, la \"Safrane Biturbo\" vide il proprio motore scendere da 2975 a 2963\u00a0cm\u00b3 di cilindrata, ma con prestazioni invariate. Nonostante gli sforzi della Casa di rendere interessante la gamma della \"Safrane\", l'ammiraglia francese continu\u00f2 purtroppo a riscuotere solo magri consensi: un vero peccato, poich\u00e9 la Safrane offriva in effetti di pi\u00f9 rispetto alla sua antenata, soprattutto sul fronte della sicurezza, essendo stata la prima Renault a montare gli airbag di serie, che all'inizio degli anni novanta non erano ancora molto diffusi. Anche per quanto riguarda il comportamento su strada, al modello furono riconosciute qualit\u00e0 non comuni, come l'eccezionale stabilit\u00e0, dovuta al passo lungo e alla buona ripartizione dei pesi (nemmeno le curve pi\u00f9 strette la mettevano in difficolt\u00e0), le sospensioni morbidissime in ogni condizione di fondo e lo sterzo, un'insuperata sintesi di leggerezza e precisione che rendeva la guida facile anche al pi\u00f9 inesperto dei piloti.\nPer rinverdire i dati di vendita, nel 1996 fu effettuato un restyling esteticamente lieve e limitato al frontale (nuova calandra, nuovo paraurti, nuovo cofano motore e fari ridisegnati, specie nel lato interno) ed alla coda (nuovi fari posteriori dal nuovo disegno a scalino, eliminazione della fascia di raccordo tra i due gruppi ottici, paraurti rinnovato). Vi fu anche l'arrivo di cerchi ruota dal nuovo disegno. Meccanicamente gli aggiornamenti si fecero pi\u00f9 consistenti e compresero l'introduzione di una nuova versione a gasolio da 2.2 litri con testata a 3 valvole per cilindro e potenza massima di 113 CV. Tale unit\u00e0 motrice rimpiazz\u00f2 le precedenti motorizzazioni diesel da 2.1 e 2.5 litri. Alla base della gamma le unit\u00e0 da 2 litri (a due e a 3 valvole per cilindro) e da 2.2 litri (anch'essa in entrambe le declinazioni) furono sostituite da un unico motore di cilindrata inferiore, tecnicamente un 1.9, ma dal rendimento ugualmente efficace. Tale motore, costruito nello stabilimento Volvo di Skovde (Svezia), utilizzava per\u00f2 anche alcune componenti di origine Renault e ci\u00f2 in base all'accordo di collaborazione stipulato fra le due Case alla fine del decennio precedente. Con una cilindrata di 1948\u00a0cm\u00b3, era in grado di erogare fino a 139 CV di potenza massima. Sulla base di questo nuovo propulsore venne realizzata anche una nuova motorizzazione a benzina da 2.5 litri, per la precisione 2435\u00a0cm\u00b3 che and\u00f2 ad arricchire la gamma motori per la Safrane restyling. Tale motore, prodotto negli stabilimenti Volvo, la cui architettura era di 5 cilindri in linea, e la cui distribuzione era finalmente bialbero in testa a 4 valvole per cilindro, erogava una potenza massima di 164 CV, andando a finire quindi a ridosso del 3 litri PRV dal punto di vista prestazionale. Quest'ultimo, tra l'altro, fu rivisitato nelle versioni aspirate e fu portato allo stesso livello di cilindrata del 3 litri gi\u00e0 montato sulla \"Biturbo\", cio\u00e8 a 2963\u00a0cm\u00b3, ma senza variazioni di sorta nelle prestazioni. La \"Biturbo\", dal canto suo, fu eliminata dalla gamma.\nNonostante le novit\u00e0 tecniche, la Safrane continu\u00f2 a raccogliere scarsi consensi nel mercato estero e fin\u00ec per fare addirittura peggio della gi\u00e0 poco incoraggiante R25. A causa dello scarso successo, subito dopo il restyling cominci\u00f2 la parabola discendente della carriera commerciale della Safrane: nell'autunno del 1998 cess\u00f2 la produzione della versione V6, ma la rarit\u00e0 degli ordini di tale versione, unita all'elevata giacenza degli esemplari prodotti, fece in modo che tale versione rimanesse a listino ancora per quasi un anno. Fu infatti nell'estate del 1999 che il 3 litri PRV fu sostituito dal 2.9 L7X con distribuzione bialbero in testa, 4 valvole per cilindro e potenza massima di 192 CV. Fu l'ultimo acuto nella carriera commerciale della \"Safrane\": nel giro di un anno, vale a dire nell'agosto del 2000, sarebbe stata tolta dai listini. Lo smaltimento delle scorte rimase comunque molto lento: gli ultimi due esemplari di Safrane vennero consegnati nel 2001.\nRiepilogo caratteristiche.\nLe versioni riportate sono intese con la variante di cambio prevista di serie, per cui nel caso di versioni con cambio automatico montato come optional, cambia leggermente la sigla del modello. I prezzi riportati sono in migliaia di lire e si riferiscono al momento del debutto nel mercato italiano e al livello di allestimento meno costoso, laddove ne fossero previsti pi\u00f9 d'uno:\nProduzione.\nDi seguito viene mostrata una tabella relativa alla produzione della Safrane anno per anno. I dati includono anche l'anno 2001, in cui furono consegnati gli ultimi due esemplari della Safrane:\nLe Safrane del nuovo millennio.\nIl nome \"Safrane\" non scomparve nel dimenticatoio dopo l'insuccesso della pur riuscita ammiraglia degli anni '90. Alcuni anni dopo l'uscita di produzione di quest'ultima, infatti, vennero commercializzate due nuove edizioni della \"Renault Safrane\", ma al di fuori dei confini europei, in quanto previste solo per alcuni Paesi emergenti.\nLa Renault Safrane II.\nLa \"Safrane II\" \u00e8 stato un modello, sempre di fascia alta, strettamente derivato dalla Samsung SM5 seconda serie. La parentela con il modello sudcoreano si spiega con l'alleanza stretta nel 1999 fra Renault e Nissan. La Casa nipponica, che gi\u00e0 collaborava con la divisione automobilistica della \"Samsung\" per la produzione e la commercializzazione in loco di alcuni suoi modelli, propose alla Renault di assumere il controllo della \"Samsung Motors\" nel periodo in cui il mercato automobilistico coreano sub\u00ec una forte contrazione, che tra l'altro fu anche il periodo in cui si stava perfezionando proprio l'accordo tra Nissan e Renault. Con l'acquisizione da parte di Renault del 70% del pacchetto azionario della \"Samsung Motors\", nacque la Renault Samsung Motors, che nel suo stabilimento di Pusan (Corea del Sud), produsse durante i primi anni solo la \"SM5\", a sua volta gemella della Nissan Maxima. A partire dal 2005, la prima serie della \"SM5\" fu sostituita dalla seconda, stavolta basata sul pianale della Nissan Teana: in virt\u00f9 di un programma di globalizzazione intrapreso dalla Renault e volto a proporre la \"SM5\" anche in altri Paesi, questa vettura venne esportata anche nei Paesi del Golfo Persico ed in Messico, ma non pi\u00f9 con il marchio Samsung, bens\u00ec rispolverando il nome \"Safrane\" e dando cos\u00ec vita nel 2008 alla \"Renault Safrane II\". Molto simile alla \"SM5\" ed alla Teana, la \"Safrane II\" ne differiva specialmente per il frontale ridisegnato. Era equipaggiata con un motore V6 Nissan della famiglia VQ, con cilindrata di 2349\u00a0cm\u00b3 e potenza massima di 170 CV. Tale motore era abbinato ad un cambio automatico a 5 rapporti. Venne prodotta solo per due anni, dopodich\u00e9 fu sostituita nel 2010 dalla successiva \"Safrane\".\nLa Renault Safrane III.\nNel 2010 \u00e8 stata introdotta la \"Safrane III\", destinata a sostituire la \"Safrane II\" prodotta fino a quel momento. La \"Safrane III\" \u00e8 un altro esempio di badge engineering: si tratta infatti della Renault Latitude commercializzata in Europa (ma non in Italia). Il nome \"Safrane III\" viene invece utilizzato nei Paesi del Golfo Persico ed in Messico, ossia gli stessi Paesi in cui fino a quel momento era stata commercializzata la \"Safrane II\". Anche la \"Safrane III\" deriva da un modello della \"Renault Samsung\" e cio\u00e8 la \"SM5\" terza serie, anch'essa introdotta nel 2010. Il pianale \u00e8 comunque condiviso anche con la nuova generazione della \"Nissan Teana\" e con la Laguna III. Rispetto alla \"gemella\" Latitude, la \"Safrane III\" presenta differenze nell'abitacolo, dove monta un gruppo plancia-cruscotto derivato da quello della \"cugina\" asiatica, la \"SM5\". Un'altra differenza sta nella gamma motori, che nel caso della \"Safrane III\" \u00e8 costituita da un'unica unit\u00e0 motrice, ossia il 3 litri turbodiesel da 240 CV. La trasmissione \u00e8 invece affidata ad un cambio manuale a 6 marce. In alternativa \u00e8 possibile avere invece un cambio automatico, sempre a 6 rapporti."}
{"id": "1086085", "revid": "1714743", "url": "https://it.wikipedia.org/wiki?curid=1086085", "title": "Violante di Monferrato", "text": "Biografia.\nViolante, figlia di Guglielmo VII, il Gran Marchese e della sua moglie Beatrice di Castiglia, fu promessa in sposa a Andronico II Paleologo, per consolidare i rapporti che ancora legavano gli Aleramici all'Oriente, divenendo imperatrice con il nome di Irene. \nIn Monferrato, intanto, si spegneva nel 1305 il marchese Giovanni I, fratello di Violante, e ultimo marchese della stirpe di Aleramo. Nel suo testamento, Giovanni esprimeva la scelta del suo erede nella figura di Teodoro, figlio di Violante ed Andronico: questi, nel giro di un anno, sbarc\u00f2 in Liguria e si prepar\u00f2 a combattere Manfredo IV di Saluzzo, che avanzava pretese al trono di Chivasso."}
{"id": "1086093", "revid": "339392", "url": "https://it.wikipedia.org/wiki?curid=1086093", "title": "Sea Harrier", "text": ""}
{"id": "1086097", "revid": "1148810", "url": "https://it.wikipedia.org/wiki?curid=1086097", "title": "Dialetto ticinese", "text": "Il dialetto ticinese \u00e8 l'insieme dei dialetti, appartenenti al ramo alpino della lingua lombarda, parlati nella parte settentrionale del Canton Ticino (Sopraceneri) e in una regione del Canton Grigioni (il Moesano).\nI dialetti della regione possono variare generalmente da valle a valle, spesso anche tra singole localit\u00e0, pur conservando la reciproca intelligibilit\u00e0 che \u00e8 propria del continuum linguistico lombardo.\nDiffusione.\nBernardino Biondelli, nel suo \u00abSaggio sui dialetti gallo-italici\u00bb del 1853, descrive il dialetto ticinese come il dialetto \u00abparlato nella parte settentrionale del Cantone Svizzero d'egual nome, al norte del Monte C\u00e8nere, in parecchie variet\u00e0, tra le quali distinguonsi sopra tutto le favelle delle valli Maggia, Verzasca, Leventina, Blenio ed Onsernone\u00bb. In questo senso escludeva i dialetti parlati nel Sottoceneri, associati invece al \"dialetto comasco\".\nL'appartenenza linguistica dei dialetti del Canton Ticino meridionale all'area comasca \u00e8 stata analizzata in seguito anche dal linguista ticinese Franco Lur\u00e0 nel suo \u00abIl dialetto del Mendrisiotto\u00bb del 1987, in cui riporta una pronuncia dialettale che \u00ab\u00e8 considerata il tratto fonetico pi\u00f9 importante del Mendrisiotto da Keller, che lo ritiene la caratteristica che pi\u00f9 chiaramente certifica l'appartenenza, dal punto di vista dialettale, di questa regione al ceppo comasco-milanese\u00bb. Il Mendrisiotto rappresenta infatti l'estrema punta meridionale del Canton Ticino e l'immediata periferia settentrionale della citt\u00e0 di Como.\nFabio Pusterla, nel suo \u00ab\"Il dialetto della Valle Intelvi\"\u00bb del 1981 e nel successivo \u00ab\"Cultura e linguaggio della Valle Intelvi\"\u00bb del 1983, parla di \u00abkoin\u00e8 comasca\u00bb e \u00abkoin\u00e8 comasco-luganese\u00bb con riferimento alle variet\u00e0 della lingua lombarda parlate tra i laghi di Como e Lugano, includendo nella sua analisi i dialetti compresi tra \u00abla sponda occidentale del Lario e quella nord-occidentale del Ceresio\u00bb, in particolare nei centri urbani di Como, Mendrisio e Lugano, da cui si discostano parzialmente - ma non in modo sostanziale - le parlate delle valli circostanti.\nIl dialetto della ferrovia.\nNella Svizzera italiana si \u00e8 sviluppata nei decenni una koin\u00e8 chiamata comunemente \"dialetto della ferrovia\", una versione semplificata del lombardo che rende maggiormente intelligibili tra loro i locutori delle diverse aree della regione, da Chiasso ad Airolo. Il \"Centro di Dialettologia ed Etnografia\" di Bellinzona sta sviluppando un vocabolario tascabile basato su tale koin\u00e8 semplificata.\nStatus.\nIl dialetto ticinese \u00e8 parlato, oltre all'italiano, anche dai giovani e nelle amministrazioni pubbliche e non \u00e8 infrequente trovarlo anche in alcuni programmi radiotelevisivi (perlopi\u00f9 nelle commedie teatrali; difficilmente nei programmi d'informazione).\nNelle citt\u00e0 ticinesi si sta vivendo per\u00f2, un declino del dialetto, causa anche la forte immigrazione, infatti sono nate parecchie fondazioni e associazioni per la salvaguardia di esso nella Svizzera italiana.\nScrittori.\nAlcuni scrittori del Ticino hanno composto opere e poesie nel dialetto tipico del cantone, altri, invece, hanno rappresentato scene di vita con testimonianze dialettali nei discorsi diretti.\nEcco una semplice lista:\nCantautori.\nAnche diversi autori, cantautori e gruppi ticinesi hanno composto canzoni e pubblicato dischi contenenti brani in dialetto ticinese, fra i quali:\nEsempi di lingua: una novella del Boccaccio.\nDialetto di Locarno (e della Val Verzasca).\nAv disaroo donchia chie in di timp dur prim re de Cipru, dopu chie Gotifr\u00e9 de B\u00fcgliom l'ha f\u00e4cc sova 'r Tera Santa, l'\u00e8 chiapitoo che r'\u00fcna femna polida de Guascogna l'\u00e8 n\u00e4cia a trov\u00e0 'r Santo Seporcro e, vignend indree, cand r'\u00e8 b\u00fcda a Cipro, l'\u00e8 st\u00e4cia urtregiada da certi discrianz\u00e4. E lee, sbofferomnazzo, t\u00fcta marinconica de 'sta roba e sanz'un zich de cunsuraziom l'ha pans\u00e4cc de n\u00e0 r'a cerchi\u00e0 sgi\u00fcstizia dar re; ma intramezz o gh'\u00e8 st\u00e4cc dicc chie la traress via er fadighia, perchi\u00e9 l\u00fc l'era un umenazzu poch permaros e chie o s'an lass\u00e4va f\u00e4 aic\u00ec l\u00fc e o vendichiava n\u00e9 quij de l\u00fc stess n\u00e9 quij dei \u00e4lcc, anzi o 'j sustegneva: e ingora v\u00fcm che l'avess um poo de rabia o 's vendichiava e o 's sfughiava col f\u00e4gn a l\u00fc. Sentend 'sta roba quela femna e sanza vess pussibru f\u00e4 er vendeta, par pud\u00e8 'v\u00e8gh um poo da pas l'ha pansoo de tuchi\u00e0l propi in du vivo der suva vita; e n\u00e4cia piansgind denanz a l\u00fc, la gh'ha dicc: \"El m\u00e8 sciur, m\u00ec a vegni micia ar tova presenza par 'v\u00e8gh sgi\u00fcstizia dei dispressi ch'i m'ha f\u00e4cc, perchi\u00e8 a m'an speci gnanchia; ma, par 'v\u00e8gh um poo 'd pas, mostrum t\u00ec ar manera de sufr\u00eci cume t\u00ec quij chie 't vegn f\u00e4cc, e ignora a pudr\u00f2 imprend ar manera de supurt\u00e0 cun pazienza 'r mea disgrazia, chie o 'r sa ur Signor, se m\u00ec 'r pudess f\u00e0l, vuruntera 't daress ar mea, perchi\u00e8 t\u00ec ti seet insc\u00ec bom de supurt\u00e0i\".\nAr re, fign ignora purtrom, squasi chie o 's dessedass, scumenzand da r'ingi\u00fcria f\u00e4cia a 'sta femena, chie l'ha vendichioo, l'\u00e8 daventoo tremendo perseguitor de t\u00fccc chie contra r'unor der s\u00f2 regnu quaicossa i fasess da quel d\u00ec inanz.\nDialetto di Onsernone.\nDonca a geva che in di tiemp du prim re de Cipru, dopu la cunquista dla Tera Santa fada da Gotifr\u00e9 Bujon, una sciora de Guascogna l'\u00e8 nada in pelegrinagg al Santu Sepolcru; e quand, nel turn\u00e0 indree, l'\u00e8 rivada a Cipru, a j'ha truv\u00e4cc di baloss ch'a ghi ha f\u00e4cc di dispressi da vilan. Lii, 'sta povra femena, tuta sciagrinada, e n\u00f6 pudend meghia d\u00e0ss pas, la j'ha pensov da n\u00e0 a lament\u00e0ss cul re; ma quichi\u00fcn i ghi ha dicc che l'era fadeghia butada veia, perch\u00e9 quel re l'era tantu rilassov e insc\u00ec un linecc che l'era meghia dum\u00e0 incapazz da pun\u00ec i tort de leit, ma con vilt\u00e0 vergognosa u 'n sufriva t\u00e4ncc ch'i 'gh feva a lui; tant che chissesseia ch'a ghi ess 'biuu di querel, u 'j sfugava cul f\u00e0gh quech dispet o insult. Quela femena, sentend insc\u00ec, e perdend vormai la speranza de vendic\u00e0ss, par truv\u00e0 un poo de refrigeri al s\u00e9 dulor la s'\u00e8 metuda in ment da ponsg i miseri da quel re. La s'\u00e8 presentada donca piansgend da lui e la ghi ha dicc: \"Scior, mei a vign meghia inanz a tei par utign\u00ec vendeta du dispressi ch'i m'ha f\u00e4cc; ma, par d\u00e0m sudisfazion, at pregh da insegn\u00e0m cum\u00e8 ti fee a suport\u00e0 quij ch'i m'ha dicc ch'i 't fa a tei: par ch'a pussa impar\u00e0 da tei a tuler\u00e0 u mi\u00e9, che sa pudess, u 'l za 'l Signor sa te 'l daress vuluntiera, postu che ti siee un fachegn insc\u00ec brav.\"\nU re, che fign alora l'era stov lent e pegrizios, cum\u00e8 ch'u 's dessedass dal segn, u j'ha cumenzov a vendic\u00e0 durament da l'ingiuria fada a quela femena, e pee l'\u00e8 diventov un tremendo persegutor de tut quij che de depos d'alora i fava calcossa contro l'unor dla s\u00f3 curona.\nCollegamenti esterni.\nAlcuni video e documenti audio (interviste, registrazioni, ecc. di scrittori del Ticino) in Ticinese si possono trovare in RTSI: Acquarelli popolari."}
{"id": "1086099", "revid": "15428", "url": "https://it.wikipedia.org/wiki?curid=1086099", "title": "Violante del Monferrato", "text": ""}
{"id": "1086105", "revid": "287204", "url": "https://it.wikipedia.org/wiki?curid=1086105", "title": "Lickilicky", "text": ""}
{"id": "1086108", "revid": "38495319", "url": "https://it.wikipedia.org/wiki?curid=1086108", "title": "Post-sovietica", "text": ""}
{"id": "1086109", "revid": "599013", "url": "https://it.wikipedia.org/wiki?curid=1086109", "title": "Associacao Naval 1\u00b0 de Maio", "text": ""}
{"id": "1086114", "revid": "131358", "url": "https://it.wikipedia.org/wiki?curid=1086114", "title": "Acad\u00e9mica Coimbra", "text": ""}
{"id": "1086116", "revid": "17351", "url": "https://it.wikipedia.org/wiki?curid=1086116", "title": "Sea Skua", "text": ""}
{"id": "1086119", "revid": "33751", "url": "https://it.wikipedia.org/wiki?curid=1086119", "title": "Pa\u00e7os Ferreira", "text": ""}
{"id": "1086122", "revid": "1226", "url": "https://it.wikipedia.org/wiki?curid=1086122", "title": "Delos (rivista)", "text": ""}
{"id": "1086126", "revid": "767487", "url": "https://it.wikipedia.org/wiki?curid=1086126", "title": "Zeroption", "text": "Zeroption \u00e8 un gruppo hardcore punk formato nel 1981 da Stuart (chitarra), Gord (basso, voce) e Kealan (batteria).\nBiografia.\nGord e Kealan hanno formato il gruppo nel 1981 con Kris S alla batteria, Kealan alla chitarra e Gord cantante. Successivamente la formazione \u00e8 cambiata, Kealan alla batteria, Gord al basso, Stuart alla chitarra e come cantante e chitarrista \u00e8 entrato nella band Colin. Questa formazione ha suonato in molti concerti a Oakville e a Toronto sotto nomi diversi. Nel giro di sei mesi, la formazione si \u00e8 di nuovo ridotta a tre elementi con Stuart e Gord come cantanti. Il nome Zeroption \u00e8 stato adottato nel dicembre 1981 quando hanno incominciato una routine di prove giornaliere e concerti ogni fine settimana sino al settembre 1984. Il gruppo ha continuato a lavorare insieme e l'ultima pubblicazione segna il loro venticinquesimo anniversario."}
{"id": "1086127", "revid": "23117", "url": "https://it.wikipedia.org/wiki?curid=1086127", "title": "Jos\u00e9 Maria Romero", "text": ""}
{"id": "1086130", "revid": "767487", "url": "https://it.wikipedia.org/wiki?curid=1086130", "title": "Maria Walewska (film)", "text": "Maria Walewska (\"Conquest\") \u00e8 un film del 1937, diretto da Clarence Brown e da Gustav Machat\u00fd, che non risulta accreditato.\nLa storia, tratta da un romanzo di Waclaw Gasiorowski, racconta dell'amore di Napoleone Bonaparte per la contessa polacca Maria Walewska.\nTrama.\nNapoleone Bonaparte cerca in tutti i modi di conquistare la contessa Maria Walewska, sposata ad un uomo molto pi\u00f9 vecchio di lei. La donna resiste ma per il bene della patria deve cedere. Il marito le concede l'annullamento mentre Napoleone divorzia da Josephine, la coppia potrebbe quindi unirsi senza altri impedimenti ma lui annuncia di voler sposare l'arciduchessa Maria Luisa d'Austria per ragioni politiche.\nPer Napoleone nulla cambier\u00e0 nel rapporto con Maria ma la donna decide di lasciarlo ugualmente e parte senza rivelargli che attende un figlio da lui.\nProduzione.\nIl film fu prodotto dalla Metro-Goldwyn-Mayer (MGM) con un budget stimato di 2.732.000\nVenne girato - dal 3 marzo al 18 luglio 1937 - in California: a Calabasas (nel Clarence Brown Ranch - Las Virgenes Road), a Los Angeles e a Monterey. Le scene in interni furono ricostruite nei Metro-Goldwyn-Mayer Studios. La ritirata di Russia fu girata presso la Ice &amp; Cold Storage Company - 400 S. Central Avenue di Los Angeles, mentre le scene di Napoleone all'Elba ebbero come set Monterey e Point Lobos.\nNelle scene danzate, Greta Garbo venne sostituita da Wilma Roelof come controfigura.\nDistribuzione.\nDistribuito dalla Metro-Goldwyn-Mayer (MGM), usc\u00ec nelle sale cinematografiche statunitensi il 22 ottobre 1937.\nIl film incass\u00f2 negli Stati Uniti 730.000 dollari e, nel resto del mondo, 1.411.000 dollari."}
{"id": "1086132", "revid": "50026", "url": "https://it.wikipedia.org/wiki?curid=1086132", "title": "Ultima era glaciale", "text": ""}
{"id": "1086142", "revid": "48344", "url": "https://it.wikipedia.org/wiki?curid=1086142", "title": "La p\u00e9dicure", "text": "La p\u00e9dicure \u00e8 una pittura a essenza su carta applicata su tela del pittore francese Edgar Degas, realizzata nel 1873 e conservata al Mus\u00e9e d'Orsay di Parigi.\nDescrizione.\nIl soggetto \u00e8 anticipatorio delle opere che Degas dedicher\u00e0 alla toeletta femminile. In quest'opera, infatti, il pittore sceglie di ritrarre una adolescente, appena uscita dalla tinozza nella quale ha fatto presumibilmente il bagno, mentre siede su un divano in un interno borghese coperta da un panno bianco che ne cela le nudit\u00e0. Sullo stesso divano \u00e8 poggiato il vestito poco prima dismesso. Si tratta di un dettaglio molto eloquente, in quanto Degas cerca volutamente di mantenere il soggetto entro i canoni della convenienza: \u00e8 dunque ancora lontano da alcune soluzioni estreme della maturit\u00e0, dove si cristallizza in lui il desiderio di smascherare in maniera impietosa la goffaggine e i limiti fisici dei corpi femminili.\nCi\u00f2 malgrado si tratta di una tela elaborata in pieno accordo con i dettami realisti: Degas, infatti, fa dello spettatore il testimone involontario di una scena non destinata a occhi estranei, che proprio in virt\u00f9 di questo motivo sembra essere spiata \u00abdal buco della serratura\u00bb, come lo stesso pittore amava spesso ripetere. A sinistra del dipinto, in ogni caso, troviamo un uomo dalla fronte calva che le sta facendo la pedicure, aiutato dalla giovane che appoggia un piede su una sedia inquadrata di schiena, anch'essa coperta da un lenzuolo bianco. In alto a sinistra, un mobile accoglie alcuni oggetti indispensabili per l'igiene della persona. Scegliendo un tema relativo alla cura e al trattamento estetico dei piedi, dunque, Degas risolve questa \"tranche de vie\" nella quiete domestica di un'abitazione borghese del tempo.\n\"La p\u00e9dicure\", inoltre, testimonia il grandissimo eclettismo che ha animato l'intera vicenda pittorica di Degas, pronto sin dagli esordi a misurarsi con tecniche artistiche ben diverse. Mentre Monet, ad esempio, non abbandon\u00f2 mai l'olio su tela, Degas saggi\u00f2 diverse possibilit\u00e0 e in questo modo scopr\u00ec un supporto che gli era assolutamente congeniale, la carta, proprio come ne \"La p\u00e9dicure\"."}
{"id": "1086145", "revid": "599013", "url": "https://it.wikipedia.org/wiki?curid=1086145", "title": "Djol\u00e9", "text": "La Djol\u00e9 (anche chiamata Jol\u00e9 e Yol\u00e9) \u00e8 una tradizionale danza in maschera originaria della Sierra Leone. Viene tradizionalmente ballato al suono di un tamburo di forma quadrata chiamato Sikko.\nDurante la danza la maschera, raffigurante una donna, viene indossata da un danzatore di sesso maschile. La djol\u00e8 viene danzata in occasione di occasioni rilevanti che coinvolgono pi\u00f9 villaggi come ad esempio la celebrazione di un raccolto abbondante, matrimoni oppure il termine del Ramadan. \nIn tempi pi\u00f9 recenti il ritmo \u00e8 stato riadattato per essere suonato con il djembe ed \u00e8 molto popolare in tutta la Guinea dove \u00e8 stato da poco esportato."}
{"id": "1086151", "revid": "404338", "url": "https://it.wikipedia.org/wiki?curid=1086151", "title": "Ritratto di dama (Leonardo)", "text": ""}
{"id": "1086154", "revid": "52076", "url": "https://it.wikipedia.org/wiki?curid=1086154", "title": "La fedelissima", "text": ""}
{"id": "1086157", "revid": "115549", "url": "https://it.wikipedia.org/wiki?curid=1086157", "title": "Hammersmith", "text": ""}
{"id": "1086162", "revid": "599013", "url": "https://it.wikipedia.org/wiki?curid=1086162", "title": "Carlos Marchena", "text": "Nella sua carriera ha militato principalmente nel Valencia, club nel quale \u00e8 ricordato come uno dei migliori giocatori di sempre. Con la maglia dei \"rojiblancos\" \u00e8 stato capitano dal 2008 al 2010 ed ha vinto due campionati spagnoli, una Coppa del Re, una Coppa UEFA ed una Supercoppa UEFA.\nCon la Nazionale spagnola \u00e8 stato campione d'Europa a Austria-Svizzera 2008, campione del mondo nel Sudafrica 2010 e terzo classificato alla Confederations Cup di Sudafrica 2009; ha inoltre preso parte agli Europei di e ai Mondiali di . A livello giovanile, con l'Under-20 si \u00e8 laureato campione del mondo a Nigeria 1999, mentre con la selezione olimpica \u00e8 stato medaglia d'argento ai Giochi di Sydney 2000.\nConsiderato tra i migliori difensori spagnoli della sua generazione, a livello individuale \u00e8 stato inserito nella formazione ideale di Euro 2008.\nCaratteristiche tecniche.\nEra un difensore centrale molto aggressivo e forte fisicamente che poteva ricoprire all'occorrenza anche i ruoli di terzino destro e di centrocampista davanti alla difesa.\nCarriera.\nClub.\nMarchena inizi\u00f2 a giocare da professionista all'et\u00e0 di 18 anni con il Siviglia, club con il quale ottenne la promozione in Liga nel campionato 1998-1999. L'anno successivo, tuttavia, non riusc\u00ec ad evitare la retrocessione del club.\nAl termine del campionato 1999-2000 fu ceduto al Benfica, venendo acquistato poi dal Valencia. Il difensore spagnolo firm\u00f2 un quadriennale e fu coinvolto in uno scambio che mand\u00f2 in Portogallo Zlatko Zahovi\u010d. Rimase al club per nove stagioni collezionando 230 apparizioni nella Liga e vincendo cinque trofei (la Liga nel 2002, la tripletta Liga-Coppa UEFA-Supercoppa UEFA nel 2004 e la Coppa del Re nel 2008). Le sue prestazioni con la maglia dei \"rojiblancos\" gli valsero la prima convocazione in Nazionale maggiore. Il 6 marzo 2007, al termine della gara di Champions League contro l'Inter (conclusasi con la vittoria del Valencia), si rese protagonista di una rissa con alcuni avversari; l'episodio gli cost\u00f2 una squalifica di 4 giornate nella competizione. Dopo Euro 2008, Marchena divenne il nuovo capitano del Valencia al posto di David Albelda.\nIl 1\u00ba agosto 2010 firm\u00f2 un contratto triennale con il Villarreal, realizzando il primo gol con il \"sottomarino giallo\" in occasione del play-off di Europa League contro il FC Dnepr Mogilev. Con la retrocessione del Villareal nel 2012 pass\u00f2 al Deportivo La Coru\u00f1a.\nNel 2015 si trasfer\u00ec al Kerala Blasters nella Indian Super League ma il 4 novembre rescisse il contratto per motivi personali.\nIl 19 gennaio 2016 annunci\u00f2 l'addio al calcio giocato all'et\u00e0 di 36 anni.\nNazionale.\nGiovanili.\nCon la Nazionale spagnola Under-20 si impose al mondiale di categoria del 1999. Nel 2000, con la selezione olimpica, si aggiudic\u00f2 la medaglia d'argento ai Giochi di Sydney, perdendo contro il nella finale del torneo.\nMaggiore.\nNel 2002, Marchena debutt\u00f2 in Nazionale maggiore, grazie alle sue prestazioni con la maglia del Valencia. Sotto la gestione di I\u00f1aki S\u00e1ez esord\u00ec nell'amichevole contro l'Ungheria il 22 agosto 2002. S\u00e1ez ne fece uno dei punti fermi della sua squadra e lo convoc\u00f2 per la fase finale del . Marchena gioc\u00f2 titolare contro Russia e Grecia, mentre salt\u00f2 per squalifica la terza gara del girone contro il Portogallo che sanc\u00ec l'eliminazione delle \"furie rosse\" dal torneo.\nL'8 giugno 2005 realizz\u00f2 il suo primo gol in nazionale in occasione della partita di qualificazione ai mondiali 2006 pareggiata 1-1 contro la Bosnia ed Erzegovina.\nNel primo biennio della nuova gestione di Luis Aragon\u00e9s, Marchena non fu considerato titolare ma fu ugualmente tra convocati per il . Nel corso del torneo venne impiegato in una sola occasione, con le \"furie rosse\" gi\u00e0 qualificate agli ottavi, nella terza gara della fase a gironi contro l'. La Spagna usc\u00ec agli ottavi di finale contro la Francia futura finalista. Nel secondo biennio di Aragon\u00e9s, invece, Marchena ritrov\u00f2 il posto da titolare e fu convocato per il , vinto proprio dalla Spagna. Nel corso del torneo disput\u00f2 5 delle 6 partite giocate dalle \"furie rosse\", compresa la finale vinta contro la Germania. A fine torneo, Marchena venne inserito nella rosa ideale della competizione.\nNon fu pi\u00f9 titolare sotto la gestione di Vicente del Bosque (anche a causa dell'esplosione calcistica di Gerard Piqu\u00e9) ma fu comunque convocato dal nuovo C.T. per la FIFA Confederations Cup 2009. Nel corso del torneo fu schierato solo nella seconda partita della fase a gironi contro l'Iraq. Il 29 maggio 2010, grazie alla vittoria della selezione spagnola sull'Arabia Saudita, super\u00f2 il record del brasiliano Garrincha (fermo a 49) e divenne il giocatore con il record di partite consecutive - in campo internazionale - senza sconfitta (57). Convocato da Del Bosque per il , Marchena gioc\u00f2 solo tre partite, tutte da subentrante nei minuti finali, laureandosi campione del mondo al termine della finale contro i Paesi Bassi.\nDisput\u00f2 il suo ultimo incontro con la maglia della nazionale il 7 giugno 2011, nell'amichevole contro il Venezuela vinta 0-3 dagli spagnoli."}
{"id": "1086170", "revid": "76963", "url": "https://it.wikipedia.org/wiki?curid=1086170", "title": "Tony Robinson", "text": "\u00c8 popolare soprattutto per avere interpretato il ruolo di Baldrick nella serie televisiva \"Blackadder\", al fianco di Rowan Atkinson. \nBiografia.\nDopo il fortunato impegno nella sit-com della BBC \"Blackadder\" (1983-1989), lavora per l'emittente televisiva britannica Channel 4, conducendo \"Time Team\", un programma focalizzato su ricerche e scavi archeologici.\nAlla fine degli anni ottanta crea e interpreta la commedia televisiva per bambini \"Maid Marian and her Merry Men\"."}
{"id": "1086180", "revid": "1305772", "url": "https://it.wikipedia.org/wiki?curid=1086180", "title": "Sydney 2000", "text": ""}
{"id": "1086192", "revid": "834", "url": "https://it.wikipedia.org/wiki?curid=1086192", "title": "Dodici Fatiche", "text": ""}
{"id": "1086196", "revid": "247222", "url": "https://it.wikipedia.org/wiki?curid=1086196", "title": "Fantasia Barrino", "text": "Sin dalla vittoria della terza edizione di \"American Idol,\" \u00e8 stata acclamata dalla critica internazionale, ottenendo un Grammy Award su dodici nomine, tre Billboard Music Award, tre NAACP Image Award e due ASCAP Award. I Grammy Award hanno inoltre riconosciuto l'artista con il BOE Global Artist Award nel 2013 per i suoi contributi nell'industria musicale.\nDalla vittoria al talent show, Fantasia ha pubblicato sette album e numerosi singoli, vendendo negli Stati Uniti 4 milioni di album e 2,5 milioni di singoli. Il suo primo singolo, \"I Believe\", ha debuttato alla prima posizione della Billboard Hot 100, facendola divenire la prima artista della storia del programma a raggiungere questo risultato con il singolo di lancio.\nDall'aprile 2007 \u00e8 stata anche attrice protagonista nel musical di successo \"The Color Purple\" di Broadway, nei panni di Celie, grazie al quale ottiene l'Outstanding Broadway Debut Performance Award ai Theatre World Award e il Distinguished Honoree ai NAACP Theatre Award. Successivamente ha preso parte nel musical di Broadway \"After Midnight\" e a numerosi programmi e show televisivi statunitensi, tra cui in veste di giudice in \"RuPaul's Drag Race\".\nHa duettato con dive del soul come Aretha Franklin, Patti LaBelle e Chaka Khan, ed artisti contemporanei dell'hip hop, gospel e r&amp;b come Michelle Williams, Emeli Sand\u00e9, Missy Elliott, Kelly Rowland e Jennifer Hudson.\nBiografia e carriera.\nNasce e cresce in Carolina del Nord ad High Point. I suoi genitori, Joseph e Diane Barrino, sono entrambi cantanti e si spostano per tutta la regione. Fantasia cresce quindi in un ambiente povero, pericoloso per una giovane ragazza come lei, ma \u00e8 subito circondata dalla musica e trae dalla musica soul e gospel la sua ispirazione per combattere, ascoltando miti come Aretha Franklin o Patti LaBelle.\n2004-2006: \"American Idol, Free Yourself\" e \"Fantasia\".\nNel 2004 Fantasia, allora diciannovenne, si presenta alle audizioni di Atlanta del famoso programma \"American Idol\". Le sue innate doti vocali, la sua grinta travolgente e la sua presenza scenica impressionano il pubblico americano che la porta a vincere la terza edizione del programma, con un distacco di circa un milione di voti su 65 milioni totali dalla seconda classificata Diana DeGarmo. Memorabile la sua interpretazione di \"Summertime\", tratta da \"Porgy and Bess\", che la lasci\u00f2 in lacrime in quanto dedicata alla figlia Zion, e che venne definita dal giudice Randy Jackson la migliore esibizione mai sentita nella storia del programma.\nDopo il trionfo ad \"American Idol\", l'artista firma un contratto con la J Records, casa discografica di artisti come Alicia Keys o Whitney Houston. Il suo primo album \"Free Yourself\" debutta nella top ten della classifica americana e vende in totale oltre 2 milioni di copie, sostenuto il brano di debutto, \"I Believe\"\".\" Il singolo raggiunge fin dalla sua pubblicazione la prima posizione della Billboard Hot 100, rimanendovi per undici settimane e diventando il singolo pi\u00f9 venduto in America nel 2005, con 2 milioni di copie, stabilendo cos\u00ec un record, essendo la prima artista a debuttare alla numero 1 con un singolo di debutto. Dall'album vengono estratti altri 4 singoli, che diventano enormi hit R&amp;B, come la traccia che d\u00e0 il nome all'album, \"Free Yourself\" con la collaborazione di Missy Elliott, e la melodica \"Truth Is\". Fantasia ottenne successivamente tre nomine ai Grammy Awards del 2006, tra cui Best R&amp;B Album, vince tre Billboard Music Award, tra cui Top Selling Single of the Year per \"I Believe\" e due ASCAP Award. Fantasia \u00e8 stata eletta anche artista numero-uno per \"Adult Urban Contemporary Format 2005 \" secondo Billboard Magazine\".\"\nIl suo secondo album, \"Fantasia,\" viene pubblicato il 12 dicembre 2006 e riscuote un buon successo negli Stati Uniti, vendendo oltre 500.000 copie (in totale circa 600.000), debuttando alla posizione numero 19 della Billboard 200 e 3 della US Top R&amp;B/Hip-Hop Albums. Vengono estratte diverse hit R&amp;B \"When I See U\", rimasta in vetta alla classifica americana R&amp;B per 8 settimane e ricevendo la certificazione d'oro dalla RIAA. L'album ha fruttato all'artista altre due nomination ai Grammy Awards, svoltisi nel febbraio 2008, tra cui Best Contemporary R&amp;B Album, e ottiene inoltre una nomina agli American Music Awards come Favorite Soul/R&amp;B Female Artist.\n2007-2010:\"Back to Me\" e il debutto a Broadway con \"The Color Purple\".\nDall'aprile 2007, la cantante prende parte al musical di Broadway \"The Color Purple\" (Il colore viola) nei panni della protagonista, Celie. Il musical, tratto dalla novella di Alice Walker, ottiene un successo strepitoso grazie all'apporto della cantante, con un salto di 100 milioni di dollari nel botteghino dello spettacolo, e riceve commenti entusiasti dalla critica. Fantasia ottiene uno tra pi\u00f9 importanti premi per un attore di Broadway, il Theatre World Award come Outstanding Broadway Debut Performance. Inoltre ha ha ripreso il ruolo di Celie nel tour nazionale di \"The Color Purple\" durante le tappe di Washington, Chicago, Atlanta e Los Angeles.\nFantasia vanta inoltre un'importante collaborazione con la regina del soul Aretha Franklin, nel singolo \"Put you Up on Game\", uscito il 13 novembre 2007. Successivamente nel 2008 collabora con Jennifer Hudson nel brano \"I'm His Only Woman\", nominato nel 2009 ai Grammy Awards come Best R&amp;B Performance by a Duo or Group with Vocal e vincitore del NAACP Image Award come Outstanding Duo or Group.\nDopo la realizzazione di una show televisivo sulla propria vita, chiamato \"Fantasia for Real,\" nell'agosto 2010 l'artista ha pubblicato il suo terzo album di inediti, a distanza di quattro anni dal precedente. Il disco intitolato \"Back to Me\", ha ottenuto un ottimo successo di vendite negli Stati Uniti, arrivando alla seconda posizione della Billboard 200 e divenendo il primo album di Fantasia a raggiungere la prima posizione della US Top R&amp;B/Hip-Hop Albums, con un totale di 490.000 copie vendute. Vengono estratti i singoli \"Bittersweet\", che diviene il terzo numero uno della cantante nella US Adult R&amp;B Songs Chart, e quarto top10 della Hot R&amp;B/Hip-Hop Songs, e \"I'm Doin' Me\". Il primo estratto ha fatto ottenere a Fantasia il primo Grammy Award come Best Female R&amp;B Vocal Performance e il NAACP Image Award come Outstanding Song.\n2011-2015: \"Side Effects of You\" e ritorno a Broadway.\nNel 2011, Fantasia \u00e8 stata scritturata nel suo primo ruolo cinematografico, interpretando la cantante gospel Mahalia Jackson in un film biografico \"Mahalia!\" diretto da Euzhan Palcy. Le riprese sarebbero dovute iniziare ad ottobre 2011, ma a causa della gravidanza di Fantasia l'inizio delle riprese furono posticipate a gennaio 2012, per poi essere definitivamente annullate per controversie e malumori espressi nel corso dei mesi riguardo ai comportamenti tenuti dalla cantane nei confronti della produzione riguardo alla sua gravidanza.\nNel giugno 2012 annuncia un nuovo album prodotto da Harmony Samuels e in uscita per la RCA Records. Il disco viene anticipato dalla pubblicazione del singolo \"Lose to Win\", diffuso nel gennaio 2013. L'album, intitolato \"Side Effects of You\", viene pubblicato nell'aprile seguente e diviene il secondo debutto alla posizione numero 2 della Billboard 200 e numero uno della US Top R&amp;B/Hip-Hop Albums. Diviene inoltre il primo album a debuttare alla prima posizione della US R&amp;B Albums Chart, vendendo 300.000 copie negli Stati Uniti. Il secondo singolo estratto, dal titolo \"Without Me\", vede parteciparvi Kelly Rowland e Missy Elliott e raggiunge la posizione 74 della Billboard Hot 100 e 2 della US Adult R&amp;B Songs Chart.\nDopo aver partecipato a cinque date del tour nordamericano del tenore italiano Andrea Bocelli, dal novembre 2013 ritorna a Broadway per prendere parte al musical \"After Midnight\". Ai Grammy Awards 2014 riceve tre candidature, tra cui Best Urban Contemporary Album per \"Side Effects of You\". Il 16 ottobre 2014 Fantasia \u00e8 stata inserita nella North Carolina Music Hall of Fame. La cantante \u00e8 apparsa sul nuovo album di Natale di Dave Koz, \"December 25\", che consiste in una raccolta di duetti a tema natalizio. Successivamente ha collaborato con l'ex membro delle Destiny's Child, Michelle Williams, nel remix di \"If We Had Your Eyes\" ed \u00e8 presente come autrice e voce nella realizzazione del brano \"In the Middle of the Night\", inserito nel film \"The Butler - Un maggiordomo alla Casa Bianca\".\n2016-presente: \"The Definition Of...,\" \"Christmas After Midnight\" e \"Sketchbook\".\nNel gennaio 2016 pubblica il singolo digitale \"No Time for It\", coscritto e prodotto da Brian Kennedy. Successivamente rilascia \"Sleeping with the One I Love\" , uscito nel maggio 2016 scritto e prodotto da R. Kelly, nominato ai Grammy Awards nella categoria Best Traditional R&amp;B Performance. I due singoli anticipamo l'album in studio \"The Definition Of...\" uscito nel luglio 2016. Oltre ai gi\u00e0 citati Brian Kennedy e R. Kelly, partecipano all'album come produttori Ron Fair, Stacy Barthe e Aloe Blacc. Mentre i singoli entrano nella Top10 della US Adult R&amp;B Songs Chart, l'album debutta alla sesta posizione della Billboard 200 e prima della US R&amp;B Albums Chart. In sostegno dell'album intraprende il \" Fantasia &amp; Anthony Hamilton: Live in Conc\" con Anthony Hamilton e il \" The Definition Of... Tour\" tra novembre e dicembre 2016.\nNell'ottobre 2017 pubblica l'album natalizio \"Christmas After Midnight\" che raggiunge la terza posizione della US Top Holiday Albums. Contemporaneamente intraprendere il Christmas After Midnight Tour nel Nord America.\nIl 10 febbraio 2019 ha reso omaggio alla scomparsa della cantante Aretha Franklin ai Grammy Awards 2019, insieme ad Andra Day e Yolanda Adams e ancora durante lo speciale \"Aretha! A Grammy Celebration for the Queen of Soul.\" Il 9 marzo 2019 Fantasia annuncia l'uscita del suo sesto album in studio \"Sketchbook,\" promosso dal singolo \"Enough\", che debutta alla seconda posizione della US Adult R&amp;B Singles Chart. L'album raggiunge la posizione numero cinque della US R&amp;B Albums Chart e 62 della Billboard 200. Ai NAACP Image Award del 2020 ha ricevuto tre nomine, tra cui Outstanding Album e Outstanding Female Artist.\nVita privata e controversie.\nNella sua autobiografia dichiara di aver subito abusi sessuali da un compagno di classe. All'et\u00e0 di 16 anni rimane incinta di una bambina che sceglie di allevare e che chiama Zion Quari Barrino.\nNel 2006, dopo la pubblicazione della sua autobiografia, il padre della cantante le ha fatto causa per 10 milioni di dollari dopo che lei aveva affermato cose poco lusinghiere su di lui nel libro che lui sosteneva essere false.\nDopo la frequentazione con il giocatore della NFL Michael Clayton, \u00e8 stata fidanzata tra il 2008 e il 2009 con il rapper Young Dro.\nIl 9 dicembre 2008, la seconda casa della cantante sul lungolago del Glynmoor Lakes nella cittadina di Charlotte in Carolina del Nord \u00e8 stata pignorata. La casa avrebbe dovuto essere messa all'asta nel gennaio 2009,dopo che la societ\u00e0 Broward Energy Partners aveva dichiarato che non era stata interamente rimborsata dei 68.000 dollari prestati nel 2006. L'asta \u00e8 stata annullata dopo che gli avvocati di Fantasia e il finanziatore hanno raggiunto un accordo.\nIl 9 agosto 2010, Fantasia \u00e8 stata ricoverata in ospedale a Pineville, North Carolina, a causa di un sovra dosaggio di aspirina e di sonniferi. Successivamente viene citata in un'istanza di divorzio presentata al tribunale distrettuale della Contea di Mecklenburg, nella quale si sostiene che Fantasia abbia avuto una relazione di un anno con Antwaun Cook, che era sposato, sollevando polemiche sul tema dell'alienazione delle leggi sull'affetto in Carolina del Nord. Fantasia ha affermato che i due hanno iniziato a frequentarsi dopo la separazione di Cook, confermata nel dicembre 2010 da un giudice del North Carolina, affermando che la data di separazione dell'uomo era avvenuta il 14 settembre 2009.\nNel 2011 rimane incinta una seconda volta, senza dichiarare il padre. In quel periodo avrebbe dovuto recitare nel film biografico su Mahalia Jackson, ma a causa delle polemiche e controversie dei familiari della Jackson, ritenenti che \"Se Fantasia interpreta il ruolo, imbratter\u00e0 il nome di Mahalia\" mossi dal fatto che il padre del bambino fosse un uomo presumibilmente sposato. La mozione venne poi smentita da una parte familiari. Una mozione confermata venne invece dalla produzione di Dave LaCour Simien, indispettito poich\u00e9 la cantante aveva nascosto i primi quattro mesi della gravidanza al regista e ai produttori, decidendo di sospendere il film senza una data di inizio riprese o di sostituire Fantasia con Missy Elliott. Il 13 dicembre 2011 ha dato alla luce secondogenito chiamato Dallas Xavier Barrino.\nIl 18 luglio 2015 ha sposato Kendall Taylor, uomo d'affari statunitense.\nArtisticit\u00e0 e influenze musicali.\nLa cantante si \u00e8 spostata su differenti generi nel corso della sua carriera, partendo dal contemporary R&amp;B, soul al gospel, contaminandoli con hip hop, funk, reggae e rock.\nFantasia ha dichiarato fin dall'infanzia di essere stata influenzata dai cantanti soul Aretha Franklin, Patti LaBelle, Chaka Khan e Tina Turner, cos\u00ec come dai cantanti jazz Billie Holiday, Ella Fitzgerald, Cab Calloway e Nina Simone. Patti LaBelle ha dichiarato in pi\u00f9 interviste che la Barrino \u00e8 una sorta di \"baby LaBelle\". La cantante ha affermato di essere influenzata artisticamente anche dal rock, tramite il gruppo britannico Queen e lo statunitense Elton John.\nAltre influenze sono attinte dal mondo degli spettacoli e musical di Broadway e dalla musica derivata dall'opera del tenore italiano Andrea Bocelli. Con l'inizio della composizione e stesura dei propri brani entra in contatto con altri cantanti e cantautori, tra cui Emeli Sand\u00e9, Sevyn Streeter e Andrea Martin.\nFilmografia.\nTelevisione.\nFantasia ha doppiato Clarissa, personaggio ospite dell'episodio GABF13 de \"I Simpson\" \"Nascer\u00e0 una stellina\" (\"A Star Is Torn\"). Nella versione italiana dell'episodio, la voce \u00e8 della cantante Giorgia."}
{"id": "1086197", "revid": "123862697", "url": "https://it.wikipedia.org/wiki?curid=1086197", "title": "Lontano dal pianeta silenzioso", "text": "Lontano dal pianeta silenzioso (\"Out of the Silent Planet\") \u00e8 un romanzo di fantascienza del 1938 scritto da C. S. Lewis, primo libro del ciclo della \"trilogia dello spazio\" (\"Space Trilogy\"). I successivi volumi che compongono la trilogia sono \"Perelandra\" e \"Quell'orribile forza\".\nLewis decise di scrivere la trilogia in seguito ad una scommessa con l'amico e collega J.R.R. Tolkien. Lewis si impegn\u00f2 a scrivere una storia ambientata \"lontano nello spazio\", mentre Tolkien doveva scrivere una storia ambientata \"lontano nel tempo\" (questa storia, rimasta incompiuta, \u00e8 stata pubblicata postuma in \"The Lost Road and Other Writings\").\nTrama.\nIl professor Weston \u00e8 uno scienziato che, scoperto il modo per viaggiare nello spazio, col suo compagno Devine spera di poter trovare gloria e ricchezze. In un precedente viaggio ha preso contatto con alcuni abitanti del pianeta \"Malacandra\" (nome indigeno di Marte), i \"sorn\", che hanno avanzato una richiesta allarmante: che un uomo fosse condotto da un loro capo/stregone. Le incomprensioni nella lingua non permisero per\u00f2 di chiarirne la ragione, e Weston e Devine decisero di tornare sulla Terra per trovare qualcuno che potesse essere consegnato ai \"sorn\".\n\u00c8 a questo punto che fa la sua comparsa il filologo Elwin Ransom (che sar\u00e0 il protagonista della trilogia). \u00c8 estate e Ransom sta compiendo un giro a piedi nelle Midlands, in Inghilterra. Non ha lasciato recapiti n\u00e9 a parenti, n\u00e9 al College dove insegna, per non essere disturbato. \u00c8 quindi la vittima ideale dei due uomini, che abitano la tenuta dove chiede ospitalit\u00e0 per la notte. Drogato, si sveglia ormai gi\u00e0 sull'astronave, a ottantacinquemila miglia dalla Terra. Spaventato dai discorsi che sente tra i due rapitori sull'astronave, decide di tentare la fuga appena avr\u00e0 possibilit\u00e0 per farlo.\nAtterrati su Malacandra, Ransom ha l'opportunit\u00e0 di fuggire nell'ambiente sconosciuto del pianeta. Subito nota numerose differenze dalla Terra: le acque dei fiumi e dei laghi sono calde, la gravit\u00e0 \u00e8 significativamente minore cosicch\u00e9 gli alberi e le montagne sono stranamente alti e snelli. \nDopo aver vagato a lungo, Ransom s'imbatte in un \"hross\" di nome Hyoi, un indigeno appartenente ad una specie intelligente differente dai \"seroni\". Ospitato nel villaggio di Hyoi per oltre un mese, Ransom ha l'occasione di imparare il linguaggio dei \"hrossa\". Scopre cos\u00ec le motivazioni che hanno spinto Devine ad intraprendere il viaggio: su Malacandra l'oro \u00e8 molto abbondante.\nI \"hrossa\" onorano Ransom invitandolo a unirsi a loro nella caccia di un \"knakra\", una feroce creatura fluviale che sembra essere l'unico predatore pericoloso sul pianeta. Durante la battuta di caccia, Ransom viene contattato da un \"eldil\", un essere di luce, che lo invita ad incontrare Oyarsa, colui che comanda tutti i \"hnau\" (esseri senzienti). Ma Ransom teme l'ignoto e preferisce continuare nella caccia. Weston e Devine, ormai sulle sue tracce, lo raggiungono e nel tentativo di catturarlo uccidono Hyoi. Ransom non pu\u00f2 fare altro che scappare di nuovo, questa volta alla ricerca di Oyarsa.\nNella sua fuga, raggiunge gli altopiani abitati dai \"seroni\". Scopre cos\u00ec che anche loro sono pacifici e gentili, e uno di loro, Augray, s'impegna a condurlo da Oyarsa.\nGiunto a Meldilorn, residenza di Oyarsa, Ransom incontra un \"pfifltrig\", un rappresentante della terza razza di \"hnau\" che abitano Malacandra.\nCondotto da Oyarsa, ha inizio la conversazione a lungo attesa. Dalla conversazione Ransom apprende che ci sono Oy\u00e9resu (plurale di Oyarsa) per ognuno dei pianeti del nostro sistema solare. Il compito di ognuno di loro \u00e8 guidare e proteggere ogni forma di vita, sia essa intelligente o meno. L'Oyarsa della Terra, chiamato Thulcandra (il pianeta silenzioso) da Oyarsa, divenne distorto prima ancora che si sviluppasse la vita sul pianeta. Ci fu una grande guerra, perch\u00e9 l'Oyarsa della Terra era luminoso e assai potente, ma infine fu sconfitto e Maleldil, signore dell'Universo, lo scacci\u00f2 dai cieli e lo incaten\u00f2 nell'atmosfera del suo pianeta. Durante la conversazione sono introdotti ad Oyarsa Weston e Devine, che erano stati catturati dai \"hrossa\". Oyarsa pu\u00f2 cos\u00ec vedere fino a che punto \u00e8 giunto l'Oyarsa della Terra nella sua malvagit\u00e0. Di tutte le leggi naturali che i \"hnau\" sono chiamati a rispettare, lui ha insegnato a trasgredirle tutte tranne una, l'amore per i propri simili, che ha distorto fino a renderla follia. Un \"hnau\" distorto, infatti, pu\u00f2 risultare ancora pi\u00f9 pericoloso di un \"hnau\" spezzato.\nMa \u00e8 giunta l'ora di tornare a casa, sulla Terra. Oyarsa non pu\u00f2 decidere del destino di \"hnau\" che non gli appartengono. Decide quindi di fornire loro aria, acqua e cibo per tornare indietro, ma si assicura che non possano andare da nessun'altra parte e che, giunti sulla Terra, la nave spaziale venga distrutta.\nRansom cercher\u00e0 di diffondere sulla Terra quanto appreso, e lo far\u00e0 scrivendo un libro, un romanzo che possa sensibilizzare con i suoi temi, ma che non desti incredulit\u00e0. In questo modo si conclude il racconto.\nAmbientazione.\nAbitanti di Malacandra.\nSu Malacandra viveva infine una quarta specie, dei volatili che cantavano superbamente. Abitavano gli altopiani prima che l'Oyarsa di Thulcandra vi causasse freddo e gelo.\nLe tre specie terrestri e gli \"eldila\" celesti sono libere dalla tendenza al male ed al peccato. Nessuna creatura ritiene la propria razza superiore alle altre; concordano nel ritenere che non tutti possono saper fare ogni cosa.\nNei \"sequel\" si precisa che il linguaggio dei \"hrossa\" \u00e8 il primigenio linguaggio solare, mentre quelli delle altre due specie sono derivazioni successive. Con questa struttura, Lewis vuol rappresentare il suo credo che il linguaggio primigenio della mente umana sia quello derivante dall'immaginazione e dal mito, e che l'analisi scientifica e tecnologica sia uno sviluppo successivo. "}
{"id": "1086199", "revid": "1318658", "url": "https://it.wikipedia.org/wiki?curid=1086199", "title": "Naming", "text": "Il naming (\"denominare\", dalla lingua inglese), nel lessico del marketing, \u00e8 lo studio della scelta dei nomi dei prodotti, dei servizi e anche dell'impresa stessa.\nScelta del nome.\nOgni nome scelto rappresenta un'immagine ben definita che racchiude in s\u00e9 una storia oppure un destino. Per questo motivo la scelta di un nome, che sia di persona, di un servizio pubblico o di un prodotto industriale, \u00e8 il frutto di un'operazione strategica di marketing che prende in considerazione sia la qualit\u00e0 dell'oggetto da denominare, sia il possibile utilizzo nel contesto stabilito. Nella dominazione industriale si deve agire sempre in modo tale da creare un'immagine che sia aderente al prodotto e che si presti ad essere utilizzata facilmente ed efficacemente nella campagna pubblicitaria.\nI primati di una campagna pubblicitaria, infatti, passano anche attraverso l'individuazione e l'identificazione di un nome che sia \"vincente\". Tale scelta \u00e8 una delle principali variabili che definiscono una strategia di marca.\nSar\u00e0 infatti il nome a costruire la storia stessa di un prodotto e della sua azienda e a definirne il posizionamento nel mercato e l'eventuale business. La ricerca del nome deve essere studiata e analizzata, in modo specifico, quando ci si trova in presenza di aziende multinazionali o con una serie di prodotti e servizi venduti in diversi \"mercati geografici\".\nIndipendentemente dalla lingua, il nome dovr\u00e0 essere quindi di facile pronuncia e di chiaro significato, cos\u00ec da non generare equivoci e rispettare caratteristiche sociali e culturali del luogo di vendita.\nOrientare i bisogni.\nUna scelta sbagliata o non adeguatamente attenta, potrebbe essere causa di ambiguit\u00e0, tale da condizionare negativamente le vendite del prodotto e di conseguenza l'immagine dell'azienda. Scelto il nome, si tratter\u00e0 anzitutto di esprimerlo graficamente, di canalizzare il rinvio \"semiotico\" del nome industriale anche mediante il logotipo. Esso pu\u00f2 produrre degli effetti di senso che possono aumentare il valore strategico del nome stesso.\nIl \"naming\" ha anche lo scopo di orientare l'identit\u00e0 e l'immagine di un prodotto verso i bisogni, le esigenze le richieste della collettivit\u00e0 e quindi di interpretare e tradurre le sue aspettative anche in senso culturale mediante la produzione di simboli sia iconici sia linguistici.\nPerci\u00f2 ogni qualvolta si crea un nuovo nome, automaticamente nascer\u00e0 e si delineer\u00e0 anche la sua storia e l'immagine che questo avr\u00e0 nella societ\u00e0 e nella memoria visiva del consumatore, che tramite il nome identificher\u00e0 anche le caratteristiche o le funzioni di quest'ultimo. A un determinato nome, quindi, sar\u00e0 sempre collegata l'immagine dell'azienda che lo ha prodotto. Il successo di un prodotto o di un servizio risiede anche nel nome e nella sua definizione, veicolo necessario per l'immagine e il futuro del prodotto.\nCausa di errori.\nL'esigenza di non commettere errori nella scelta del nome da assegnare a nuovi prodotti, ha favorito il crescente ricorso a specialisti nel settore del \"naming\", riducendo di fatto la probabilit\u00e0 di commettere errori, che potrebbero essere causa dell'insuccesso di un prodotto o di una azienda.\nRinominare.\nIl \"renaming\" (\"rinominare\", dalla lingua inglese) di un prodotto, un servizio o un'azienda \u00e8 un processo di ri-attribuzione o modifica del nome e ha anche la finalit\u00e0 di variare il messaggio che si vuole comunicare attraverso di esso.\nI sempre pi\u00f9 frequenti cambiamenti e richieste della societ\u00e0 esigono a, volte, cambiamenti del nome. Spesso questi sono dovuti a fusioni o acquisizioni di pi\u00f9 aziende e quindi al relativo cambio del nome (vedi gli esempi delle fusioni di alcune banche italiane o compagnie telefoniche). In altre circostanze, sono dovuti all'evoluzione stessa del prodotto o all'espansione di una azienda e quindi del suo naturale cambiamento. A volte alcuni prodotti o servizi necessitano un \"renaming\", conseguenza del loro insuccesso."}
{"id": "1086205", "revid": "466539", "url": "https://it.wikipedia.org/wiki?curid=1086205", "title": "Suor Emanuelle", "text": "Suor Emanuelle \u00e8 un film del 1977, diretto da Joseph Warren (\"alias\" Giuseppe Vari).\nIl film fu fatto per cercare di cavalcare il successo della serie di Emanuelle nera, la cui protagonista \u00e8 una fotoreporter interpretata sempre da Laura Gemser. \u00c8 un misto di erotico e nunsploitation.\nTrama.\nMonica \u00e8 la figlia d'un ricco commendatore. Un giorno questi la sorprende mentre sta amoreggiando con la matrigna Kris e decide di mandarla in un collegio di suore. L\u00e0 Monica viene affidata a suor Nan\u00e0 e a suor Emanuelle. Quest'ultima, prima di prendere i voti, era una donna disinibita: l'arrivo di Monica risveglia in lei ricordi e sentimenti sopiti legati al sesso."}
{"id": "1086206", "revid": "729019", "url": "https://it.wikipedia.org/wiki?curid=1086206", "title": "Scontri di Catania", "text": "L'espressione scontri di Catania indica fatti di guerriglia urbana, verificatasi il 2 febbraio 2007 nella citt\u00e0 siciliana tra le forze dell'ordine e un gruppo di circa 250 ultras rossazzuri: gli scontri \u2014 avvenuti dopo il derby tra la formazione locale ed il Palermo \u2014 costarono la vita al quarantenne Filippo Raciti, ispettore capo della polizia.\nPremesse.\nComplici il \u00abcalore\u00bb delle tifoserie e la rivalit\u00e0 esistente tra le due squadre, l'incontro \u00e8 considerato uno dei pi\u00f9 rischiosi \u2014 dal punto di vista della sicurezza \u2014 in Italia. Ad accendere maggiormente il clima fu inoltre la situazione di classifica in quel momento, che vedeva entrambe le formazioni concorrere per l'accesso alle coppe europee.\nA pochi giorni dalla partita, Umberto Scapagnini (sindaco catanese) invi\u00f2 una lettera al ministero dell'Interno per chiedere il rinvio della gara: il 4 febbraio era infatti in programma la festa di Sant'Agata, evento la cui sovrapposizione con il match avrebbe potuto causare ingenti turbative all'ordine pubblico. Nonostante l'iniziale ipotesi di far disputare la sfida alle 15:00 del 2 febbraio, la Lega Calcio scelse le 18:00 dello stesso giorno come orario.\nPrima del fischio d'inizio fu osservato un minuto di silenzio per commemorare Ermanno Licursi, dirigente morto il 27 gennaio nel tentativo di sedare una rissa su un campo di Terza Categoria.\nI tafferugli.\nAll'inizio della partita, durante il minuto di silenzio, partono i fuochi d'artificio predisposti in onore della contemporanea festa di sant'Agata, patrona di Catania. I tifosi ospiti arrivano dieci minuti dopo l'inizio del secondo tempo per problemi organizzativi. Fuori dallo stadio iniziano gli scontri e alcuni tifosi locali tentano di entrare in contatto con la tifoseria ospite. A questo punto inizia uno scambio di lanci di petardi e fumogeni.\nLa polizia tenta di disperdere i tifosi e vengono lanciati, in due riprese, all'interno della curva nord dei lacrimogeni, che mettono il panico tra gli spalti dove migliaia di tifosi assistevano all'incontro ignari degli scontri che avvenivano all'esterno. Migliaia di persone tentano quindi la fuga ma trovano gli ingressi sbarrati. Si crea una calca pericolosissima che provoca diffuse scene di panico. La partita viene quindi sospesa per quaranta minuti dall'arbitro Stefano Farina per l'aria irrespirabile. Durante la fuga, la parte pi\u00f9 esaltata dei teppisti cerca di entrare in contatto con gli avversari: iniziano gli scontri veri e propri.\nIntanto la partita termina (vince il Palermo per 2-1) e all'esterno dello stadio decine di persone dal volto coperto attaccano le forze dell'ordine. Le immagini vengono trasmesse in diretta da Sky. Si parla di agenti. Alla fine, si contano 71 feriti tra le forze dell'ordine, pi\u00f9 altrettanti civili. Vengono fermati la sera stessa una ventina di ultras: di questi nove vengono arrestati e quattro sono minorenni. Contemporaneamente, si viene a sapere che l'ispettore capo del X Reparto Mobile di Catania Filippo Raciti \u00e8 stato ucciso. In un primo momento la voce che circola \u00e8 considerata falsa ma successivamente arriva la conferma intorno alle 22.\nFilippo Raciti.\nSuccessivamente, si sarebbe scoperto che la causa della morte fu la rottura del fegato causato da un corpo contundente. Vani furono i soccorsi ed il ricovero immediato all'Ospedale \"Garibaldi\": l'uomo mor\u00ec dopo tre quarti d'ora di agonia, per arresto cardiaco. Insieme a lui venne ricoverato un altro poliziotto, in gravi condizioni ma non in pericolo di vita.\nFilippo Raciti, nato a Catania il 17 gennaio 1967,\nera entrato nella Polizia di Stato nel giugno del 1986 come allievo agente ausiliario. Svolse la maggior parte della sua carriera in servizi esterni di ordine pubblico. Dopo aver prestato servizio presso la Questura di Catania, in forza all'Ufficio Prevenzione Generale e Soccorso Pubblico, dal dicembre 2006 era stato trasferito al X Reparto Mobile. Aveva servito per quasi vent'anni nella Polizia di Stato e viveva ad Acireale con la moglie Marisa Grasso e con i figli Fabiana di 15 anni e Alessio di 8. Era molto impegnato nel sociale essendo donatore di sangue, avendo deciso di donare i suoi organi ed operando, assieme alla moglie, come volontario della Croce Rossa Italiana.\nUna settimana prima della sua morte, Raciti testimoni\u00f2 circa i fatti riguardanti un tifoso fermato per intemperanze, ma lo stesso venne poi rilasciato dal magistrato inquirente. Secondo quanto raccontato da uno dei suoi colleghi, il tifoso, appena rilasciato, and\u00f2 a ridere in faccia all'ispettore in segno di scherno.\nIndagini.\nPrimi filoni.\nSulla morte dell'ispettore capo Filippo Raciti, durante gli scontri verificatisi a margine dell'incontro di calcio Catania-Palermo, la Procura della Repubblica presso il Tribunale di Catania ha aperto un'inchiesta per omicidio.\nUn secondo filone d'inchiesta aperto dai magistrati catanesi riguarda i disordini scoppiati a margine dell'incontro di calcio: \u00ab\"Bisogna vedere se lo stadio Massimino \u00e8 idoneo a ospitare incontri di calcio e in particolare incontri a rischio come sono diventati i derby siciliani\"\u00bb, ha dichiarato il giudice Fonzo, precisando che \u00aboltre a verificare le responsabilit\u00e0 di chi ha lanciato la bomba che ha ucciso Raciti occorrer\u00e0 anche verificare se vi sono responsabilit\u00e0 nella manutenzione dello stadio con particolare riferimento al decreto Pisanu e al regolamento anti violenza della Figc\u00bb.\nGli investigatori hanno acquisito le riprese filmate degli scontri realizzate dalla Polizia scientifica ed \u00e8 stato eseguito un sopralluogo tecnico nella curva nord dello stadio \"Angelo Massimino\". L'intero impianto sportivo \u00ab\"sar\u00e0 sequestrato per consentire a una commissione di periti nominati dalla magistratura di accertarne i livelli di sicurezza\"\u00bb, come ha dichiarato il Procuratore aggiunto di Catania, Renato Papa.\nNel frattempo, le forze dell'ordine hanno fermato quindici persone, quattro non ancora maggiorenni. Secondo indiscrezioni giornalistiche, si tratta di ultras del Catania. La loro posizione \u00e8 al vaglio dell'Autorit\u00e0 giudiziaria.\nL'imputato principale.\nGi\u00e0 pochi giorni dopo l'accaduto le forze dell'ordine individuano un sospetto principale, Antonino Speziale, che all'epoca dei fatti aveva solo 17 anni, iscritto nel registro degli indagati per omicidio volontario in concorso l'8 febbraio.\nIl giovane, giocatore di rugby, proveniente da una famiglia di operai (padre operaio, madre casalinga), incensurato, secondo indiscrezioni nel primo interrogatorio avrebbe confessato di avere partecipato allo scontro con la polizia e di avere \"colpito un agente con una sbarra di ferro spingendolo a mo' di ariete\". L'avvocato del giovane, Giuseppe Lipera, ha tuttavia smentito categoricamente tali affermazioni, ammettendo soltanto che il giovane avrebbe confessato di avere partecipato agli scontri con la polizia.\nSpeziale venne arrestato il 27 febbraio e scarcerato a fine luglio, per essere mandato in una comunit\u00e0 di recupero.\nNel frattempo, un pentito ha portato all'arresto di altre persone coinvolte negli scontri: il pentito avrebbe confessato che alcuni gruppi di estrema destra stavano preparando un attacco con una bomba contro le forze dell'ordine ed avrebbe indicato fra i partecipanti allo scontro con le forze dell'ordine fuori dallo stadio anche Alan Di Stefano, appartenente all'organizzazione di estrema destra Forza Nuova, ma che poi sar\u00e0 prosciolto da ogni accusa.\nIn seguito alle indagini sulla morte, avvalendosi delle immagini filmate dai circuiti di sicurezza dello stadio e da successive intercettazioni ambientali, si giunse dopo un anno all'arresto anche di un secondo indiziato maggiorenne.\nIl giorno 27 giugno 2014 la trasmissione televisiva Servizio Pubblico Pi\u00f9 in onda su LA7, in un'inchiesta dei giornalisti Fulvio Benelli e Walter Molino, ricostru\u00ec la dinamica processuale e le incongruenze dell'accusa, attraverso le interviste di ultr\u00e0 e delle famiglie Speziale e Micale.\nReazioni politico-sportive.\nReazioni iniziali.\nSubito dopo l'accaduto, il Commissario straordinario della Federcalcio Luca Pancalli, d'intesa col Presidente del CONI, Gianni Petrucci, ha disposto lo stop a tempo indeterminato di tutti i campionati calcistici, sia maschili che femminili. Inoltre il marted\u00ec e il mercoled\u00ec successivi non avrebbero giocato le nazionali maggiore e Under-21, impegnate la prima in una amichevole contro la Romania, la seconda contro il Belgio, sempre per una partita amichevole.\nImmediate sono anche le reazioni e le condanne politiche agli scontri, anche se l'esponente di Rifondazione comunista Francesco Caruso disse delle frasi stonate riguardanti la morte dell'ispettore, causando una sdegnata reazione da entrambi gli schieramenti politici.\nAnche il governo interviene, sostenendo una linea dura per porre fine agli scontri che sovente accadono prima, durante e dopo le partite di calcio. La parola d'ordine \u00e8 che tutti gli impianti che non sono in regola con le nuove norme di sicurezza non possono essere aperti al pubblico, e pertanto gli incontri dovranno disputarsi a porte chiuse. Il 5 febbraio, in un incontro a cui erano presenti i vertici del Comitato olimpico nazionale italiano, il ministro dell'Interno Giuliano Amato, il ministro dello Sport Giovanna Melandri, Luca Pancalli, il sottosegretario Enrico Letta e il sottosegretario alla Giustizia Scotti, vengono stabilite molte altre regole che vanno a migliorare il decreto Pisanu per la sicurezza negli stadi, ma che suscitano anche polemiche, come ad esempio il divieto di fatto di portare striscioni allo stadio.\nReazioni di solidariet\u00e0.\nI catanesi hanno reagito alla gravissima situazione creatasi in citt\u00e0 attraverso varie manifestazioni. Subito dopo la partita, sono stati posati dei mazzi di fiori davanti alla Tribuna A dello stadio, in cui campeggiava un telone su cui era stato scritto: \u00ab\"Catania svegliati Catania sdegnati\".\u00bb Il 3 febbraio, sabato sera, un corteo di un centinaio di giovani percorre la citt\u00e0 da piazza Roma a piazza Spedini. Da quel corteo nasce una manifestazione molto pi\u00f9 grande, che venerd\u00ec 9 febbraio riunisce circa tremila persone al PalaSpedini. L\u00ec vengono dimostrati atti di solidariet\u00e0 verso la polizia, i cittadini, i tifosi. Sono presenti anche Rita Borsellino, Claudio Fava e Riccardo Orioles.\nA Quarrata (provincia di Pistoia), lo stadio locale viene intitolato alla memoria dell'ispettore capo.\nReazioni successive.\nParallelamente alle reazioni, si ebbero rimostranze contro la linea dura. Il presidente della Lega Calcio Antonio Matarrese dichiar\u00f2 che \u00abI morti del sistema calcistico purtroppo fanno parte di questo grandissimo movimento che le forze dell'ordine ancora non riescono a controllare\u00bb e che le persone che sostengono di dover fermare il campionato siano \u00abesaltati e irresponsabili\u00bb. A causa di tali affermazioni, fu criticato da enti politici e sportivi ricevendo inoltre un deferimento dal CONI.\nL'aspetto agonistico prevalse infine su quello etico e morale, dacch\u00e9 i campionati ripresero dopo una sola settimana (11 febbraio) con nuove misure di sicurezza negli stadi.\nConseguenze sportive.\nLa squalifica del Massimino.\nIl 14 febbraio il giudice sportivo squalifica lo stadio \"Angelo Massimino\" fino alla fine della stagione 2006-07 e obbliga il Catania Calcio a giocare in campo neutro ed a porte chiuse. Le partite in casa vengono poi giocate in vari stadi, dal \"Manuzzi\" di Cesena al \"Neri\" di Rimini, fino al \"Via del Mare\" di Lecce e al \"Dall'Ara\" di Bologna. Ci\u00f2 \u00e8 coinciso con un crollo delle prestazioni del Catania, che dopo un buon girone di andata ha rischiato la retrocessione, salvandosi solo all'ultima giornata nella partita contro il Chievo Verona (anche questa in corsa per non retrocedere) e che vide la vittoria degli Etnei per 2-0 contro i veneti e la retrocessione in B di questi ultimi.\nAd aprile inizia un contenzioso tra la FIGC e il Tribunale Amministrativo Regionale di Catania, che in seguito al ricorso di 82 abbonati ha modificato la sentenza permettendo al Catania di giocare le partite in campo neutro a porte aperte. La sentenza \u00e8 stata contestata, \u00e8 stato presentato un controricorso al TAR del Lazio, accolto perch\u00e9 il TAR catanese non era competente in materia\nAi primi di maggio il CONI, su ricorso della societ\u00e0, decise che le ultime due gare casalinghe di campionato contro Milan e ChievoVerona andavano giocate in campo neutro (venne scelto lo stadio di Bologna) ma con il pubblico.\nIl ritorno dei tifosi ospiti nel derby.\nGli strascichi degli scontri di Catania hanno segnato la sorte della tifoseria etnea per alcuni anni. Il divieto per i tifosi di partecipare alle trasferte nei derby tra i rossazzurri e i rosanero si \u00e8 protratto fino al 14 novembre 2010, quando \u00e8 stato permesso ai catanesi in possesso della tessera del tifoso di assistere al derby al \"Renzo Barbera\". Durante la partita del 3 aprile 2011 al \"Massimino\", a cui hanno partecipato anche i tifosi palermitani, non si \u00e8 registrato alcuno scontro."}
{"id": "1086207", "revid": "1226", "url": "https://it.wikipedia.org/wiki?curid=1086207", "title": "Le avventure dell'astronave Orion", "text": ""}
{"id": "1086209", "revid": "298055", "url": "https://it.wikipedia.org/wiki?curid=1086209", "title": "Baldrick", "text": ""}
{"id": "1086210", "revid": "33689", "url": "https://it.wikipedia.org/wiki?curid=1086210", "title": "Giochi per il mio computer", "text": "Giochi per il mio Computer (conosciuta anche con la sigla GMC) \u00e8 stata una rivista italiana che si occupava di videogiochi per PC e di tutto ci\u00f2 che concerne questo argomento. Usc\u00ec con cadenza mensile tra il 1997 e il 2012.\nStoria.\nNacque nel maggio del 1997 dalla scissione delle riviste \"Zeta-Giochi per computer\" in due riviste separate (la prima redazione era formata da redattori usciti dallo Studio Vit, che in seguito continu\u00f2 a pubblicare la rivista \"Zeta\", ed il primo capo-redattore fu Andrea Minini Saldini, che in precedenza aveva ricoperto lo stesso ruolo nella rivista \"Zeta\" sin dalla propria nascita).\nNel corso degli anni la rivista cambi\u00f2 pi\u00f9 volte casa editrice. In origine veniva pubblicata dalla Il Mio Castello Editore S.p.A., e nell'autunno del 2000 pass\u00f2 (insieme alle altre testate della casa) sotto la Future Media Italy S.p.A. La rivista, dal numero 127 (marzo 2007), venne pubblicata dalla Sprea Editori S.p.A.\nLa rivista festeggi\u00f2 il 100\u00ba numero nel febbraio 2005. Il numero 196 (agosto-settembre 2012) fu l'ultimo della rivista.\nContenuto e struttura.\nLa struttura del mensile, che si mantenne invariata per anni, si suddivideva in 8 parti fondamentali:\nVersioni.\nAssieme alla rivista normale, \"GMC\" metteva in vendita ogni mese una versione identica della rivista, a prezzo pi\u00f9 basso. L'unica differenza era la copertina e il gioco allegato.\nOgni due mesi usciva uno speciale relativo ad un genere di videogioco: RPG, FPS, RTS e cos\u00ec via."}
{"id": "1086217", "revid": "125625540", "url": "https://it.wikipedia.org/wiki?curid=1086217", "title": "Cadarache", "text": "Il centro di Cadarache \u00e8 il pi\u00f9 grande centro di ricerca e sviluppo in Europa sull'energia nucleare (fissione nucleare e fusione nucleare), nuove tecnologie dell'energia e la biologia vegetale. Si trova in Francia nel territorio comunale di Saint-Paul-l\u00e8s-Durance.\nFu creato nel 1959 e comprende 20 \"installazioni nucleari di base\" (INB), 1 \"installazione di base segreta\" (INBS) e delle \"installazioni classificate per la protezione dell'ambiente\" (ICPE). Esso impiega in media persone, di cui sono dipendenti del CEA; il resto degli effettivi \u00e8 costituito da dipendenti dell'ISTN, di Capenergies, di Orano (ex Areva), di Framatome/Intercontr\u00f4le, di Technicatome, dell'IRSN e di Agence Iter France/Iter Organization. Inoltre, il CEA accoglie circa visitatori all'anno e 700 stagisti universitari e scolari.\nCadarache \u00e8 situato su un sito, che comprende 450 edifici, di (dei quali 900 recintati), alla confluenza dei fiumi Verdon e Durance nel dipartimento delle Bocche del Rodano, a circa a nord-est di Aix-en-Provence, ai confini di tre dipartimenti (Alpi dell'Alta Provenza, Varo e Vaucluse).\nLe attivit\u00e0 del centro del CEA/Cadarache sono repartite attorno a diverse piattaforme di ricerca e sviluppo: sull'energia nucleare (fissione nucleare e fusione nucleare), sulle energie alternative alle energie fossili (biomassa, bioenergia, solare fotovoltaico e termodinamico), sull'eco-fisiologia vegetale e la microbiologia e sulla microelettronica. Il budget del CEA Cadarache \u00e8 nell'ordine di all'anno (esclusa la massa salariale), maggioritariamente spesi in regione Provenza-Alpi-Costa Azzurra."}
{"id": "1086219", "revid": "767487", "url": "https://it.wikipedia.org/wiki?curid=1086219", "title": "Le notti porno nel mondo", "text": "Le notti porno nel mondo \u00e8 un documentario del 1977, diretto da Bruno Mattei (accreditato come Jimmy Matheus) e Joe D'Amato (non accreditato). Il film rientra nella categoria dei Mondo movie ed \u00e8 presentato da Laura Gemser, attrice indonesiana nota all'epoca per la serie di Emanuelle nera. L'anno seguente Mattei e D'Amato girarono un sequel: \"Emanuelle e le porno notti nel mondo n.2\", sempre con Laura Gemser come presentatrice.\nLaura Gemser entra in scena dicendo: \u00abSono Laura Gemser, la tua Emanuelle Nera, che genere di spettacolo cercano i nottambuli dell'era della crisi economica?\u00bb e presenta una serie di spettacoli erotici che dovrebbero essere ambientati in varie parti del mondo, ma in realt\u00e0 il film \u00e8 stato girato interamente a Roma.\nTra le scene pi\u00f9 impressionanti l'evirazione di un adultero e una ragazza giapponese che si infila delle palline nella vagina e poi le lancia ai clienti di un bar.\nProduzione.\nLe parti di finto repertorio erotico furono girate da Bruno Mattei, mentre tutte quelle con Laura Gemser da Joe D'Amato. Il film venne ampiamente tagliato dalla censura e venne rimontato dal solo D'Amato con il titolo \"Le notti porno nel mondo n\u00ba 2\", uscito nel 1978 in una versione presentata da Ajita Wilson. In quello stesso anno D'Amato gir\u00f2 similarmente il documentario \"Follie di notte\" con Amanda Lear. La sequenza di foto di \"Laura Gemser\" che compongono i titoli iniziali del film, furono scattate in \"Thailandia\" durante le riprese di \"Emanuelle nera - Orient Reportage\".\nDistribuzione.\nIl film usc\u00ec in Germania Ovest come \"Emmanuelle - Sinnlichkeit hat tausend Namen\", nel Regno Unito come \"Mondo Erotico\" e negli Stati Uniti come \"Sexy Night Report\"."}
{"id": "1086221", "revid": "110157", "url": "https://it.wikipedia.org/wiki?curid=1086221", "title": "Stronger Than Me", "text": "Stronger Than Me \u00e8 il singolo di debutto della cantante e cantautrice inglese Amy Winehouse, pubblicato nel 2003 dalla Island Records ed estratto dall'album \"Frank\".\nLa canzone.\nIl brano tratta la relazione con un ragazzo che invece di prendersi cura della propria ragazza, assume un ruolo infantile da \"primadonna\". La canzone ha raggiunto il 71\u00ba posto nella Official Singles Chart. Nel CD singolo \u00e8 presente un inedito: \"What it Is\".\nIl video.\nIl video musicale \u00e8 improntato sul testo della canzone. Si apre con la Winehouse in un locale che si arrabbia con il ragazzo perch\u00e9 \u00e8 ubriaco e non si cura di lei. La scena si sposta in auto, dove il ragazzo \u00e8 ancora pi\u00f9 visibilmente alterato. Quando i due scendono lui non si regge in piedi e lei lo lascia per strada, entrando in casa da sola."}
{"id": "1086222", "revid": "118834", "url": "https://it.wikipedia.org/wiki?curid=1086222", "title": "Cybersex", "text": ""}
{"id": "1086236", "revid": "297745", "url": "https://it.wikipedia.org/wiki?curid=1086236", "title": "Consiglieri ducali", "text": ""}
{"id": "1086237", "revid": "949200", "url": "https://it.wikipedia.org/wiki?curid=1086237", "title": "Jeantaud, Linet et Lain\u00e9", "text": "Jeantaud, Linet et Lain\u00e9 \u00e8 un dipinto a olio su tela (38x46\u00a0cm) realizzato nel 1871 dal pittore francese Edgar Degas.\n\u00c8 conservato nel Museo d'Orsay di Parigi.\nIl dipinto ritrae tre uomini seduti all'interno di un caff\u00e8, in un momento di chiaro relax: i tre erano stati commilitoni dell'artista durante l'assedio di Parigi nel 1870."}
{"id": "1086239", "revid": "1632387", "url": "https://it.wikipedia.org/wiki?curid=1086239", "title": "Powerplant", "text": "Powerplant \u00e8 il sesto album della band tedesca Gamma Ray. Fu pubblicato per la prima volta nel 1999 ma ci fu una riedizione nel 2003 nella quale furono aggiunte tre tracce bonus."}
{"id": "1086244", "revid": "123986141", "url": "https://it.wikipedia.org/wiki?curid=1086244", "title": "Ivete Sangalo", "text": "Appartiene al genere Ax\u00e9 e alla M\u00fasica Popular Brasileira, ed occasionalmente \u00e8 stata attrice ed ospite televisiva. Rappresenta una delle cantanti brasiliane di maggior successo, con all'attivo 6 album nel gruppo Banda Eva, pi\u00f9 24 da solista. Oltre che in patria, le sue canzoni sono particolarmente note anche in Portogallo e Capo Verde.\nBiografia.\nGli inizi con la \"Banda Eva\".\nIvete Sangalo ha trascorso l'infanzia nella sua citt\u00e0 natale, Juazeiro, nello Stato di Bahia. La passione per la musica nacque grazie ad alcune esibizioni scolastiche; successivamente inizi\u00f2 la sua carriera cantando nei bar. Dopo aver vinto un Pr\u00eamio Caimmi, l'equivalente dei Grammy Awards nello Stato di Bahia, fu contattata dalla Sony Music, che la scrittur\u00f2.\nNel 1993, la Sony decise di ricomporre il gruppo ax\u00e9 Banda Eva e scelse Sangalo come voce della band. Con il suo volto carismatico, l'album d'esordio balz\u00f2 subito ai primi posti delle classifiche musicali in Brasile. Il primo album della Sangalo registrato dal vivo con la Banda Eva, \"Banda Eva Ao Vivo\", fu l'album di maggior successo della band, con oltre un milione di copie vendute.\nLa carriera da solista.\nNel 1997, Sangalo scelse di avviare una carriera da solista, e nel 1999 pubblic\u00f2 il suo primo album in tal senso, intitolato semplicemente \"Ivete Sangalo\", che ricevette riconoscimenti quali il disco d'oro e il disco di platino. L'anno successivo (il 2000) lanci\u00f2 il secondo album, \"Beat Beleza\", anch'esso premiato con il disco di platino.\nIl 2001 vide l'uscita del terzo album della Sangalo, \"Festa\", contenente l'omonima canzone, poi estratta come singolo e trasmessa sia in radio, sia in televisione attraverso un videoclip. Il singolo fece da traino al successo dell'album, che premi\u00f2 nuovamente la cantante con il disco di platino. Inoltre, \"Festa\" divenne la canzone dell'anno 2001 in Brasile.\nNel 2002, il quarto album \"Se Eu N\u00e3o te Amasse Tanto Assim\" (in italiano \"Se io non vi amassi cos\u00ec tanto\"), \u00e8 una sorta di ringraziamento ai fan per le prime posizioni conquistate con \"Festa\". L'album, in cui \u00e8 presente anche un duetto con il cantante statunitense Brian McKnight, non ricevette lo stesso gradimento dell'album precedente, pur piazzandosi nella hit parade. In seguito, nel 2003, Sangalo pubblic\u00f2 il quinto album, \"Clube Carnavalesco Inocentes Em Progresso\". Sebbene sia stato premiato con il disco d'oro, quest'album rappresenta per il momento il meno venduto della carriera da solista della Sangalo.\nAl contrario, il sesto album, lanciato nel 2004, \u00e8 stato il migliore in assoluto per la cantante brasiliana. \"MTV Ao Vivo\", che fa parte della serie delle esibizioni trasmesse dalla MTV, \u00e8 un album registrato dal vivo ed \u00e8 una selezione di brani cantati dalla Sangalo, la maggior parte dei quali inediti fino ad allora, assieme ad alcune canzoni quando era ancora unita alla Banda Eva. Grazie soprattutto al brano \"Sorte Grande\", poi rinominato dal pubblico \"Poeira\" e cantato specialmente negli stadi, \"MTV Ao Vivo\" ottenne un grande volume di vendite, fu premiato con il disco di diamante e divenne il secondo album pi\u00f9 venduto in Brasile nel 2004 Il brano fu inoltre incluso nella colonna sonora del videogioco Fifa 2005. Il DVD, che include il concerto tenutosi allo stadio \"Fonte Nova\", ricevette tre dischi di diamante, vendette oltre 600.000 copie, diventando cos\u00ec il DVD musicale pi\u00f9 venduto in Brasile di tutti i tempi ed il pi\u00f9 venduto al mondo nel secondo semestre del 2005.\nIl settimo album di Ivete Sangalo, \"As Supernovas\", pubblicato nel 2005, ottenne tre dischi di platino in brevissimo tempo. L'album, che presenta musicalit\u00e0 leggermente pi\u00f9 lente rispetto agli altri, presenta alcuni brani in stile anni settanta, con una forte influenza del cantante brasiliano Ed Motta, ed include anche il brano \"Soy Loco por ti America\" di Gilberto Gil. L'omonima canzone di quest'album venne utilizzata come sigla della telenovela \"Am\u00e9rica\" (trasmessa da Rede Globo), diventando in questo modo abbastanza nota al grande pubblico. Altri brani contenuti in \"As Supernovas\", come \"Como Tu\" (in coppia con Margareth Menezes), \"Abalou\" e \"Quando a Chuva Passar\" hanno ottenuto piazzamenti degni di nota nelle classifiche musicali brasiliane; quest'ultimo brano, in particolare, \u00e8 stato addirittura nominato per i Latin Grammy Awards.\nIl 16 dicembre 2006 Ivete Sangalo si \u00e8 esibita nello stadio pi\u00f9 grande del mondo, il Maracan\u00e3, il cui spettacolo \u00e8 stato registrato nel DVD \"As Supernovas Show\". In questo modo, Sangalo \u00e8 divenuta la seconda cantante brasiliana ad aver organizzato un concerto al Maracan\u00e3 stadium, dopo il duo Sandy &amp; Junior nel 2002.\nIl 4 settembre 2010 Ivete Sangalo ha registrato al Madison Square Garden di New York il suo DVD \"Multishow ao vivo - Ivete Sangalo no Madison Square Garden\".\nNel 2013 canta con Laura Pausini \"Le Cose che vivi\" in occasione dell'uscita della raccolta per i 20 anni di carriera della cantante italiana."}
{"id": "1086250", "revid": "15756", "url": "https://it.wikipedia.org/wiki?curid=1086250", "title": "Palazzo delle Tuileries", "text": "Il Palazzo delle Tuileries (, //) era un antico palazzo reale posto a Parigi in Francia, sulla riva destra della Senna, fino al 1871, quando venne distrutto da un incendio e in seguito demolito.\nCostruito nel XVI secolo e ampliato nel tempo sino a riunirsi al Palazzo del Louvre nel 1857, le Tuileries avevano un'immensa facciata (lunga 266 metri per il Palazzo scomparso, e circa 328 metri se contiamo i padiglioni di Flore e Marsan che sono sopravvissuti) ed \u00e8 stato il punto focale del grande asse storico di Parigi (prospettiva in fila dell\"avenue des Champs-\u00c9lys\u00e9es\", \"Place de la Concorde\" e del giardino delle Tuileries).\nIl Palazzo fu residenza a Parigi per tutti i sovrani di Francia da Enrico IV a Luigi Filippo, passando poi anche per Napoleone I e Napoleone III. Fu anche sede del governo della prima repubblica francese e del Consolato. Il suo ruolo come sede ufficiale del potere in Francia venne interrotta solo dalla sua distruzione da incendio doloso il 23 maggio 1871, appiccato dai comunardi Jules-Henri-Marius Bergeret, Victor B\u00e9not ed \u00c9tienne Boudin. Le rovine del Palazzo delle Tuileries furono demolite nel 1883 e da allora i Presidenti della Terza Repubblica si installarono al Palazzo dell'Eliseo.\nStoria.\nIl sito del palazzo.\nNel XIII secolo, il luogo ove poi sorger\u00e0 il palazzo delle Tuileries era occupato da una serie di lotti liberi di terreno e da fornaci per la cottura delle tegole (in francese \"tuiles\") che occupavano l'area, da cui poi il futuro nome del palazzo. Nel XIV secolo, il prevosto di Parigi, Pierre des Essarts, vi possedeva qui una propria abitazione assieme a quaranta acri di terreno coltivabile. Il sito era posto al di fuori delle mura di Carlo V costruite tra il 1356 e il 1383, dalle quali era separato da un fossato le cui acque erano alimentate dal corso della Senna.\nNel 1500, Nicolas de Neufville de Villeroy, segretario delle finanze del re, vi fece costruire un proprio \"H\u00f4tel particulier\".\nLa prima costruzione del palazzo.\nDopo la conquista di Milano avvenuta il 23 ottobre del 1515, Francesco I re di Francia si diede ai piaceri e ai divertimenti pi\u00f9 svariati trasformando il castello de la Tournelle in un suo personale gineceo; tale contesto provoc\u00f2 il disappunto della madre Luisa di Savoia che decise di trasferire la sua sede a Parigi per stare quanto pi\u00f9 lontana dal figlio. La regina madre, nella capitale, aveva fatto erigere, con i denari accumulati durante la reggenza, un sontuoso palazzo sulle rive della Senna, il quale fu l'ubicazione originaria del palazzo delle Tuileries, che fu in seguito abbellito e reso opulento dal figlio.\nSuccessivamente dopo la morte accidentale di Enrico II di Francia nel 1559, la sua vedova Caterina de' Medici (1519-1589) progett\u00f2 la costruzione di un nuovo palazzo. Ella cominci\u00f2 la costruzione del palazzo delle Tuileries nel 1564 sul sito, sotto la guida dell'architetto Philibert de l'Orme. Il palazzo era costituito da una serie di lunghi edifici dalle volte molto alte che includevano due cortili di dimensioni diverse. I giardini delle Tuileries vennero creati, su ordine di Caterina, dal fiorentino Bernardo Carnesecchi nel 1564 (furono poi ristrutturati da Mollet nel 1609 e successivamente da Andr\u00e9 Le N\u00f4tre nel 1664, la cui impronta \u00e8 ancora individuabile nonostante le successive trasformazioni).\nDurante il regno di Enrico IV (1589\u20131610), la struttura venne espansa a sud cos\u00ec da potersi riunire con il lato verso il fiume, la \"Grande Galerie\", che correva lungo tutta l'ala est del vecchio palazzo del Louvre.\nLuigi XIV.\nL'edificio venne notevolmente ingrandito nel XVII secolo cos\u00ec che l'angolo di sud-est si unisse al Louvre.\nLuigi XIV risiedette al palazzo delle Tuileries mentre Versailles era in costruzione. Il palazzo venne completante trasformato con la costruzione delle facciate laterali e il padiglione centrale, rimpiazzando il grande scalone centrale con un vestibolo a colonne al piano terra e con la costruzione della Salle des Cents Suisses (Sala delle cento guardie svizzere), aggiungendovi poi a completamento una cupola rettangolare. Venne creato inoltre un nuovo enorme scalone di rappresentanza verso l'entrata dell'ala nord del palazzo. Gli appartamenti del re si trovavano al piano terra, proprio davanti al Louvre, mentre quelli della regina erano posti al piano superiore, rivolti verso il giardino.\nIl 7 febbraio 1662 avvenne l'inaugurazione della \"Salle (Th\u00e9\u00e2tre) des Machines\" da 7000 posti con la prima assoluta di \"Ercole amante\" di Francesco Cavalli. Nello stesso anno si \u00e8 tenuto lo spettacolo Grand Carrousel, con oltre 10000 spettatori, in onore del primogenito Luigi.\nL'architetto dei giardini del re, Andr\u00e9 Le N\u00f4tre, sistem\u00f2 il terreno per le Tuileries nel 1664, ma quando il re and\u00f2 via, l'edificio fu abbandonato; si us\u00f2 solamente come teatro, e i suoi giardini vennero aperti al pubblico e divennero un luogo classico per il passeggio dei parigini.\nLuigi XV.\nIl giovane Luigi XV si spost\u00f2 con la sua corte da Versailles al Palazzo delle Tuileries dal 1\u00ba gennaio 1716, quattro mesi dopo essere asceso al trono di Francia. Torn\u00f2 a Versailles il 15 giugno 1722, tre mesi prima della sua incoronazione. Entrambi gli spostamenti vennero decisi dal reggente, il duca d'Orl\u00e9ans. Il re risiedette inoltre alle Tuileries per brevi periodi negli anni '40 del Settecento.\nLuigi XVI.\nDurante la Rivoluzione francese, Luigi XVI e la sua famiglia furono costretti a ritornare da Versailles alle Tuileries sotto sorveglianza dei rivoluzionari a partire dal 6 ottobre 1789. Per i successivi due anni, il palazzo fu la residenza dell'intera famiglia reale francese. Il 9 novembre 1789 l'Assemblea Nazionale Costituente (ex Stati Generali) si spost\u00f2 di sede dalla sala della pallacorda di Versailles alle Tuileries, dopo lo spostamento del supremo tribunale di Parigi.\nIl 9 novembre 1789, l'Assemblea nazionale costituente, gli ex Stati generali del 1789, si trasfer\u00ec da Versailles alle Tuileries, a seguito del trasferimento del re a Parigi. La \"Salle du Man\u00e8ge\", sede dell'accademia equestre reale, era allora la pi\u00f9 grande sala coperta di Parigi e serv\u00ec come luogo di riunione per l'Assemblea costituente, per l'Assemblea legislativa, per la Convenzione nazionale e per il Consiglio dei Cinquecento durante il Direttorio, prima che quest'ultimo si trasferisse al \"Palais Bourbon\" nel 1798.\nMentre si trovavano nel palazzo, i membri della famiglia reale tentarono di fuggire la sera del 20 giugno 1791, ma vennero catturati a Varennes e riportati alle Tuileries. Il palazzo venne poi assaltato il 10 agosto 1792 dalla folla parigina in rivolta che massacr\u00f2 la Guardia reale; la famiglia reale fugg\u00ec attraverso i giardini e si rifugi\u00f2 assieme ai componenti dell'Assemblea legislativa.\nNapoleone.\nQuando Napoleone Bonaparte sal\u00ec al potere come Primo console fece delle Tuileries la sua residenza e quindi, successivamente, la residenza imperiale. Nel 1808 cominci\u00f2 la costruzione di una nuova ala che colleg\u00f2 il palazzo con il Louvre creando cos\u00ec un grande cortile.\nA seguito della scelta come residenza ufficiale di Napoleone, il palazzo venne ridecorato in stile neoclassico (stile impero) da Charles Percier e Pierre Fran\u00e7ois L\u00e9onard Fontaine oltre che da alcuni dei pi\u00f9 noti architetti e mobilieri dell'epoca, tra i quali l'ebanista Georges Jacob. A Pierre Paul Prud'hon venne commissionata la ristrutturazione dell'appartamento della imperatrice Maria Luisa d'Asburgo-Lorena. Per la stanza nuziale dell'imperatrice disegn\u00f2 i mobili e la decorazione degli interni in una rivisitazione dello stile greco antico.\nNel 1809, Jacob-Desmalter, principale fornitore di arredamenti dell'imperatore, cominci\u00f2 a lavorare a una stanza da letto per l'imperatrice Giuseppina Beauharnais nel palazzo delle Tuileries (che venne infine usata dall'imperatrice Maria Luisa). Questo monumentale mobilio disegnato dall'architetto era impreziosito da numerosi intarsi in bronzo; il pannello centrale, in bronzo dorato, rappresentava la \"Nascita della regina della terra alla quale Cupido e le dee fanno delle offerte\" dello scultore Pierre-Philippe Thomire, su di un bassorilievo di Antoine-Denis Chaudet. Jacob-Desmalter complet\u00f2 il grande lavoro nel 1812 con due piccoli mobili, nello stesso stile, usando del legname non esotico.\nLa Restaurazione.\nIl palazzo delle Tuileries serv\u00ec come residenza reale anche dopo la restaurazione della monarchia borbonica. Nel corso della Rivoluzione di luglio del 1830, il palazzo venne attaccato e saccheggiato per la terza volta nella sua storia dai parigini in rivolta.\nLuigi Filippo vi stabil\u00ec la propria residenza il 21 settembre 1831, trasferendosi su impulso dell'allora presidente del consiglio dei ministri francese Casimir Perier dall'antico \"Palais-Royal\", sempre a Parigi. La regina Maria Amalia lo trov\u00f2 triste e lo paragon\u00f2 nelle sue lettere a una \"casba\". Per pi\u00f9 di un anno dall'insediamento del sovrano, vennero eseguiti una serie di importanti lavori di riqualificazione del palazzo che costarono in tutto pi\u00f9 di 5.000.000 di franchi dell'epoca che diedero al palazzo un aspetto ancora pi\u00f9 grandioso, in particolare dopo la costruzione, da parte degli architetti Percier e Fontaine, di una grande scalinata nel Pavilion de l'Horloge. Il re fece anche scavare un fossato nel giardino delle Tuileries, consentendo cos\u00ec di ricavare un giardino privato, recintato da cancelli, lungo la facciata occidentale del palazzo, separandolo dal resto del parco che rimase a uso pubblico dei parigini. Luigi Filippo dovette per\u00f2 rinunciare, per mancanza di denaro, al progetto di riunire il Louvre e le Tuileries sul lato nord, idea presentatagli nel 1833 ma attuato poi solo sotto Napoleone III.\nLuigi Filippo e la sua famiglia, ad ogni modo, vi rimasero sino al 1848, quando il palazzo fu nuovamente attaccato, il 24 febbraio. Le guardie svizzere a custodia del palazzo, a conoscenza di quanto accaduto ai loro predecessori nel 1792, abbandonarono il palazzo.\nIl secondo impero francese.\nIl palazzo venne utilizzato ancora una volta come residenza imperiale dopo il colpo di Stato del 1852; quando il presidente Luigi Napoleone Bonaparte divenne l'imperatore Napoleone III, si spost\u00f2 dal Palazzo dell'Eliseo a quello delle Tuileries. Durante il secondo Impero, il palazzo venne profondamente modificato nelle decorazioni e nell'arredamento dopo i danni subiti a seguito della rivoluzione del 1848. Alcune sale dell'appartamento di Stato, pregevolmente ridecorate, vennero impiegate per i ricevimenti di stato e in particolare quello della regina Vittoria d'Inghilterra del 1855. Sotto il secondo Impero venne completata l'ala nord del Louvre lungo Rue de Rivoli, che collegava le Tuileries con il resto del palazzo del Louvre. Si completava cos\u00ec il progetto realizzato tre secoli prima.\nLa linea dei tetti del palazzo, e particolarmente quella della cupola centrale, venne adottata in molte costruzioni in Inghilterra e negli Stati Uniti nella costruzione di alberghi, edifici commerciali e privati.\nL'utilizzo del palazzo sotto Napoleone III.\nNapoleone III, dopo essere asceso al trono, decise di installarsi al palazzo delle Tuileries. I suoi appartamenti erano posti al piano terreno dell'ala sud del palazzo ed erano composti da \"sale in stile primo impero\". L'imperatrice Eugenia aveva il proprio appartamento al primo piano, collegato a quello dell'imperatore da una scala a scomparsa, in pieno contrasto invece con Versailles dove gli appartamenti del sovrano e della sovrana si trovavano sul medesimo piano e quello del re era il maggiore dei due.\nLe stanze di rappresentanza del palazzo sotto Napoleone III - poste sul lato del Carrousel a est - vennero utilizzate in diverse occasioni formali. Napoleone III aveva dato disposizione per le cene pi\u00f9 informali che si utilizzasse il Salone d'Apollo, posto vicino alla Sala dei Marescialli (presso il padiglione centrale) e presso la Sala del Primo Console o Salone Bianco. Passata la sala del trono, si sarebbe raggiunto il Salone Luigi XIV dove di solito si svolgevano le cene importanti. Per gli eventi pi\u00f9 prestigiosi, ad ogni modo, l'imperatore diede disposizione di utilizzare la pi\u00f9 grande Galleria di Diana, posta a sud. Nel caso di un ballo di stato, invece, la Galleria sarebbe stata utilizzata per il rinfresco, mentre si sarebbe usato il padiglione centrale come sala da ballo.\nL'ala nord del palazzo, che conteneva la cappella, la Galleria della Pace e la Sala degli Spettacoli vennero meno utilizzate da Napoleone III rispetto ai suoi predecessori. Il teatro, nello specifico, vide un grande rappresentazione trionfale con una cantata di Auber che venne messa in opera la sera del giorno in cui si tenne il matrimonio civile tra Napoleone ed Eugenia, il 29 luglio 1853. L'ultima occasione formale in cui le sale di quest'ala vennero utilizzate fu il 10 giugno 1867 quando qui si tenne una festa con concerto in occasioen dell'Esposizione Universale. Durante la guerra franco-prussiana il teatro venne utilizzato come ospedale.\nIl padiglione pi\u00f9 a sud, detto \"Pavillon de Flore\", era il retro del palazzo, con diversi corridoi di servizio e la possibilit\u00e0 di legarsi direttamente alle cucine che erano poste sotto l'attuale \"Rue de Rivoli\".\nL'incendio e la demolizione.\nDopo il crollo del secondo impero francese, quando a Parigi si install\u00f2 il governo della Comune, le Tuileries divennero un teatro di festival e concerti: al \"Salon des Mar\u00e9chaux\" si svolgevano cos\u00ec i \"Concerti dei comunardi\" a cui prese parte anche l'attrice Marie L\u00e9onide Charvin. Il 10 maggio 1871, venne organizzata una serata di beneficenza a favore dei feriti della Guardia Nazionale. Il 18 dello stesso mese si svolsero tre concerti consecutivi, attirando una folla enorme al palazzo.\nIl 23 maggio 1871, durante la repressione della Comune, dodici uomini agli ordini dell'estremista Dardelle diedero fuoco al palazzo alle sette di sera, sfruttando la complicit\u00e0 di B\u00e9not, garzone di un macellaio che, con Bergeret e Boudin, riuscirono ad attraversare tutti gli appartamenti del palazzo spruzzando le pareti e i pavimenti con secchi pieni d'olio. Il fuoco venne appiccato da B\u00e9not e verso le 23:00, un'enorme esplosione colp\u00ec il padiglione centrale (alla base del quale erano stati posti barili di polvere da sparo e altro materiale infiammabile), facendo crollare la cupola in una pioggia di fiamme. L'incendio arse per 48 ore e bruci\u00f2 completamente l'edificio. Soltanto il 25 maggio i pompieri e il 26\u00ba battaglione riuscirono a domare il fuoco; solo il museo fu miracolosamente risparmiato dalle fiamme, anche per interessamento diretto di Henry Barbet de Jouy e di Martian Bernardy de Sigoyer che ordinarono di fare il possibile per evitare che il fuoco si propagasse oltre verso altri edifici. La potenza del fuoco che si svilupp\u00f2, sciolse completamente i bronzi presenti e ridusse in polvere il marmo. Bergeret e i suoi uomini, dopo aver ordinato un pasto freddo, cenarono sulla terrazza del Louvre, contemplando il fuoco.\nLe rovine delle Tuileries rimasero sul luogo per molti anni. Nonostante i tetti e gli interni del palazzo fossero stati distrutti dall'incendio, lo scheletro rimase in piedi e sarebbe stato quindi possibile operare una ricostruzione dell'edificio. Altri monumenti di Parigi bruciati dai comunardi, come l'H\u00f4tel de Ville, vennero ricostruiti dopo il 1870. Dopo molte esitazioni, il governo della terza repubblica decise di non restaurare il Palazzo delle Tuileries in quanto simbolo degli antichi regimi monarchico e imperiale.\nD'altra parte la porzione del Louvre che fu bruciata dall'incendio venne ricostruita nel suo stile originale dal governo francese.\nNel 1882 l'Assemblea nazionale francese vot\u00f2 per la demolizione delle rovine che vennero vendute a un imprenditore privato per la somma di 33.300 franchi d'oro (approssimativamente 130.000 euro del 2005), nonostante le proteste del barone Haussmann, di Hector-Martin Lefuel, di Eug\u00e8ne Viollet-le-Duc, di L\u00e9once Reynaud e altri membri di circoli artistici parigini che dichiararono che l'operato del governo era un crimine contro l'arte e la storia di Francia. Il progetto di ricostruzione, ad ogni modo, si aren\u00f2 principalmente per la morte di Viollet-le-Duc (il 17 settembre 1879), di Reynaud (il 14 febbraio 1880) e infine di Lefuel (il 26 dicembre 1880). Il nuovo architetto responsabile del sito, Charles Garnier, era stato uno degli oppositori al restauro e in una sua relazione stesa il 30 maggio 1881, accenn\u00f2 alle difficolt\u00e0 nel ricostruire il palazzo: ruderi troppo a lungo esposti alle intemperie per essere conservati, poca profondit\u00e0 delle ali, necessit\u00e0 di realizzare cantine contro l'umidit\u00e0, proponendo invece la costruzione di un nuovo edificio sul sito. Spronato da questa relazione il nuovo ministro scelto dal governo Gambetta, Antonin Proust, var\u00f2 una legge per la demolizione del palazzo.\nLa demolizione cominci\u00f2 nel febbraio del 1883 e venne completata il 30 settembre dello stesso anno. Pietre e marmi del palazzo vennero venduti ai privati come ricordo: Achille Picart, riusc\u00ec a costruirvi un castello in Corsica, presso Ajaccio, il Castello de la Punta. La base del padiglione centrale si trova oggi nella piazza Georges Cain di Parigi, mentre parti del cortile centrale si trovano nei giardini del Trocad\u00e9ro. Altri pezzi del palazzo si trovano al Louvre, al Museo delle Arti Decorative. Ad oggi, dell'antico palazzo, rimangono unicamente il \"Pavillon de Flore\" e il \"Pavillon de Marsan\" oltre a due gallerie che si estendono sino alle biglietterie del Louvre.\nProposte di ricostruzione.\nSin dal 2003, il Comitato per la Ricostruzione delle Tuileries (in francese \"Comit\u00e9 national pour la reconstruction des Tuileries\") nacque col proposito di ricostruire il Palazzo delle Tuileries sul modello di altre imprese simili compiute in Europa come per il \"Berliner Stadtschloss\" di Berlino o il Castello di Herrenhausen ad Hannover. Sin dalla demolizione del complesso nel 1883, infatti, la famosa prospettiva degli Champs-\u00c9lys\u00e9es, che terminava con la maestosa facciata del palazzo delle Tuileries, terminava invece con l'Arco di Trionfo del Carrousel, un tempo centrato sull'ingresso alle Tuileries ma posto invece oggi in un enorme spazio vuoto. Il Louvre, con la sua piramide da un lato e l\"Axe historique\" di \"Place de la Concorde-Champs-\u00c9lys\u00e9es\"-Arco di Trionfo sull'altro, non sono allineati sul medesimo asse architettonico.\nIl Palazzo delle Tuileries, che era collocato nel punto di giunzione di questi due assi divergenti tra loro, era stato concepito proprio per dissuadere la vista da questa incongruenza e per questo i sostenitori del progetto, con l'appoggio di architetti, hanno cercato di promuovere la ricostruzione del palazzo per riarmonizzare l'area. Cos\u00ec facendo, inoltre, i giardini delle Tuileries riacquisirebbero il loro scopo originario, ovvero essere giardini di un palazzo.\nIl Louvre ha dato informalmente il proprio appoggio al progetto data la ricerca continua di nuovi spazi espositivi e nell'impossibilit\u00e0 di espandere la struttura nella quale si trova collocato il museo. I progetti di ricostruzione portati all'attenzione dei media, inoltre, hanno proposto di ricostruire gli appartamenti di stato come dovevano apparire nel 1871, ovvero all'epoca del secondo impero francese, servendosi del materiale fotografico e dei rilievi architettonici conservati presso gli \"Archives Nationales\". L'utilizzo di mobilio non solo d'epoca ma originale del palazzo, sarebbe inoltre possibile dal momento che buona parte dei mobili presenti all'interno dell'area si salvarono dall'incendio in quanto trasferiti altrove nel 1870 in vista della guerra franco-prussiana e di possibili razzie. Tali oggetti (mobili, oggetti, dipinti), si trovano inoltre oggi stoccati in magazzino e non sono visibili al pubblico per la mancanza di spazio nel Louvre.\nNel 2006 venne stimato per la prima volta un progetto di ricostruzione del complesso per un costo di 300.000.000 di euro. Il piano per finanziare il progetto \u00e8 stato pensato con una sottoscrizione pubblica e il lavoro affidato a una fondazione privata, quindi senza che il governo francese dovesse sborsare denaro per l'impresa. All'epoca della presentazione del progetto, il presidente francese Jacques Chirac chiese un dibattito pubblico in materia. Sulla questione della ricostruzione del palazzo si era gi\u00e0 espresso anche l'ex presidente Charles de Gaulle che si era detto entusiasta del progetto per riportare \"un gioiello nel centro di Parigi.\"\nNel 2008, Michel Cl\u00e9ment, direttore del dipartimento d'architettura e monumenti dello stato francese disse: \"Dal nostro punto di vista, la ricostruzione del palazzo delle Tuileries non \u00e8 una priorit\u00e0. Inoltre non fa parte della cultura francese far risorgere monumenti \"ex nihilo\", ma piuttosto quello di conservare i resti che sono sopravvissuti.\"\nI giardini delle Tuileries.\nQuando il grande spazio vuoto fra l'ala nord e quella sud del Louvre, a noi cos\u00ec familiare, si realizz\u00f2 nel 1883 con la demolizione di cui si \u00e8 detto, per la prima volta il cortile del Louvre si affacci\u00f2 sui giardini delle Tuileries. I giardini, \"Jardin des Tuileries\" in francese, vennero circondati dal palazzo del Louvre a est, dalla Senna a sud, dalla Place de la Concorde a ovest e da Rue de Rivoli a nord. Ancora a nord, per Rue de la Paix si raggiunge Place Vend\u00f4me.\nI giardini delle Tuileries ricoprono oggi una superficie di 25 ettari, furono, come detto, inizialmente creati su ordine di Caterina dei Medici dal fiorentino Bernardo Carnesecchi nel 1564, ristrutturati da Mollet nel 1609 e dall'architetto Andr\u00e9 Le N\u00f4tre nel 1664. Nonostante successive trasformazioni conservano l'impronta data loro da Andr\u00e9 Le Notre. La loro pianta spaziosa si riflette sulle due vasche poste sull'asse centrale ai due estremi fino all'Arc du Carrousel.\nLa Galleria nazionale del Jeu de Paume \u00e8 un museo d'arte contemporanea ubicato nell'angolo nord-ovest dei giardini su Place de la Concorde. Simmetricamente disposto verso l'angolo di sud-ovest vi \u00e8 l'Orangerie, dove re Luigi XVI aveva fatto attrezzare una serra idonea a ospitare alberi d'aranci. Dopo un lungo restauro, nel 2005 l'Orangerie \u00e8 tornata alla sua funzione museale e raccoglie famose opere di Impressionisti (Renoir, Manet, C\u00e9zanne, Rousseau e, specialmente, le notissime \"ninfee\" di Monet, disposte a 360\u00b0 in due saloni ovali perfettamente idonei allo scopo). Dopo il Mus\u00e9e d'Orsay ma prima del Marmottan, l'Orangerie \u00e8 quindi il terzo polo museale dedicato all'Impressionismo in Francia."}
{"id": "1086253", "revid": "15756", "url": "https://it.wikipedia.org/wiki?curid=1086253", "title": "Casalotti", "text": "Casalotti \u00e8 la quarantottesima zona di Roma nell'Agro Romano, indicata con Z. XLVIII.\nIl toponimo indica anche una frazione di Roma Capitale (zona \"O\" 12).\nLa zona prende il nome dalla via principale, \"via di Casalotti\", nome dovuto probabilmente ai numerosi casali che erano presenti nel territorio, oppure, secondo il dizionario toponomastico romano, al nome di una osteria.\nGeografia fisica.\nTerritorio.\nSi trova nell'area nord-ovest di Roma, a ridosso ed esternamente al Grande Raccordo Anulare, sul lato nord di via Aurelia.\nCircondato da colline verdeggianti, il centro della frazione di Casalotti (piazza Ormea e chiesa di S. Rita da Cascia) \u00e8 situato a un'altitudine di circa 110 m s.l.m.\nLa zona confina:\nClima.\nIl clima della zona risulta sensibilmente pi\u00f9 rigido di quello della citt\u00e0 di Roma, sia per l'altitudine maggiore a cui \u00e8 posta, sia per la dispersione della cosiddetta \"isola di calore\" che interessa le zone centrali della citt\u00e0 a causa delle distese di verde che lo circondano.\nLe temperature minime sono mediamente di 2 gradi pi\u00f9 basse (talvolta anche minori), mentre le massime sono circa le stesse, tranne che in estate; nei mesi estivi infatti le temperature difficilmente superano i 35\u00b0 grazie all\u2019effetto della brezza di mare, pi\u00f9 marcato che nel resto della citt\u00e0. Anche le rare precipitazioni nevose sono sensibilmente pi\u00f9 marcate.\nStoria.\nLa zona ad ovest del Vaticano \u00e8 stata per molti secoli un'area prettamente rurale, sin dai tempi dell'Impero romano. A supporto della tesi vi sono ritrovamenti archeologici di una necropoli lungo la via di Boccea ed altre presenze nelle aree circostanti.\nL'assenza di opere monumentali come in altre zone del suburbio dell'Urbe (ad esempio la via Appia) ha fatto s\u00ec che la zona fosse poco interessata dalle ricerche archeologiche e le notizie raccolte sono principalmente relative al percorso della Via Cornelia, un'antica strada consolare oggi scomparsa ma che doveva seguire a grandi linee l'attuale percorso della Via di Boccea. Lungo questo percorso era segnalato al IX miglio il Santuario di Santa Rufina e Seconda e la chiesa eretta sul luogo del martirio dei santi Mario, Marta, Audifax e Abacuc. Questi sono stati per molti secoli gli unici riferimenti presenti nelle carte geografiche relative alla zona.\nAlla carenza documentaria sopperiscono in parte i rinvenimenti occasionali avvenuti per lo sviluppo edilizio della zona nel XX secolo. Gli studiosi ipotizzano il sorgere tra il VI e il III secolo a.C., di piccole fattorie e villaggi, riorganizzati gi\u00e0 in epoca tardo-repubblicana e che si conservano anche nel periodo imperiale, con una produzione agricola destinata principalmente al mercato dell'Urbe. Questa fase sembra proseguire gradualmente fino al V secolo d.C., dopodich\u00e9 si evidenziano accorpamenti di fondi e abbandono di interi abitati.\nNegli anni 30 del XX secolo venne rinvenuto sulla via di Casalotti un mosaico a soggetto marino raffigurante dei Tritoni e delle Nereidi facente parte di un ambiente termale, un deposito di dolia e delle strutture murarie, una necropoli e una cisterna che facevano pensare ad un abitato stabile. Il sito attuale, frutto di successivi scavi archeologici, presenta una villa romana abitata in varie epoche, con una prima fase di epoca repubblicana su cui si appoggi\u00f2 l\u2019attuale villa dell'et\u00e0 imperiale.\nTutta la zona fu abbandonata a seguito della fine dell'Impero Romano e per molti secoli ha fatto parte del vasto Agro Romano, con coltivazioni sparse e costruzioni rurali. Nuove rilevanze archeologiche sono venute alla luce a partire dal 1994, quando vennero eseguiti degli scavi preventivi in vista dell'edificazione di un nuovo complesso residenziale. Sono state rinvenute cisterne, delle strutture abitate e delle sepolture che testimoniano ulteriormente la presenza stanziale nei primi secoli dopo Cristo.\nNel maggio del 1944, il piccolo abitato di Casalotti venne distrutto dai bombardamenti alleati insieme alla vicina Grottarossa, durante l'avanzata degli stessi Alleati per cacciare i contingenti tedeschi ivi dislocati.\nIl vero e proprio sviluppo edilizio risale agli anni sessanta e settanta del XX secolo, quando numerose imprese edili private iniziarono a costruire la parte pi\u00f9 antica, ovvero la piazza Ormea e tutta l'area vicino alla via di Boccea. Tuttora la zona \u00e8 ancora in fase di espansione, soprattutto verso Selva Candida e verso Casal Selce. Con gli anni duemila nella zona, che per decenni ha sofferto grossi problemi di traffico, sono stati eseguiti interventi che hanno riqualificato l'area e parzialmente decongestionato il flusso veicolare. Proprio in seguito all'avvio di questi lavori sono stati rinvenuti dei tratti di strada romana, che gli studiosi identificano con l'antica Via Cornelia, ed una necropoli etrusca.\nCasalotti ha costituito per molti anni il \"buen retiro\" di costruttori e commercianti e resta senza dubbio fra le periferie pi\u00f9 ricche di Roma, anche se ha subito negli ultimi anni un processo di trasformazione dal punto di vista urbanistico e sociale: negli ultimi anni \u00e8 aumentato il numero di giovani. Pur essendo una zona molto periferica della citt\u00e0, i residenti hanno mediamente condizioni economiche decisamente maggiori rispetto al resto di Roma, come denotano anche i numerosi negozi presenti nell'area.\nMonumenti e luoghi d'interesse.\nArchitetture religiose.\nTutte le chiese cattoliche di Casalotti fanno parte della diocesi suburbicaria di Porto Santa Rufina.\nGeografia antropica.\nUrbanistica.\nNel territorio di Casalotti si estendono le zone urbanistiche 18E Casalotti di Boccea, 18F Boccea e 19G Castelluccia e le aree urbane di Selva Candida e Selva Nera (PdZ B16).\nSuddivisioni storiche.\nDel territorio di Casalotti fanno parte le frazioni di Pantan Monastero e Monte dell'Ara-Valle Santa.\nOdonimia.\nLe strade di Casalotti sono, per la maggior parte, dedicate ai comuni piemontesi.\nSociet\u00e0 sportive.\nAtletica leggera.\nDal 1993 \u00e8 attiva in zona Casalotti la societ\u00e0 Podistica Casalotti la quale, ogni anno, nella prima domenica di giugno, in collaborazione con il Comitato di Quartiere, organizza la Maratonina del Ferro di Cavallo, corsa podistica amatoriale di circa 12 chilometri.\nCalcio.\nLa societ\u00e0 sportiva pi\u00f9 importante in ambito calcistico \u00e8 l'A.S.D. Casalotti (nata nel 2005 e promossa in Promozione Laziale per la stagione 2008/09) che, dopo il fallimento della A.S. Casalotti (arrivata fino in C2), \u00e8 la sua diretta continuatrice ed anche la squadra pi\u00f9 rappresentativa di Casalotti.\nNel 2010, per volont\u00e0 di alcuni ragazzi della borgata, nasce l'A.S.D. Atletico Casalotti, con la funzione di riunire ragazzi della zona e ritornare a giocare a calcio divertendosi. Milita nel girone D della seconda categoria laziale.\nNella Parrocchia Ss. Rufina e Seconda (Chiesa di Santa Gemma), ha sede l'A.S.D Santa Gemma."}
{"id": "1086257", "revid": "384895", "url": "https://it.wikipedia.org/wiki?curid=1086257", "title": "Ordine dello Spirito Santo", "text": "L'Ordre du Saint-Esprit (Ordine dello Spirito Santo) fu nei due secoli e mezzo della sua esistenza, il pi\u00f9 prestigioso ordine cavalleresco della monarchia francese, e uno dei pi\u00f9 importanti d'Europa.\nStoria dell'Ordine.\nIl 31 dicembre 1578, in piena guerra di religione, Enrico III fond\u00f2 l\"'Ordre du Saint-Esprit\", il cui scopo era di proteggere il Re di Francia, in quanto persona sacra. \nIl monarca scelse il nome di \"Spirito Santo\" per quest'Ordine, in riferimento alla sua propria nascita, alla sua incoronazione sul trono di Polonia, e in seguito su quello di Francia, tre avvenimenti accaduti il giorno della Pentecoste. L\u2019idea gli balen\u00f2 a Venezia, dove aveva visto il manoscritto originale di un \"Ordine del Saint Esprit\" o \"Droit Desir\" fondato nel 1353 da Luigi d\u2019Angi\u00f2, re titolare di Gerusalemme e di Sicilia e marito di Giovanna, regina di Napoli e contessa di Provenza, e posto sotto la protezione di San Nicola di Bari, la cui immagine era riprodotta sul pendaglio del collare. Enrico III si rese conto che l\u2019Ordine di San Michele si era prostituito e degradato nel corso delle guerre civili, e decise perci\u00f2 di affiancare ad esso il nuovo ordine dello Spirito Santo e di attribuirli insieme; per questo chi venne creato cavaliere dello Spirito Santo viene chiamato \"chevalier des ordres du roi\".\nBench\u00e9 quest'Ordine fosse inizialmente riservato ai pi\u00f9 alti dignitari del regno, il re Enrico IV permise ad un numero ristretto di monarchi e di grandi signori stranieri di confessione cattolica, d'entrarvi. Un tributo specifico chiamato marco d'oro fu stabilito per provvedere ai bisogni dell'Ordine, la cui sede si trovava presso il convento dei Grands Augustins a Parigi. Il suo motto era: \"Duce et Auspice\".\nSoppresso nel 1791 durante la Rivoluzione francese, l\"'Ordre du Saint-Esprit\" fu ripristinato nel 1814 dal re Luigi XVIII e definitivamente abolito da Luigi Filippo I nel 1830.\nIn seguito divenne un ordine dinastico e fu conferito a diversi pretendenti al trono di Francia.\nOrganizzazione.\nL'ordine era dotato di personalit\u00e0 giuridica e ci\u00f2 permetteva particolarmente al sovrano di utilizzarlo per riscuotere i prestiti. La direzione era riservata al re che ne era il \"sovrano gran maestro\" (\"souverain grand ma\u00eetre\"). L'amministrazione dell'ordine era affidata a diversi ufficiali, fra questi i pi\u00f9 nobili si fregiavano del titolo di \"commendatore\" dell'ordine. I membri erano suddivisi in diverse classi:\nComposizione.\nIl re di Francia era Sovrano e Gran Maestro (\"Souverain Grand Ma\u00eetre\") dell'Ordine e a lui spettavano tutte le nomine dell'Ordine. I membri erano cos\u00ec suddivisi al loro interno:\nInizialmente quattro degli 8 membri di rango ecclesiastico dovevano essere cardinali, e gli altri quattro dovevano essere arcivescovi o prelati di rilievo anche se in tempi successivi minor rigore venne posto sulla presenza di cardinali, mentre si dispose che tutti fossero grandi prelati del Regno.\nI membri dell'Ordine dovevano essere tutti di religione cattolica ed in grado di mostrare i tre quarti di nobilt\u00e0. L'et\u00e0 minima per avere accesso all'ordine era di 35 anni con alcune eccezioni:\nTutti i Cavalieri dell'Ordine erano anche membri dell'Ordine di San Michele e per tale motivo godevano dell'appellativo generale di \"Chevalier des Ordres du Roi\" (Cavaliere degli Ordini del Re).\nInsegne.\nL'insegna dell'Ordine \u00e8 una croce, simile alla croce di Malta, a quattro bracci biforcati, pomati d'oro, accantonati da un giglio e caricata di una colomba d'argento ad ali spiegate e con la testa rivolta verso il basso. In occasione delle cerimonie, la croce degli ufficiali e dei commendatori ufficiali era appesa a un collare formato da gigli e da differenti motivi dorati. Pi\u00f9 generalmente, la croce era sospesa a un largo nastro di color cangiante blu cielo, da qui il soprannome di \"cordon bleu\" ai cavalieri che lo indossavano ad armacollo, dalla spalla destra al fianco sinistro. I commendatori la portavano intorno al collo. I cavalieri e i commendatori ufficiali portavano inoltre una croce dello Spirito Santo, ricamata, sul petto.\nPer le cerimonie dell'Ordine e quando i cavalieri dell'Ordine svolgevano momenti di comunione, indossavano tutti un lungo mantello di velluto nero ricamato con fiamme rosse ed oro e con la rappresentazione sui lati delle insegne dell'Ordine. Come il mantello reale, anche questo mantello aveva le spalle coperte di ermellino."}
{"id": "1086260", "revid": "287204", "url": "https://it.wikipedia.org/wiki?curid=1086260", "title": "Eione", "text": "Eione () \u00e8 una cittadina che si trova nella parte nord-orientale della Grecia continentale. Sorge alla foce del fiume Strimone, che si getta nel Mar Egeo scendendo dall'interno della Tracia. Tucidide afferma che durante la guerra del Peloponneso per gli Ateniesi la citt\u00e0 fu strategicamente piuttosto importante. \nMito.\nEione era la citt\u00e0 in cui nacque il semidio e re trace Reso. Il suo genitore divino era la madre, una delle nove Muse, mentre il padre sarebbe stato Strimone, secondo la maggior parte delle fonti. Nell'Iliade il padre di Reso sembrerebbe chiamarsi Eioneo: ma forse si tratta di un riferimento a Strimone, che proveniva anch'egli da Eione.\nStoria.\nEione venne occupata dai Persiani nel 476 a.C. in conseguenza delle Guerre greco-persiane. Fu in seguito conquistata nel 475 a.C. dalla Lega delio-attica comandata dal generale ateniese Cimone, il figlio di Milziade, e i suoi abitanti furono ridotti in schiavit\u00f9. La caduta di Eione rappresent\u00f2 l'inizio di una campagna militare intrapresa dalla Lega delio-attica, di nuova stipulazione, il cui obiettivo era liberare il Mar Egeo dalla presenza della flotta Persiana e dai pirati e permettere cos\u00ec un accesso pi\u00f9 agevole all'Ellesponto per le navi ateniesi.\nNel 437 a.C. nelle sue vicinanze fu fondata la colonia ateniese di Anfipoli, pochi chilometri pi\u00f9 a monte sul fiume Strimone. I coloni, guidati da Agnone, si servirono inizialmente di Eione come base operativa per i lavori di costruzione della nuova citt\u00e0.\nNel 424 a.C., durante la guerra del Peloponneso, il comandante ateniese Aristide cattur\u00f2 ad Eione un messaggero persiano di nome Artaferne. Il messaggio, diretto a Sparta, era una lettera da parte del re di Persia che rispondeva ad alcune richieste che gli Spartani gli avevano rivolto.\nIn seguito, nel corso della guerra, durante l'inverno del 424 a.C./423 a.C., il generale spartano Brasida conquist\u00f2 Anfipoli insieme ai suoi alleati Traci. Tuttavia, quando cerc\u00f2 di fare lo stesso con Eione, non riusc\u00ec ad avere la meglio sui suoi difensori ateniesi, che erano guidati da Tucidide. Nonostante fosse riuscito a tenere Eione, Tucidide fu comunque condannato all'ostracismo dagli Ateniesi perch\u00e9 non aveva difeso Anfipoli, considerata strategicamente pi\u00f9 importante."}
{"id": "1086267", "revid": "125671270", "url": "https://it.wikipedia.org/wiki?curid=1086267", "title": "Athl\u012btikos Omilos I\u014dnikos Nikaias", "text": "L'Athl\u012btikos Omilos I\u014dnikos Nikaias (in greco \u0391\u03b8\u03bb\u03b7\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u0399\u03c9\u03bd\u03b9\u03ba\u03cc\u03c2 \u039d\u03af\u03ba\u03b1\u03b9\u03b1\u03c2, \"Societ\u00e0 atletica Ionikos Nikaia\"), \u00e8 una societ\u00e0 calcistica greca di Nikaia, presso il Pireo. Milita nella Souper Ligka Ellada, la massima serie del campionato greco di calcio. \nI colori sociali sono il blu e il bianco. Disputa le partite casalinghe allo stadio Neapoli.\nStoria.\nIl club fu fondato nel giugno del 1965, quando l'allora presidente Alex Meraklidis fece fondere due squadre di calcio locali, l\"Unione Atletica di Nikaia\" e l\"Aris Pireo\". Nikaia \u00e8 una localit\u00e0 che al tempo della fondazione della societ\u00e0 era comune a s\u00e9 stante, mentre dal 2011 appartiene nel comune di Nikaias-Agios Ioannis Rentis.\nNel 1989 lo Ionikos raggiunse la promozione in Alpha Ethniki, la massima divisione, e da allora ha preso parte alla Coppa UEFA nella stagione 1999-2000, e, nella stagione successiva, alla finale di Coppa di Grecia. \nDal 1989 al 2007 milit\u00f2 in massima serie per 16 stagioni su 18, raggiungendo il quinto posto in due stagioni. Nella stagione 2006-2007 la squadra si classific\u00f2 sedicesima in massima serie ed \u00e8 retrocessa.\nAl termine dell'annata 2020-2021, vincendo il campionato di Souper Ligka Ellada 2, torn\u00f2 nella massima serie greca dopo 13 anni di assenza.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata al 12 febbraio 2022.\""}
{"id": "1086269", "revid": "1318658", "url": "https://it.wikipedia.org/wiki?curid=1086269", "title": "Museo del genocidio di Tuol Sleng", "text": "Il Museo del genocidio di Tuol Sleng \u00e8 un museo situato a Phnom Penh, Cambogia, testimonianza del genocidio cambogiano. Nel 2009 l'UNESCO ha inserito il museo nell'Elenco delle Memorie del mondo.\nUn tempo sede di una Scuola Superiore, l'edificio venne ribattezzato Ufficio di Sicurezza 21 (S-21) dalla dittatura dei Khmer rossi, che lo impiegarono dalla loro ascesa al potere nel 1975 alla loro caduta nel 1979. \"Tuol Sleng\" in lingua khmer significa \"collina del mango selvatico\"; nella sigla \"S-21\", \"S\" sta per \"Sala\" e 21 \u00e8 il codice del \"Sant\u00e9bal\", la Polizia di sicurezza. Recenti studi hanno rivelato che la S-21 era la punta dell'iceberg di un vasto sistema di prigioni.\nStoria.\nI cinque edifici del complesso che un tempo era la \"Tuol Svay Prey High School\", cui fu posto il nome di un antenato del re Norodom Sihanouk, Chao Ponhea Yat, furono trasformati nell'agosto del 1975 (il 15 agosto venne \"inaugurato\" ed il 5 ottobre dello stesso anno inizi\u00f2 ad accogliere la prima ondata di detenuti, sebbene entrasse a pieno regime solamente nel maggio 1976) in una prigione e in un centro per interrogatori e torture. I Khmer rossi ribattezzarono la struttura \"\"Ufficio di Sicurezza 21\" (S-21)\" e la costruzione fu mutata in prigione dall'interno: gli edifici furono racchiusi all'interno di un recinto di filo spinato elettrificato, le classi trasformate in minuscole celle e camere della tortura e tutte le finestre furono sbarrate con assi di ferro e filo spinato per evitare fughe di prigionieri. Di tutti i prigionieri incarcerati, solo sette sopravvissero, in quanto ritenuti utili alla causa del Partito. Il personale del carcere era diviso in tre categorie: i secondini che provenivano dalle file degli ex guerriglieri; i giudici, che dirigevano gli interrogatori, che provenivano dalla \"Unit\u00e0 13\" dei commissari del popolo (erano, quindi, dei politici) e i torturatori, i pi\u00f9 brutali, che provenivano dalla \"Unit\u00e0 Militare 703\", quindi dei veri e propri comandanti dell'esercito di liberazione. Il personale del carcere era direttamente scelto dal Partito e non dal direttore della prigione. Nei documenti ufficiali si cita \"l'edificio S - 21\" soltanto a partire dagli inizi del settembre 1975. Destinato in un primo tempo alle fucilazioni dei \"nemici borghesi\" (l'ex classe dirigente) e dei \"collaborazionisti degli americani\" (i quadri del regime di Lon Nol), dopo le carestie del 1977, allorch\u00e9 una parte del partito mise in dubbio l'efficacia della politica agricola del regime, esso serv\u00ec per l'epurazione cruenta dei \"deviazionisti\" dell'ortodossia polpottiana. Il culmine si ebbe a partire dalla fallita congiura, con tanto di sollevazione armata contro la dirigenza del Partito, del giugno 1978: per sei mesi il carcere divenne il tribunale politico dell'intera fazione pro-vietnamita del Partito.\nDal 1976 al 1979 a Tuol Sleng furono imprigionate circa 17.000 persone (qualche stima suggerisce 20.000, ma il numero reale \u00e8 sconosciuto). Approssimativamente sono stati tre i periodi di internamento: dall'agosto 1975 all'aprile 1976 il carcere ospit\u00f2 i dignitari, i militari e i collaboratori del deposto regime di Lon Nol. Eliminati costoro, dal maggio 1976 al marzo 1977, la struttura ospit\u00f2 gli intellettuali, la classe borghese, i professionisti. Tolti di mezzo pure questi ultimi, dall'aprile 1977 al gennaio 1979 quivi furono rinchiusi tutti i sospetti controrivoluzionari e gli appartenenti alla fazione pro-vietnamita e filosovietica del regime, che avevano complottato per rovesciare Pol Pot e che - pertanto - subirono un'epurazione capillare e di massa ad \"ondate\": soltanto tra il 1 ed il 2 luglio 1977 vennero uccise 560 persone, cos\u00ec come in soli tre giorni - dal 25 al 27 ottobre del medesimo anno - ne furono eliminate 745, ed almeno 5.000 vennero eliminate nel mese di maggio del 1978.\nLa cronologia delle esecuzioni - basata sulla deposizione di Duch al Tribunale Internazionale per i Crimini contro l'Umanit\u00e0 non sempre era cos\u00ec nettamente scandita. Ad esempio, la prima ondata di purghe interne al Partito, accompagnate alle immancabili stragi, si svolse nel periodo giugno - ottobre 1976. Comunque, in quest'ultima fase, i prigionieri provenivano da tutto il Paese, e di solito erano ex-membri o soldati dei Khmer rossi accusati di tradimento a favore di potenze straniere o di intrattenere rapporti con spie straniere. Con loro venivano imprigionati e giustiziati regolarmente tutti i famigliari pi\u00f9 stretti perch\u00e9 sospettati di connivenza o di mancata delazione alla polizia segreta, infrangendo la \"devozione assoluta e totale\" che il Partito pretendeva dal popolo. Anche i neonati venivano barbaramente eliminati perch\u00e9 ritenuti incapaci di \"totale purificazione e dedizione agli standard rivoluzionari\" una volta che fossero divenuti adolescenti. Tra gli arrestati ci furono alcuni tra i politici comunisti pi\u00f9 alti in grado, come Khoy Thoun, Vorn Vet e Hu Nim. Alcuni di essi erano stati compagni della prima ora di Pol Pot. Nonostante il capo d'accusa ufficiale fosse di \"spionaggio\", \u00e8 possibile che questi uomini siano stati in realt\u00e0 visti dal leader dei Khmer rossi, Pol Pot, come potenziali autori di una congiura contro di lui. Spesso le famiglie dei prigionieri venivano sequestrate in massa per essere interrogate e successivamente eliminate nel campo di sterminio di Choeung Ek, generalmente mediante un violento colpo di bastone sul collo dopo esser stati fatti inginocchiare nudi, bendati e con le mani legate dietro la schiena ai bordi di una fossa comune. I neonati generalmente venivano eliminati sbattendoli violentemente contro gli alberi od infilzati sulle baionette. Spesso le donne venivano sgozzate o subivano un'eviscerazione con apertura dell'addome.\nIn ogni caso non venivano usati i proiettili perch\u00e9 \"... sono troppo costosi (i proiettili) per simili esecuzioni\", come affermato dal direttore del centro, il \"Compagno Duch\". Questi rivel\u00f2 anche pi\u00f9 macabri dettagli, quali il fatto che fosse obbligatorio per guardie e carnefici mostrare allegria durante la strage perch\u00e9 la tristezza sarebbe stata vista come una sorta di partecipazione al tragico destino degli epurandi, quindi un pericoloso indice di presunta colpevolezza anche da parte del personale di sicurezza. Per tal motivo era la norma che costoro ridessero durante la strage da loro stessi perpetrata. Le uccisioni erano collettive, ma al momento dell'esecuzione si era uccisi singolarmente. Le esecuzioni avvenivano - previo trasporto dei prigionieri su autocarri in numero di venti condannati per ogni camion, da Tuol Sleng a Choeung Ek - all'imbrunire, perdurando fino a notte fonda. Nel frutteto di Choeung Ek venivano sepolti pure coloro che morivano prematuramente per le torture inflitte a Tuol Sleng e coloro che, incolpati di non aver reso una confessione soddisfacente, venivano torturati anche a Choeung Ek dopo esserlo stati a Tuol Sleng. Esisteva una contabilit\u00e0 doppia, una in uscita da Tuol Sleng ed una in entrata a Choeung Ek, al fine di assicurarsi meticolosamente che tutti i prigionieri fossero effettivamente giustiziati. In entrambi i centri di detenzione, il perimetro era circondato da filo spinato elettrificato con alta tensione per prevenire fughe di condannati e gli aguzzini, cos\u00ec come i boia erano solitamente ragazzi di 13 - 20 anni d'et\u00e0, appartenenti per lo pi\u00f9 all'etnia dei Khmer Loeu, analfabeti contadini fanatici delle regioni montuose nordorientali del Paese, ove il Partito di Pol Pot era nato e s'era insediato. Tale etnia era disprezzata dai cambogiani, sentimento reciprocamente provato.\nEsistono testimonianze di numerosi casi in cui i condannati avessero dovuto scavare da s\u00e9 la fossa in cui sarebbero stati poi gettati i loro cadaveri. Alcuni prigionieri venivano gettati ancora vivi - al termine delle torture - nelle paludi infestate dai coccodrilli. Generalmente le esecuzioni avvenivano secondo questo rituale: partiti da Tuol Sleng con la falsa promessa della liberazione, i condannati avevano ricevuto assicurazioni di esser riportati ai propri precedenti impieghi. Giunti gli autocarri con i condannati a Choeung Ek venivano scaricati, incatenati a venti alla volta, ammanettati con le mani dietro alla schiena, e bendati, presso una baracca costruita accanto al locale cimitero cinese. I condannati venivano fatti entrare nella baracca uno alla volta e ad ognuno di loro si ripeteva la frase di rito di stare tranquilli perch\u00e9 avrebbero semplicemente cambiato provvisoriamente casa. Fatti uscire da una porta dietro la baracca, i singoli condannati venivano fatti inginocchiare sul bordo della fossa comune dove il boia li colpiva con una spranga di ferro (pi\u00f9 raramente con un bastone di legno) o sulla nuca, o sul collo. I lamenti del condannato agonizzante erano coperti dal rumore del camion appositamente lasciato acceso. Il condannato veniva poi finito da un secondo boia che gli tagliava la gola con un affilato coltello. Se i vestiti del morto non erano macchiati di sangue, venivano recuperati. Al termine dell'eccidio, i cadaveri erano inumati nella fossa solamente se i conti tornavano col numero presente sulla lista d'arrivo. Alle esecuzioni presiedeva il Compagno Duch che stava seduto fuori dalla baracca.\nAnche se la stragrande maggioranza delle vittime era di origine cambogiana, ci furono anche prigionieri stranieri, quali vietnamiti, laotiani, indiani, pakistani, britannici, statunitensi, francesi, neozelandesi e australiani. Questi ultimi vennero eliminati nel dicembre 1978, appena prima che i vietnamiti liberassero la capitale cambogiana. Le purghe pi\u00f9 cruente furono quelle effettuate il 1\u00b0 e 2 luglio 1977 con circa 560 esecuzioni di massa e 18 - 25 maggio 1978 con un numero imprecisato di uccisioni. Infatti, nell'aprile di quell'anno, continuarono e s'intensificarono le purghe interne e venne emanata la \"Direttiva delle tre estirpazioni\", secondo cui dovevano essere eliminati i Vietnamiti residenti in Cambogia, gli Khmer che parlavano vietnamita e quelli che avevano relazioni di famiglia, di amicizia o di lavoro con Vietnamiti. Primo di una lunga serie, il ministro dell'Informazione Hu Nim venne arrestato e giustiziato. Furono arrestati e uccisi quattro degli otto membri dell'Ufficio Politico del Partito Comunista e sette ministri in carica. Agli inizi del 1978 Pol Pot scaten\u00f2 la repressione delle forze dissidenti della Regione Est, dove vennero uccise diverse migliaia di persone accusate di avere \"un cuore vietnamita in un corpo cambogiano\".\nI pochi dirigenti sopravvissuti, con alcune unit\u00e0 dell'esercito, passata la frontiera, si consegnarono ai Vietnamiti. Il primo a compiere la defezione fu il primo ministro Hun Sen, insieme ad un intero battaglione. Tra giugno ed ottobre, fallito il tentativo di rovesciare Pol Pot, intere unit\u00e0 dell'esercito cambogiano passarono la frontiera (a partire da giugno 1978) e domandarono asilo, raggiungendo Hun Sen e i soldati che lo avevano seguito. Si scaten\u00f2 di fatto una sorta di guerra civile, dove attentati e ribellioni vennero contrastati . Nel frattempo, i ribelli si rafforzavano ed arruolavano truppe fra gli oltre 400.000 Cambogiani che gi\u00e0 si erano rifugiati in Vietnam e costituirono il FUNSK, il Fronte Unito Nazionale per la Salvezza della Kampuchea, al comando di ufficiali vietnamiti. Pol Pot vide il pi\u00f9 pericoloso antagonista in So Phim, membro dell'Ufficio Politico e comandante militare di tutto il fronte, che non nascondeva la sua simpatia per i Vietnamiti che ora doveva combattere ma con cui negli anni precedenti era stato compagno di lotta contro gli Americani. Non potendo eliminarlo direttamente, cominci\u00f2 a convocare a Phnom Penh, con vari pretesti, tutti i suoi pi\u00f9 stretti collaboratori e li fece uccidere. Per non cadere nelle mani della polizia politica, So Phim si suicid\u00f2 e la sua famiglia venne brutalmente eliminata a Tuol Sleng. A ci\u00f2 seguir\u00e0 la defezione in massa d'interi reparti, finch\u00e9, nella notte di Natale del 1978 gli esuli cambogiani e l'esercito vietnamita invasero la Cambogia, dove finiranno per rovesciare la tirannide dei Khmer rossi.\nMolti stranieri furono espulsi o evacuati dal Paese e chi rimase fu visto come un rischio per la sicurezza nazionale. Un certo numero di prigionieri occidentali fu trattenuto all'S-21 tra l'aprile 1976 e il dicembre 1978. Questi furono catturati principalmente in mare tramite le navi pattuglia dei Khmer rossi. Tra di essi vi erano quattro statunitensi, tre francesi, due australiani, un britannico e un neozelandese. Uno degli ultimi prigionieri a morire (due giorni prima che i Khmer rossi fossero cacciati da Phnom Penh) fu lo statunitense Michael Scott Deeds, che nel 1978 era stato catturato insieme a Christopher Edward DeLance mentre navigavano dalla Thailandia alle Hawaii. Gli altri occidentali presenti nei registri sono gli americani James Clark e Lance McNamara (catturati insieme), gli australiani David Lloyd Scott e Ronald Keith Dean (catturati insieme), il britannico John Dawson Dewhirst, il neozelandese Kerry George Hamill, i francesi Rovin e Harad Bernard e infine il loro connazionale Andre Gaston. I loro corpi, secondo le testimonianze dei superstiti cambogiani, sarebbero stati bruciati su copertoni per non lasciare tracce.\nNel 1979 la prigione fu scoperta durante l'invasione dall'esercito vietnamita. Nel 1980 la prigione venne convertita in un museo perch\u00e9 testimoniasse le azioni del regime dei Khmer rossi. Il museo \u00e8 aperto al pubblico, e riceve una media di 500 visitatori al giorno.\nVita nella prigione.\nGiunti alla prigione, i prigionieri - peraltro gi\u00e0 condannati a morte \"a priori\" - venivano fotografati e veniva chiesto loro un dettagliato resoconto biografico. Alcuni prigionieri - provenienti dal \"lager\" gestito da Ta Mok a Cherie O\u2019Phnoe nella provincia di Kampot, dov'erano stati precedentemente torturati - sono ritratti in fotografia con le ferite ricevute. Quelli arrestati e direttamente condotti a Tuol Sleng, viceversa, non mostrano segni di torture nelle fotografie. In seguito venivano obbligati a spogliarsi e tutti i loro oggetti personali venivano sequestrati. Le perquisizioni erano accuratissime ed avvenivano pi\u00f9 volte anche nel corso della medesima giornata per impedire i tentativi di suicidio, in quanto i carcerati erano ben consci di aver scarse possibilit\u00e0 di uscire vivi da questo carcere. I prigionieri venivano quindi condotti nelle loro celle. Quelli assegnati alle celle pi\u00f9 piccole venivano incatenati alle pareti. Quelli assegnati alle grandi celle collettive venivano incatenati assieme a lunghe sbarre di ferro. I prigionieri erano costretti a dormire sul pavimento restando legati, in mezzo ai propri rifiuti organici.\nLa prigione aveva un regolamento ferreo e ai prigionieri che cercavano di disobbedire venivano inflitte severe punizioni. I prigionieri si alzavano alle 4:30 del mattino e non potevano parlare tra loro, n\u00e9 coi secondini e non potevano mangiare e bere altro che due ciotole quotidiane di riso ed una brocca d'acqua. Ogni minimo gesto doveva essere preventivamente approvato da un secondino. Inoltre le condizioni igienico-sanitarie erano terribili. Erano diffuse malattie della pelle, pidocchi e altre patologie; pochissimi internati ricevevano trattamenti medici.\nTorture e sterminio.\nGli interrogatori erano, di norma, collettivi, come le torture e le esecuzioni, ed iniziavano circa una settimana dopo che i prigionieri giungevano al carcere. I giudici sedevano sui banchi dell'ex scuola e i carcerati erano incatenati ai letti. L'interrogatorio avveniva nelle stanze adibite a centri di tortura. I carnefici restavano a disposizione al fine di eseguire l'ordine dei giudici di torturare i condannati che non avessero reso piena e soddisfacente confessione. Il responsabile dei carnefici era Mam Nay, Per obbligare i prigionieri a confessare qualunque crimine fosse stato loro imputato veniva utilizzato il metodo della tortura. Erano largamente impiegati l'elettroshock, vari strumenti metallici incandescenti e il metodo di tenere appesi per lungo tempo gli internati, seviziati anche in molti altri modi (immersione nell'acqua, ferite con armi da taglio, bastonature e fustigazioni, strappamento delle unghie e dei denti). Nonostante buona parte dei prigionieri morisse comunque a causa degli abusi, l'esecuzione sommaria veniva evitata, dato che i Khmer rossi avevano bisogno delle loro confessioni. Gli strumenti di tortura sono esposti al museo. La stragrande maggioranza dei prigionieri era innocente e le confessioni prodotte solo sotto tortura. Sono noti alcuni casi di prigionieri scorticati vivi. Esisteva una doppia contabilit\u00e0 per potersi assicurare che tutti gli epurandi da giustiziare in quel giorno specifico venissero effettivamente uccisi, in quanto l'elenco dei condannati era controllato nome per nome e spuntato a penna all'uscita di Tuol Sleng ed analoga procedura veniva seguita man mano che ogni singolo condannato perdeva la vita. Gli elenchi poi venivano conservati nell'archivio di Tuol Sleng.\nDopo l'interrogatorio, il prigioniero e la sua famiglia venivano condotti al campo di sterminio di Choeung Ek, ad una quindicina di chilometri da Phnom Penh. L\u00ec venivano uccisi con sbarre di ferro, picconi, machete e molte altre armi improprie. Alle vittime raramente veniva sparato, in quanto le pallottole erano giudicate troppo preziose per essere utilizzate a tal fine. La violenza sessuale sulle donne era la norma, ed anche le bambine al di sotto dei dieci anni venivano regolarmente violentate dagli aguzzini. Alcuni prigionieri venivano sodomizzati o veniva loro inserito un uovo bollente nel retto. In un'intervista, il \"Compagno Duch\", direttore del centro di detenzione scagiona Pol Pot e Kieu Samphan dall'aver ordinato i massacri, ma quest'apologia non appare credibile per tutta una serie di motivi, a cominciare dalla contraddizione in cui cade Duch quando afferma che \"... Gi\u00e0 nel 1971 (quindi quattro anni prima di prendere il potere) Pol Pot aveva emanato le direttive per riconoscere i nemici della rivoluzione, a cominciare dagli intellettuali, ragion per cui, nelle aree occupate (dai Khmer Rossi), nel biennio 1971-1973, egli e Ta Mok, il quale possedeva un suo lager personale, avevano gi\u00e0 compiuto parecchie stragi\". Ed ancora: \"... Anche i quadri inferiori del Partito che erano stati educati ed acculturati alla maniera occidentale andavano eliminati, e cos\u00ec \u00e8 stato\". Inoltre, dopo essersi convertito al Cristianesimo ed aver chiesto perdono (l'unico dirigente Khmer rosso a farlo) pubblicamente ai parenti delle proprie vittime, Duch ha reso una piena confessione sulle decisioni e sulle responsabilit\u00e0 dell'aver ordinato le stragi.\nSecondo le testimonianze di Duch, fin dalla presa del potere, Pol Pot era stato eloquente sul fatto che \" [...] Il regime non era sufficientemente forte per poter attaccare i nemici esterni, ma era determinato ad eradicare i collaborazionisti interni dei nemici esterni ed aveva dato ordine a Nuon Chea di attivarsi. Sebbene Pol Pot non avesse dato materialmente l'ordine di giustiziare i nemici, aveva riconosciuto un'enorme libert\u00e0 d'azione al suo luogotenente, il quale scelse me [lo stesso Duch] e Ta Mok come suoi aiutanti. La catena di comando delle esecuzioni era questa ed il Partito neppure aveva dato indicazioni sulle modalit\u00e0 con cui compiere i delitti, ad eccezione della generica raccomandazione di risparmiare i proiettili\". La differenza tra il metodo di Ta Mok e quello di Duch per ottenere le confessioni dei carcerati consisteva nel fatto che, mentre Ta Mok torturava in modo sistematico e cieco, Duch offriva la falsa speranza a coloro che erano condannati in partenza di poter essere liberati in cambio della piena confessione. \"L'arresto di una persona equivaleva di per s\u00e9 alla condanna a morte senza speranza, come noto a tutti gli esponenti del Partito: nessuno singolarmente prendeva la decisione di ratificare le sentenze capitali, ma questo avveniva per decisione dell'intero Comitato Centrale del Partito, con Son Sen incaricato degli arresti e Noun Chea degli interrogatori dal primo all'ultimo giorno della permanenza al potere dei Khmer Rossi\", stando alla testimonianza di Duch, il quale getta pure una luce sulle purghe contro i quadri dissidenti del Partito, o ritenuti tali: \"Fino all'aprile 1977 non furono organizzate esecuzioni di massa, ma dalla scoperta d'una congiura per privare l'ala maoista del potere a favore di quella pro-sovietica le cose cambiarono: si faceva fatica a tenere il passo tra arresti ed esecuzioni, specialmente dopo che - nel giugno del 1978 - si ribellarono i quadri guidati dal filo-vietnamita So Phim e l'acme venne raggiunta con la purga dell'intero quadro delle province orientali, dal maggio al settembre 1978; la decisione di eliminare un'intera ala del Partito venne presa in una riservatissima seduta cui parteciparono Nuon Chea, Khieu Samphan, Pol Pot e Son Sen e - per risparmiare tempo - stabilirono che i condannati nemmeno dovessero essere interrogati, bens\u00ec eliminati direttamente. In un sol giorno furono epurati non meno di 300 nostri guerriglieri e poco prima che i Vietnamiti conquistassero la capitale cambogiana, vennero eliminati i superstiti tra i prigionieri, tra cui gli ostaggi stranieri\". Soltanto i quadri di partito rei, a torto od a ragione, di spionaggio, sabotaggio, tradimento venivano interrogati, torturati ed eliminati. Gli altri detenuti venivano direttamente eliminati senza preliminari.\nLa formalit\u00e0 degli interrogatori.\nNell'unica intervista rilasciata in carcere prima della sua comparsa di fronte al Tribunale Internazionale, Duch, il Direttore di Tuol Sleng illustra l'impossibilit\u00e0 di una qualsiasi forma di umanit\u00e0 nei confronti dei prigionieri, e la possibilit\u00e0 di passare direttamente da accusatori ad accusati (\"I carnefici di ieri possono diventare facilmente le vittime di domani\"), il che equivaleva ad una condanna a morte nel medesimo modo: \"Non era questione se una persona volesse o meno unirsi ai Khmer Rossi: dal 1975 la scelta proprio non si poneva. Il problema \u00e8 che non avevo scelta. Mi \u00e8 stato ordinato di farlo. Non potevo rifiutarmi. Meglio distruggere dieci innocenti che lasciare un nemico vivo era l'ordine di Pol Pot. E che io fossi o meno d'accordo non faceva differenza. Chi arrivava a Tuol Sleng non doveva e non poteva uscire vivo: era vivo ma gi\u00e0 praticamente morto. Questa era la regola del carcere S-21. Io dovevo interrogarli e distruggerli, fisicamente e psichicamente perch\u00e9 traditori o sospetti tali. Chi non era uno del partito caduto in disgrazia, invece, era fortunato: veniva semplicemente eliminato senza torture preventive ed interrogatori. Non potevo liberare nessuno. Certo, sentivo dispiacere per loro e mi chiedevo: \"... dov'\u00e8 la verit\u00e0?\". Nun Chea, il mio superiore gerarchico, mi diceva che dovevo riflettere su ci\u00f2 che era giusto per la classe operaia. Ecco come risolvevano il mio problema di coscienza. Ma dentro di me non era chiaro, ma dire se ho peccato o meno\u2026 Che fai se ti mettono in un posto dove devi eseguire ordini? Cosa devo pensare di questo? Non lo so. Ora sono diventato cristiano ed ho capito i miei errori e la follia del maoismo. Parlando di punizione, io mi unisco a tutta la gente: facciamola pagare a quegli animali di Pol Pot e Ta Mok. Io voglio denunciarli, cos\u00ec capiranno l'orrore dei loro atti. Questo \u00e8 ci\u00f2 che far\u00f2, peccato che i due siano gi\u00e0 defunti e che a parlare cos\u00ec sia quello che la gente comune indichi come 'Il boia di Phnom Penh'. Mi sforzo di dimenticare, e alla fine, dimentico per davvero. Ma a Tuol Sleng comunque c'era una convinzione diffusa e tacita, che non aveva bisogno di indicazioni scritte. Io, e tutti quelli che lavoravano in quel luogo, sapevamo che chi entrava l\u00ec dentro doveva essere demolito psicologicamente, eliminato con un lavoro progressivo, non doveva avere scampo. Qualsiasi risposta non serviva per evitare la morte. Quei metodi non mi convincevano da quando lavoravo all'Ufficio 13. Ma allora, c'era il pretesto della lotta rivoluzionaria, della clandestinit\u00e0, l'idea di neutralizzare le spie infiltrate, o quelle che potevano essere spie. Poi quando \u00e8 cominciato il lavoro a Tuol Sleng ogni tanto chiedevo ai miei capi: ma dobbiamo usare tutta questa violenza? Son Sen non rispondeva mai. Nuon Chea, il Fratello numero 2 nella gerarchia del potere, che stava sopra di lui, invece mi diceva: non pensare a queste cose. Personalmente non avevo risposte. Poi con il passare del tempo ho capito: era Ta Mok (considerato da tutti il pi\u00f9 sanguinario dei Khmer Rossi) che aveva ordinato di eliminare tutti i prigionieri. Vedevamo nemici, nemici, nemici dappertutto. Quando scoprii che nella lista delle persone da eliminare c'era anche Von Vet, il ministro dell'economia, rimasi veramente sconvolto, scioccato. Ero spinto in un angolo, come tutti in quel meccanismo, non avevo alternativa. Nella confessione di Hu Nim, il ministro dell'informazione, uno dei grandi dirigenti Khmer, anche lui arrestato, c'era scritto che la sicurezza in una certa zona era garantita, bene assicurata. Ma Pol Pot, il Fratello numero 1, il capo di tutto, non era soddisfatto per questa affermazione, era troppo normale, bisognava sospettare sempre, temere qualcosa. E quindi arrivava la solita richiesta: interrogateli ancora, interrogateli meglio, che significava una sola cosa: nuove torture. Succedeva cos\u00ec. Per esempio nel caso di mio cognato. Lo conoscevo bene, si erano creati sinceri legami di parentela, ma dovevo egualmente eliminarlo, sapevo che era una brava persona ma invece dovevo fingere di credere a quella confessione estorta con la violenza. Cos\u00ec, per proteggerlo, non avevo analizzato con troppo rigore quelle dichiarazioni. E in quella stessa occasione i superiori avevano cominciato a non avere pi\u00f9 fiducia piena in me. Contemporaneamente non mi sentivo pi\u00f9 sicuro: avrei potuto prendere io il suo posto. Trovavano sempre qualche accusa infondata. Obbedivo, chi arrivava da noi non aveva possibilit\u00e0 di salvezza. E io non potevo liberare nessuno e tutto \u00e8 continuato fino al 7 gennaio 1979, quando le forze di liberazione cambogiane appoggiate dai vietnamiti hanno conquistato Phnom Penh. In quel momento il mio superiore era Nuon Chea, il Fratello numero 2 e non esisteva alcun piano d'evacuazione della struttura, n\u00e9 di ritirata. Organizzammo tutto sul momento. Eravamo trecento uomini a Tuol Sleng. Tutti insieme ci dirigemmo a piedi verso la stazione della radio, che a quel tempo era in una zona piuttosto periferica. E da quel punto ci dividemmo in due gruppi, ognuno per la sua strada\".\nSopravvissuti di Tuol Sleng.\nDei circa 17.000 prigionieri, a Tuol Sleng ci furono, per quanto \u00e8 noto, solo 14 persone sopravvissute. Si pensa che, di questi, solo tre fossero ancora vivi nel 2004: Vann Nath, Chum Mey e Bou Meng. Tutti e tre sopravvissero solo per merito delle loro capacit\u00e0, utili ai carcerieri. Vann Nath era un pittore e fu incaricato di eseguire ritratti di Pol Pot. Molte delle sue opere che descrivono gli eventi di Tuol Sleng da lui testimoniati sono oggi esposte nel museo. \u00c8 un artista anche Bou Meng, la cui moglie fu uccisa all'interno di S-21. Chum Mey sopravvisse grazie alle sue capacit\u00e0 di meccanico.\nPersonale della prigione.\nLa prigione fu diretta, in un primo momento, da In Lon (noto come \"Nath\") con Khang Khek Ieu (noto anche come \"Deuch\" e addetto alla creazione della struttura) in qualit\u00e0 di vice, per passare successivamente nelle mani del secondo, il quale vi imprigion\u00f2 e vi fece uccidere il suo ex-superiore. Altri due personaggi importanti dello staff di Deuch erano \"Chan\" e \"Pon\", entrambi esperti di torture come il loro capo.\nDalla sua istituzione nel 1975 l'S-21 fu solo una delle carceri della capitale della neonata Kampuchea Democratica, ma un anno dopo in essa vennero riallocate tutte le altre. La prigione aveva un personale di 1.720 elementi. Circa 300 di essi erano personale d'ufficio, manodopera interna e addetti agli interrogatori. Gli altri 1.400 avevano mansioni generiche. Alcuni di essi erano bambini strappati alle famiglie dei prigionieri. Moltissimi erano ragazzini tra i 10 e i 15 anni, resi sadici e spietati da un apposito addestramento impartito loro dai quadri adulti. Le squadre addette agli interrogatori si dividevano in tre gruppi: \"Krom Noyobai\" (o \"Unit\u00e0 Politica\"), \"Krom Kdao\" (o \"Unit\u00e0 \"Calda\"\") e \"Krom Angkiem\" (o \"Unit\u00e0 dei \"Masticatori\"\").\nLe regole del carcere.\nQuando i prigionieri venivano introdotti a Tuol Sleng, venivano anche istruiti su dieci regole da seguire durante la detenzione. Ci\u00f2 che segue \u00e8 la lista esibita al Tuol Sleng Museum:\nScoperta di Tuol Sleng.\nNel 1979 Ho Van Tay, un fotoreporter di guerra vietnamita, fu il primo rappresentante dei media al mondo a documentare la vicenda di Tuol Sleng. Van Tay e i suoi colleghi seguirono il fetore dei corpi in decomposizione fino ai cancelli di Tuol Sleng. Le foto di Van Tay che documentano quanto da lui visto sul luogo sono oggi esposte a Tuol Sleng.\nI Khmer rossi richiedevano al personale della prigione di compilare un resoconto dettagliato di ogni prigioniero, con una fotografia acclusa. Dato che i negativi e gli autori delle foto furono separati dai dossier nel periodo 1979-1980, molti dei fotografi sono a tutt'oggi sconosciuti. Nonostante prima della fuga i Khmer rossi abbiano cercato di occultare le prove dell'eccidio, sono state raccolte le foto, tra quelle segnaletiche e quelle scattate ai cadaveri come prova dell'eliminazione dei prigionieri, di 10.499 persone. Si stima che siano morti all'interno del carcere anche 2.000 bambini circa. Furono inoltre rinvenute 100.000 pagine di resoconti dettagliati degli interrogatori e delle confessioni dei prigionieri.\nLe foto sono attualmente esibite al Tuol Sleng Museum e alla Cornell University, Ithaca.\nDopo la scoperta della prigione, in un edificio vicino, \u00e8 stato rinvenuto un manoscritto anonimo di cinque pagine, intitolato \"Esperimenti su esseri umani\". Esso descriverebbe 11 \"esperimenti\" eseguiti su 17 persone (tra cadaveri e gente ancora viva). Il resoconto contiene brani come i seguenti:\nDeuch ha ammesso le sue responsabilit\u00e0 in un'intervista al \"Far Eastern Economic Review\" nel 1999, poco prima della sua resa. Tuttavia ha scagionato leader come Khieu Samphan (Capo dello Stato all'epoca dei fatti) e lo stesso Pol Pot (Primo Ministro e N.1 del regime) dall'accusa di aver ordinato i massacri da lui portati a termine. Fu Nuon Chea (Presidente dell'Assemblea del Popolo e N.2 del regime), secondo lui, a decidere tutti gli arresti e a chiedergli, quando il carcere fu pieno, di massacrare i prigionieri senza nemmeno curarsi di interrogarli. E fu ancora Nuon Chea ad ordinargli di trucidare gli ultimi prigionieri rimasti prima dell'arrivo dei vietnamiti.\nDa Tuol Sleng, inoltre, provengono documenti che attestano come molti prigionieri fossero stati gi\u00e0 precedentemente torturati da Ta Mok (ultimo leader dei Khmer rossi e, all'epoca del regime di Pol Pot, responsabile della Zona Sud-Ovest del Paese) e poi inviati a Deuch (per non aver evidentemente reso una confessione soddisfacente).\nNull'altro si sa invece riguardo ai succitati \"esperimenti\".\nTuol Sleng oggi.\nLe strutture di Tuol Sleng sono state mantenute cos\u00ec come furono lasciate dai Khmer rossi dopo la loro fuga nel 1979. Il regime ha prodotto una vasta documentazione, comprese centinaia di fotografie.\nAlcune stanze del museo sono oggi tappezzate, dal pavimento al soffitto, con le foto in bianco e nero di alcuni dei circa 20.000 internati che hanno popolato la prigione.\nAltre stanze contengono solo brande arrugginite, con una fotografia in bianco e nero che mostra la stanza come \u00e8 stata trovata dal vietnamiti. In tutte le fotografie si vedono i corpi mutilati dei prigionieri incatenati ai letti, uccisi dai propri carcerieri in fuga solo poche ore prima della conquista della prigione. Altre stanze conservano sbarre di ferro e strumenti di tortura. In esse sono presenti anche le opere dell'ex-internato Vann Nath che mostrano le torture, aggiunte dal successivo governo insediato dai vietnamiti nel 1979.\nTuttavia il museo \u00e8 forse ancora pi\u00f9 noto per aver ospitato la cosiddetta \"Mappa dei Teschi\", composta da 300 teschi ed altre ossa rinvenute dai vietnamiti durante la loro occupazione, a futura memoria di ci\u00f2 che accadde nella prigione. La mappa \u00e8 stata rimossa nel 2002, ma i teschi di alcune delle vittime sono tuttora esposti sulle mensole del museo.\nOggi il museo \u00e8 aperto al pubblico come il Choeung Ek Memorial (dedicato ad uno dei famigerati \"Killing Fields\"). Nonostante le immagini crude che propone,\nNel cinema.\nAlcune immagini di Tuol Sleng compaiono nel film del 1992 \"Baraka\", di Ron Fricke.\n\"S-21, la machine de mort Khm\u00e8re rouge\" \u00e8 il titolo di un film del 2003 opera di Rithy Panh, un regista di origini cambogiane che perse la sua famiglia quando aveva 11 anni. Il film racconta di un gruppo di sopravvissuti di Tuol Sleng e di una dozzina di ex-Khmer rossi tra cui guerriglieri, carcerieri, addetti agli interrogatori, un dottore ed un fotografo. Il fulcro del film \u00e8 rappresentato dalla differenza tra i sentimenti dei diversi sopravvissuti, che cercano di capire cosa sia successo a Tuol Sleng affinch\u00e9 le nuove generazioni non dimentichino, e gli ex-aguzzini, che devono convivere con l'orrore del genocidio che hanno contribuito a porre in atto."}
{"id": "1086270", "revid": "6923", "url": "https://it.wikipedia.org/wiki?curid=1086270", "title": "SSC Aero", "text": "La SSC Aero \u00e8 una supercar statunitense prodotta dalla Shelby Super Cars, ideata per stabilire il nuovo record di velocit\u00e0 per autovetture stradali.\nProdotta in versione coup\u00e9 uno dei suoi tratti distintivi \u00e8 la presenza di portiere la cui apertura \u00e8 verso l'alto invece che verso l'esterno. Il motore della versione standard \u00e8 un V8 di 6.200\u00a0cm\u00b3 che raggiunge la potenza di 787 CV a 6.600 giri/min. Nella versione \"TT\" (\"Twin Turbo\") arriva alla potenza di 1.183\u00a0CV a 6950 giri/min.\nLe prove effettuate alla galleria del vento hanno rivelato la possibilit\u00e0 di velocit\u00e0 da record, raggiunte nel mese di settembre 2007 dopo che il primo tentativo effettuato nel mese di marzo dello stesso anno era fallito.\nVersioni.\nUltimate Aero.\nLa Ultimate Aero \u00e8 la versione potenziata della Aero. Dotata di un propulsore V8 Chevrolet Supercharged da 1046\u00a0CV, ha un telaio realizzato in fibra di carbonio e titanio per contenere il peso a 1293\u00a0kg. Cos\u00ec configurata, ha una velocit\u00e0 massima di 400\u00a0km/h.\nUltimate Aero II.\nNel 2010 venne realizzata la Ultimate Aero II, la quale presentava ancora pi\u00f9 innovazioni rispetto al modello precedente. La vettura era spinta da un propulsore V8 6.8 biturbo dalla potenza di 1.369 CV. Ci\u00f2 permetteva il raggiungimento di una velocit\u00e0 massima di 443\u00a0km/h. Per adeguarsi alla potenza, il mezzo venne equipaggiato con un impianto frenante rappresentato da freni a disco carboceramici e da flap attivi che entravano in funzione durante la fase di decelerazione. Per contenere il peso la carrozzeria era realizzata in fibra di carbonio e dello stesso materiale erano composti i cerchi in lega.\nUltimate Aero EV.\nUltimate Aero EV \u00e8 la versione elettrica dell'auto di cui si \u00e8 prodotto un prototipo nel febbraio 2009.\nRaggiunge i 100\u00a0km/h in 2,5 secondi. Velocit\u00e0 massima 300\u00a0km/h e un'autonomia tra i 200 e i 300\u00a0km.\nHa 2 motori elettrici con 500 CV ciascuno.\nRecord di velocit\u00e0.\nNel settembre 2007 la SSC Aero TT \u00e8 riuscita a battere il record di velocit\u00e0 ufficiale su strada detenuto dalla Koenigsegg CCR di 386,159\u00a0km/h e quello (non ufficiale) della Bugatti Veyron di 408,47\u00a0km/h.\nTeatro dell'impresa \u00e8 stata la Highway 222 dello stato di Washington, che era stata recentemente riasfaltata. Al volante il settantunenne Chuck Bigelow, che ha dovuto affrontare anche una curva a S a oltre 337\u00a0km/h per raggiungere la massima velocit\u00e0 nel rettilineo successivo. Il record \u00e8 stato effettuato alla presenza degli ufficiali del Guinness dei primati secondo le linee guida previste per questo genere di tentativi. Per ricevere l'approvazione un veicolo deve percorrere entro un'ora per due volte il tracciato designato nei due sensi, dopodich\u00e9 viene calcolata la media delle velocit\u00e0 massime raggiunte.\nCon 414,31\u00a0km/h nel primo passaggio e 410,24\u00a0km/h nel secondo, il record in via di approvazione ufficiale \u00e8 adesso di 412,28\u00a0km/h.\nNel giugno 2010 questo record \u00e8 nuovamente passato alla Bugatti Veyron nella sua ultima versione, Super Sport senza limitatore."}
{"id": "1086271", "revid": "287204", "url": "https://it.wikipedia.org/wiki?curid=1086271", "title": "Harry Redknapp", "text": "Carriera.\nGiocatore.\nHarry ha cominciato a giocare da professionista a 17 anni, nel , e in 7 anni al Boleyn Ground ha disputato 149 partite e messo a segno 8 gol. Negli anni successivi ha vestito la maglia di , e negli Stati Uniti d'America con i e .\nAllenatore.\nAll'inizio della stagione 1983-1984 Harry ha avuto il primo incarico in panchina, come vice di David Webb al . A partire dal 1984, fino al 1992, ha guidato il Bournemouth, sempre tra Football League e Second Division. Dal 1994 al 2001 ha allenato il , facendo crescere giovani come Rio Ferdinand, Michael Carrick e suo nipote Frank Lampard. Negli anni successivi ha guidato il Portsmouth (portandolo in Premier League, con la contemporanea retrocessione del West Ham), e il (un'esperienza terminata con la retrocessione nel 2005), prima di tornare ai \"Pompeys\" nel 2005, vincendo la Coppa d'Inghilterra nel 2008.\nIl 25 ottobre dello stesso anno viene ingaggiato dal per prendere il posto di Juande Ramos. Il 5 maggio 2010, espugnando lo stadio del , gli \"Spurs\" hanno la certezza di giocare nella stagione successiva la Champions League dopo 50 anni dall'ultima comparsa. La stagione successiva vedr\u00e0 gli Spurs arrivare fino ai quarti di finale quando si dovranno arrendere al di Jos\u00e9 Mourinho dopo una doppia sconfitta per 4-0 a Madrid e per 0-1 a Londra. Nonostante questo gli inglesi si dimostrano una squadra rivelazione nel corso del torneo avendo battuto nel girone quelli che erano gli attuali campioni d'Europa ovvero l'Inter, e aveva eliminato una grande squadra di tradizione europea come il negli ottavi di finale. In quella stagione il Tottenham si piazzer\u00e0 in quinta posizione in patria, stavolta qualificandosi per la UEFA Europa League.\nIl 14 giugno 2012 annuncia il suo addio alla panchina degli \"Spurs\". Nell'ultima stagione con il Tottenham riporta la squadra al quarto posto nella Premier League 2011-2012 e la notizia del suo abbandono ha lasciato stupiti molti addetti ai lavori visto che aveva da pochi mesi rinnovato il contratto e il manager inglese era stato il migliore tra quelli passati al White Hart Line nell'ultima decade. L'8 settembre viene assunto come consulente dal Bournemouth, club militante in Football League One (la terza serie inglese).\nIl 23 novembre assume l'incarico di allenatore del con un ingaggio di 4 milioni, prendendo il posto dell'esonerato Mark Hughes, con l'obiettivo di portare la squadra fuori dalla zona retrocessione dopo che la squadra ha raccolto appena 4 punti nelle prime 12 giornate senza alcuna vittoria. Nonostante sotto la guida di Redknapp i risultati migliorino non riesce ad evitare la retrocessione che viene certificata quando al termine del campionato rimanevano 3 giornate da disputare. Nonostante questo il proprietario del club Tony Fernandes gli conferma la fiducia per la stagione seguente. Nel 2013-2014 con il 4\u00ba posto in Championship riporta subito la squadra in Premier League. Il 4 febbraio 2015, con il club al penultimo posto in classifica, si dimette per problemi fisici dato che si opera a un ginocchio.\nStatistiche.\nStatistiche da allenatore.\n\"Statistiche aggiornate al 25 maggio 2020.\" In grassetto le competizioni vinte.\nCuriosit\u00e0.\nSuo figlio, Jamie Redknapp, ha giocato sotto la sua guida con le maglie di Bournemouth e Southampton. \u00c8 lo zio di Frank Lampard."}
{"id": "1086272", "revid": "287204", "url": "https://it.wikipedia.org/wiki?curid=1086272", "title": "Armoriale dei comuni della Creuse", "text": "Questa pagina contiene le armi (stemma e blasonatura) dei comuni della Creuse."}
{"id": "1086275", "revid": "599013", "url": "https://it.wikipedia.org/wiki?curid=1086275", "title": "Lauren (calciatore)", "text": "Caratteristiche tecniche.\nTerzino di spinta, giocava prevalentemente sulla corsia destra, ma fu spesso impiegato anche su quella opposta grazie alla sua notevole duttilit\u00e0. Era in grado di ricoprire anche il ruolo di esterno di centrocampo.\nCarriera.\nClub.\nTrasferitosi con la sua famiglia a Siviglia, in Spagna, proprio l\u00ec ha cominciato a giocare, col Siviglia. Inizialmente \u00e8 andato in prestito all'Utrera, quindi \u00e8 tornato al Siviglia, in seconda squadra. Nel 1997 \u00e8 stato ceduto al Levante e successivamente al Maiorca. Presa la cittadinanza spagnola grazie alla lunga permanenza nel paese iberico, ha potuto essere tesserato come giocatore comunitario.\nNell'estate 2000 \u00e8 stato acquistato dall'Arsenal per 7,2 milioni di sterline: debutt\u00f2 il 19 agosto col Sunderland, ma a questo debutto fece seguito una lunga serie di infortuni; comunque, in sei stagioni e mezza, Lauren ha disputato ben 159 partite di campionato e 49 di Champions League coi \"Gunners\".\nIl 18 gennaio 2007 il camerunese ha firmato un contratto di due anni e mezzo col Portsmouth: mezzo milione di sterline all'Arsenal. Due giorni dopo ha esordito con la maglia dei \"Pompeys\" contro il Charlton Athletic. Il 15 marzo 2010 il Cordoba annuncia l'ingaggio dell'esterno destro.\nNazionale.\nLauren ha esordito con la Nazionale camerunese nel novembre 1997, in una gara amichevole contro l'. Il 2000 \u00e8 stato l'anno del trionfo internazionale: vittoria della Coppa d'Africa (nominato anche \"Best Player\") e del torneo olimpico di calcio (battuta la , che avrebbe potuto anch'essa convocare Lauren). Nel 2002 con la maglia dei \"Leoni Indomabili\" ha rivinto la Coppa d'Africa. In quello stesso anno (dopo i Mondiali nippo-coreani) si \u00e8 ritirato dalla nazionale: 24 presenze in totale per lui."}
{"id": "1086276", "revid": "47767", "url": "https://it.wikipedia.org/wiki?curid=1086276", "title": "Lauren Etame Mayer", "text": ""}
{"id": "1086281", "revid": "36426", "url": "https://it.wikipedia.org/wiki?curid=1086281", "title": "Chiesa del Carminiello ai Mannesi", "text": "La chiesa del Carminiello ai Mannesi era una chiesa di Napoli.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Campania, nel dicembre 2019 divenuto Direzione regionale Musei.\nStoria.\nUna prima chiesa venne eretta in un periodo imprecisato dell'Alto Medioevo la quale venne inglobata nella chiesa di Santa Maria del Carmine ai Mannesi nel corso del XVI secolo. Mentre il diminutivo \"Carminiello\" fu usato per le dimensioni modeste della chiesa, il toponimo \"Mannesi\" si riferisce invece a tutta l'area, nella quale lavoravano soprattutto costruttori e riparatori di carri.\nIl tempio venne raso al suolo durante un'incursione aerea del 1943; dalle macerie si \u00e8 scoperto che i muri ed il fondo della chiesa nascondevano i resti di un grosso edificio di epoca romana, dell'estensione di un'intera insula compresa tra il \"Decumano maggiore\" e il \"Decumano minore\". \nIl vasto ritrovamento archeologico ha preso il nome di \"Complesso di Carminiello ai Mannesi\".\nL'edificio romano.\nL'edificio romano (che ha inglobato nelle sue fondazioni i resti di una \"domus\" tardo-repubblicana preesistente) \u00e8 stato edificato alla fine del I secolo d.C. ed \u00e8 articolato su due piani, presentando delle volte a crociera ed archi in laterizio, mentre vi sono delle specchiature in opera reticolata di tufo giallo. Il piano inferiore era destinato ad ambienti di servizio che sono disposti intorno ad una grande stanza rettangolare affrescata, mentre un piccolo impianto termale \u00e8 riconoscibile verso sud. Al livello superiore invece si riconoscono una grande vasca rettangolare ricoperta da cocciopesto ed una piccola vasca con fontana centrale a gradini, rivestita di marmo bianco.\nNel corso dell'epoca imperiale il complesso sub\u00ec delle ristrutturazioni, la pi\u00f9 importante delle quali \u00e8 l'installazione di un Mitreo in due ambienti del piano inferiore: questo \u00e8 riconoscibile dai resti di un rilievo in stucco visibile sulla parete di fondo, dove \u00e8 rappresentato il dio Mitra nell'atto di uccidere il toro. Verso occidente, poi, vennero innalzati dei pilastri rettangolari in blocchi di tufo e laterizi, forse per creare un porticato esterno.\nLa vita dell'edificio non si \u00e8 protratta oltre la fine del IV secolo. Infatti a partire dal V e fino al VII secolo esso \u00e8 servito da discarica e come ricettacolo per rifiuti urbani. Questi strati, distinti e scavati con estrema accuratezza, hanno permesso di recuperare numeroso materiale archeologico (soprattutto ceramiche, ossa, vetri, monete, ecc.), grazie al quale non solo \u00e8 stato possibile riconoscere per quell'epoca il progressivo declino degli allevamenti di animali domestici e dunque dell'alimentazione, ma anche di ricostruire i flussi commerciali della Napoli alto-medievale. Pi\u00f9 precisamente \u00e8 stato riconosciuto che fino alla met\u00e0 del VI secolo Napoli importava derrate alimentari (soprattutto olio e vino) dalla Tunisia, Asia Minore, Siria e Levantino; e poi ceramica da mensa (la cd. sigillata chiara D) dalla Tunisia e dall'Asia Minore. Gli strati di VII secolo hanno invece testimoniato della ripresa di una produzione di vino campano, e dell'esistenza di una officina vitraria in zona.\nDopo il VII secolo, forse anche a seguito della costruzione della prima chiesa, alcuni ambienti dell'edificio romano furono riutilizzati per scopi imprecisati (abitazione, depositi, o scantinati), e dunque aperti alcuni varchi nei muri antichi. La vasca marmorea con fontana centrale situata al piano superiore, divenne sepolcro per un gruppo di infanti la cui et\u00e0 oscillava fra i quattro mesi ed i quattro anni circa; essi furono ricoperti da terreno contenente ceramica invetriata di XIII secolo."}
{"id": "1086284", "revid": "713168", "url": "https://it.wikipedia.org/wiki?curid=1086284", "title": "Melzi", "text": "La famiglia Melzi \u00e8 una famiglia nobile di Milano alla quale appartenne, dal XV secolo, la tenuta di Pontirolo e Vaprio d\u2019Adda con la villa Melzi dipinta dai vedutisti Gaspar van Wittel e Bernardo Bellotto; dal secolo XVII i beni del feudo di Magenta; nel XIX secolo il latifondo di Correzzola (Padova), collegato con il ducato di Lodi e la tenuta di Bellagio (Como) con la Villa Melzi d\u2019Eril.\nEsiste una famiglia nobile omonima, Melzi (Malingegni), non imparentata.\nStoria.\nLa casata \u00e8 nota dal XIV secolo. Furono creati conti palatini nel 1468 per diploma dell'imperatore Federico III e nel 1588 venne ascritta al patriziato a Roma. Ottenne inoltre i titoli di conti di Magenta (30 dicembre 1619), di feudatari di Mozzanica (1650), di marchesi di Torricella (1676) e furono creati cavalieri del Sacro Romano Impero nel 1683.\nIn seguito al matrimonio, avvenuto il 16 settembre del 1750, di Gaspare Melzi (1719-1777) con la gentildonna spagnola Maria Teresa d'Eril (1724-1768; figlia di Francisco, VII conte di Eril), nella seconda met\u00e0 del Settecento il ramo principale assunse il cognome Melzi d'Eril e ottenne nel 1750 i titoli di grandi di Spagna di I classe, conti d'Eril, marchesi di Fonte Sacrata, baroni di Orcan e signori di Colsedilla, per successione dalla casata d'Eril.\nLa linea primogenita della famiglia Melzi ottenne ancora nell'Ottocento il titolo nobiliare di duchi di Lodi (1807). Questo ramo conserv\u00f2 inoltre i titoli di conti di Magenta, patrizi di Milano, con trattamento di don e di donna. I discendenti risiedono a Milano, Pavia e Torino.\nConti di Magenta e duchi di Lodi.\nIl titolo di conte di Magenta venne creato il 30 dicembre 1619 per Luigi Melzi, patrizio milanese. Gaspare, ottavo conte di Magenta, spos\u00f2 Maria Teresa d'Eril, figlia ed erede del marchese di Fuente Sagrada, e i discendenti adottarono il doppio cognome di Melzi d'Eril. Francesco Melzi d'Eryl, nono conte, divenne vicepresidente della Repubblica Italiana sotto Napoleone Bonaparte nel 1802, e gran cancelliere del Regno d'Italia nel 1805.\nIl 20 dicembre 1807 Francesco Melzi d'Eryl ottenne da Napoleone, in quanto re d'Italia, il titolo di duca di Lodi, in ricordo della battaglia di Lodi (1796), titolo slegato da vincoli feudali. Il duca mor\u00ec per\u00f2 senza eredi naturali e i suoi titoli e beni passarono al nipote nonch\u00e9 figlio adottivo Giovanni Francesco.\nIn seguito al congresso di Vienna del 1815, venne riconosciuto alla famiglia il solo titolo di conte di Magenta nel 1816, abolendo il ducato napoleonico di Lodi. Giovanni Francesco ottenne invece il titolo di \"duca Melzi\" il 5 settembre 1818, legando il titolo ducale al cognome della casata. Suo figlio Lodovico, dodicesimo conte di Magenta, riassunse il titolo di duca di Lodi nel 1859. Entrambi i titoli vennero riconosciuti dal nuovo Regno d'Italia e confermati con decreti del 1890, 1913 e 1939, rimanendo ad ogni modo puramente onorifici e slegati da vincoli feudali."}
{"id": "1086286", "revid": "117819776", "url": "https://it.wikipedia.org/wiki?curid=1086286", "title": "Centro di Cultura Scientifica Ettore Majorana", "text": "Il Centro di cultura scientifica Ettore Majorana (EMFCSC) \u00e8 un'organizzazione scientifica fondata a Ginevra nel 1962 e dal 1963 a Erice (TP) in Sicilia, dal fisico Antonino Zichichi, che ne \u00e8 anche il presidente, e intitolato al fisico siciliano Ettore Majorana.\nLa sede principale dal 1963 \u00e8 in via Guarnotti 26, nell'ex monastero di San Pietro, (poi San Rocco). Ha invece la sede dei corsi dagli anni '70 nell'ex convento di San Domenico.\nAttivit\u00e0.\nAffiliato all'INFN, finanzia la Scuola internazionale di fisica sub-nucleare, anch'essa presieduta da Antonino Zichichi. Durante gli anni della guerra fredda, il Centro Ettore Majorana di Erice era una sede in cui si incontravano scienziati di Russia e Stati Uniti. In questi anni 76 scienziati che hanno preso parte ai corsi sono poi stati insigniti del premio Nobel dopo la loro partecipazione alle attivit\u00e0, e 49 erano gi\u00e0 premi Nobel.\nA Erice, \u00e8 stato fondato il primo nucleo di un nuovo laboratorio con il mandato di studiare le emergenze planetarie, e non solo le due pi\u00f9 famose (effetto serra e buco nell'ozono), ma in tutto 63. Questo laboratorio \u00e8 chiamato \"ILSEAT\" (\"International Laboratory for Science Engineering and Advanced Technology\").\nComprende 123 Scuole post-universitarie in tutti i campi della ricerca scientifica moderna, e distribuisce anche borse di studio a studenti meritevoli. Oggi \u00e8 anche fondazione.\nIl premio \"Scienza per la pace\".\nOrganizza il \"Premio Ettore Majorana-Scienza per la pace\", istituito dall'Assemblea Regionale Siciliana nel 1988.. Tra i vincitori, indicati dal \"World Federation of Scientist\", vi sono Lee Yuan-tseh, Giovanni Paolo II, Herbert Aaron Hauptman, David Hunter Hubel, Robert Huber, Edward Teller, Linus Carl Pauling."}
{"id": "1086289", "revid": "14480", "url": "https://it.wikipedia.org/wiki?curid=1086289", "title": "Progetto Seldon", "text": ""}
{"id": "1086290", "revid": "767487", "url": "https://it.wikipedia.org/wiki?curid=1086290", "title": "Se me lo dicevi prima e altri successi", "text": "Se me lo dicevi prima e altri successi \u00e8 una raccolta di Enzo Jannacci.\nPubblicato nel 1989 sulla scia della prima partecipazione dell'artista al Festival di Sanremo, l'album contiene, oltre alla canzone che ne d\u00e0 il titolo, altri brani dei due precedenti album di Jannacci, ai quali si aggiungono: \"Ci vuole orecchio\", che risale al 1980, \"Linea Bianca\" che era stata la sigla del programma \"La Domenica Sportiva\" di alcune stagioni prima ed era stato gi\u00e0 pubblicato su 45 giri, ed \"Una fetta di limone\", un classico dei primi anni del cantante, interpretato insieme a Giorgio Gaber e reinciso qualche anno prima nell'EP \"Ja-Ga Brothers\"."}
{"id": "1086306", "revid": "125767864", "url": "https://it.wikipedia.org/wiki?curid=1086306", "title": "Odescalchi", "text": "Gli Odescalchi, originari di Como, sono una celebre famiglia della nobilt\u00e0 italiana che ebbe il suo successo con l'elezione al soglio pontificio di Benedetto Odescalchi, con il nome di Innocenzo XI, nel 1676. Innocenzo XI, essendo l'unico e ultimo erede maschio della famiglia, perpetu\u00f2 la casata attraverso l'adozione dei discendenti di sua sorella Lucrezia Odescalchi, la quale il 4 febbraio 1621 aveva sposato Alessandro Erba, nobile milanese; per questa ragione la famiglia \u00e8 anche nota come Erba-Odescalchi.\nStoria.\nLinea primogenita (Erba-Odescalchi).\nLa linea primogenita della famiglia Odescalchi ottenne i seguenti titoli nobiliari: nobili romani, coscritti della nobilt\u00e0 romana, patrizi milanesi, patrizi genovesi, patrizi onorari di Ferrara, nobili di Mandonico, nobili di Ascoli e di Tarquinia, principi, principi del S.R.I., principi di Bassano, duchi di Sirmio col trattamento di Altezza Serenissima, duchi di Bracciano, conti palatini, conti di Pisciarelli e signori di Palo Laziale (fraz. di Ladispoli)\nTale linea si origin\u00f2 appunto dall'unione tra \"Lucrezia Odescalchi\", nipote di papa Innocenzo XI, ed il nobile \"Alessandro Erba\".\nLinea secondogenita (Odescalchi).\nLa linea secondogenita della famiglia Odescalchi ottenne nel tempo, con diploma dell'imperatore Carlo VI, i titoli nobiliari di marchesi e nobili col trattamento di don e donna. \nAttualmente la linea secondogenita coincide con il ramo di don Cajo Plinio Odescalchi (nobile dei marchesi di Fino), padre dell'ergonomia italiana."}
{"id": "1086307", "revid": "36426", "url": "https://it.wikipedia.org/wiki?curid=1086307", "title": "Chiesa di San Giorgio Martire (Napoli)", "text": "La chiesa di San Giorgio Martire \u00e8 una delle chiese monumentali di Napoli; si erge nel quartiere di Pianura.\nStoria.\nLa chiesa ha origine nei primi anni del Duecento. \u00c8 a partire dal XVI secolo che la chiesa assunse una veste pi\u00f9 monumentale.\nAlcune fonti affermano che sui locali della primitiva parrocchia fu iniziata, nei primi anni del Cinquecento, la costruzione dell'odierna chiesa grazie alle offerte dei fedeli. Nel 1587 fu avviato il completamento della stessa chiesa che assunse la veste attuale nel 1676. \nNel 1822 \u00e8 registrato il completamento dello scalone d'ingresso.\nLa facciata, su due ordini, \u00e8 alleggerita da una serliana al livello inferiore, mentre la parte superiore \u00e8 scandita dal ritmo di lesene che inquadrano un rosone; alla sommit\u00e0 si apre il timpano triangolare."}
{"id": "1086308", "revid": "310967", "url": "https://it.wikipedia.org/wiki?curid=1086308", "title": "Culti sincretici africani", "text": "Il contatto fra le religioni africane tradizionali e il cristianesimo, a partire dall'epoca coloniale, ha dato origine a numerosi culti sincretici in cui convivono credenze, pratiche e rituali cristiani e tradizionali. In alcuni casi (per esempio nel caso di diversi movimenti indipendentisti), il sincretismo religioso \u00e8 stato parte di un pi\u00f9 vasto fenomeno di commistione di schemi africani ed europei in campo politico, economico, sociale e via dicendo.\nIl Vodoun.\nUn'antica religione africana incontra il cristianesimo e altri culti locali nel Nuovo Mondo.\nIl \"Vodoun\" \u00e8 una delle religioni pi\u00f9 antiche dell'Africa occidentale che ebbe origine nelle foreste pluviali e nelle savane del sud del Benin, del Togo e del Ghana orientale e che \u00e8 tuttora professata e praticata dai popoli Fon, Ewe e Ga stanziati in tali regioni. Secondo molti studiosi e conformemente all'autorevole opinione del capo vodoun del Benin Sossa Gued\u00e9d\u00e9houngu\u00e9, la religione avrebbe avuto origine nell'area geografica dell'Adja Tado, sul fiume Mono che divide Togo e Benin, diffondendosi poi a raggiera e mantenendosi anche dopo le pressioni colonialiste al fine di rispecchiare un'identit\u00e0 africana da contrapporre alla religione degli invasori. \nIl culto vodoun conta pi\u00f9 di cinquanta milioni di seguaci solo in Africa occidentale, ma anche adepti a Cuba, Haiti e Brasile, dove tali pratiche e credenze sono giunte per mezzo della tratta degli schiavi. La parola vodoun, detta anche vud\u00f9, vodun e voodoo, trova origine tra le genti Fon del Benin e significa spirito o \u201cdio\u201d, ma anche \u201cnascosto, misterioso, sacro\u201d, per gli Ouatchi \u201cmessaggero del profondo\u201d poich\u00e9 il sacro non abita in cielo, ma in terra dove sono sepolti gli antenati. Nell'universo vodoun esiste un pantheon notevolmente ricco di divinit\u00e0, detti Orisha (dalle parole yoruba ori, testa e sha, prendere) in grado di mettere in comunicazione il mondo terreno con quello sovrannaturale. L'Orisha \u00e8 una forza pura, \"\u00e0s\u00e9\", immateriale, che non pu\u00f2 essere percepita dagli esseri umani se non prendendo possesso di uno di loro. L'uomo scelto ed eletto \u00e8 il suo elegun, colui che ha il privilegio di essere posseduto.\nFeticci.\nLe divinit\u00e0 vodoun popolano la natura e tutti i suoi elementi: la terra, gli alberi, le pietre e gli oggetti inanimati. Esse si manifestano sotto numerose sembianze e forme, dalle figure scolpite ai tumuli informi di terra contenenti medicamenti (miscele di piante, erbe e altre sostanze misteriose e sacre), ai quali spesso ci si riferisce con il nome di feticcio. Questo termine \u00e8 stato utilizzato per la prima volta dai portoghesi nel XVI secolo, dal significato \"feiti\u00e7o\", \u201cincantesimo\u201d e ha assunto spesso, per gli occidentali, una valenza negativa. Essi erano spesso custoditi in statuette particolari destinate a proteggere questi oggetti magici provvisti di un alto grado di forza sovrannaturale. Tra i vari feticci si annoverano le statuette-reliquiario, ossia statuette antropomorfe che, nella zona del ventre, hanno una cavit\u00e0 per deporvi gli oggetti magici (artigli, denti di leopardo o leone, pietre, conchiglie, peli, pelle, etc.). \nSi tratta di una derivazione dai reliquiari cristiani, introdotti ancora una volta dai portoghesi nel XVI secolo, nell'intento di cristianizzare la religione. Altri feticci sono a forma di croce ed esistono immagini per il culto della fecondit\u00e0 (madre con il bambino) le quali, almeno dal punto di vista formale, riflettono un'evidente influenza cristiana. Tra i feticci di carattere maligno ci sono i feticci da chiodi, che consistono in raffigurazioni di uomini e animali che si crede agiscano per magia simpatica: quando si desidera nuocere a qualcuno, si conficca un chiodo nella scultura e si recitano contemporaneamente delle formule magiche prescritte.\nMaschere.\nOltre ai feticci, anche le maschere sono considerate oggetti carichi di potenza soprannaturale per la religione vodoun, infatti esse sono spesso il mezzo per captare la forza ultraterrena degli spiriti e appropriarsene, utilizzandola a beneficio della comunit\u00e0. La maschera \u00e8 solo un simulacro dello spirito e chi la indossa non viene identificato con esso finch\u00e9 questo non possieda la sua persona che cade in trance, \"fuori di s\u00e9\", nel momento cruciale della cerimonia o della danza, muovendosi, parlando e atteggiandosi in modo completamente differente da quello abituale, come fosse solo uno strumento del dio che lo invade e possiede. Una delle massime aspirazioni del credente vodoun \u00e8 quella di riuscire ad abbandonarsi completamente allo spirito di una divinit\u00e0 e attraverso lo stato di estasi raggiunto grazie al rituale della possessione, il suo corpo \u00e8 posseduto dallo spirito divino e attraverso esso la divinit\u00e0 parla, comunica, agisce.\nLe celebrazioni di Kokuzhan.\nOgni tre anni in un bosco di palme in riva al mare sul confine tra Togo e Ghana, migliaia di seguaci vodoun si incontrano per una spettacolare manifestazione che dura sette giorni, chiamata Kokuzhan, in onore della divinit\u00e0 Flimani Koku, l'antico dio guerriero. Il culto di questo dio guerriero ebbe origine un centinaio di anni fa quando i predecessori Ewe portarono dal Benin fino in Ghana il feticcio della divinit\u00e0, una grossa zucca contenente quattordici coltelli sacri. L'equivalente femminile del feticcio \u00e8 detta \"azizan\" e contiene porzioni di termitai con propriet\u00e0 medicinali. Dopo l'apertura della zucca gli adepti cadono irrigiditi in uno stato di 'trance' e, per risvegliarli, il sacerdote li asperge con una pozione di acqua ed erbe.\nIn epoca antica, Koku garantiva la protezione dei combattimenti e l'invincibilit\u00e0 in guerra; oggi fornisce difese contro la stregoneria e la magia nera. In questi raduni gli adepti raggiungono nelle danze vorticose lo stato incosciente di possessione e in tali particolari condizioni psicofisiche mostrano una grande capacit\u00e0 di sopportazione al dolore. Considerati miracoli, queste prove sovrumane manifestano lo straordinario potere della divinit\u00e0. \nAlla fine la possessione giunge ad uno stato di sublimazione in cui si diviene coscienti della comunione con il proprio dio e, secondo quanto gli adepti riferiscono, questa \u00e8 una delle pi\u00f9 alte sensazioni di felicit\u00e0 che l'uomo possa mai provare. \nPer raggiungere tale estasi non si fa uso di droghe, \u00e8 sufficiente la forza della fede. Alla fine, il risveglio \u00e8 lento e non si ha coscienza di ci\u00f2 che \u00e8 avvenuto e delle prove affrontate.\nOspedali e sacrari vodoun dedicati alle principali divinit\u00e0.\nIl Voodoo Hospital a Seko, nel Togo, \u00e8 uno degli ospedali tradizionali dell'Africa occidentale e cura problemi spirituali che sono origine di dolori fisici e psichici che la medicina occidentale non pu\u00f2 risolvere. L'ospedale ha tre sacrari, considerati dimora terrestre degli dei e in ognuno di essi abitano divinit\u00e0 che vengono ogni giorno invocate per risolvere problemi mentali, paralisi, lebbra, cirrosi epatica, epilessia e il cosiddetto mal d'amore. Uno dei sacrari dell'ospedale ospita la divinit\u00e0 femminile Gabara consultata dagli innamorati, soprattutto donne, e spesso ricoperta di doni e offerte.\nUn altro sacrario dell'ospedale \u00e8 dedicato a Hebioso, dio del tuono conosciuto anche come Shango tra gli Yoruba, Xevieso in gumb\u00e8 per i Mina del Togo e del Ghana e H\u00e8vioso in fongb\u00e8 in Benin. In Brasile ci sono addirittura dodici diversi Xango e a Recife il suo nome \u00e8 divenuto sinonimo delle cerimonie religiose afro-brasiliane. Secondo alcuni storici Shango \u00e8 stato il terzo re di Oyo (Alaafin Oyio) la capitale della confederazione yoruba. \nAltri dei minori sono: Loko (in fongb\u00e8) e Iroko (in yoruba), dio della fecondit\u00e0 che risiede nell'omonimo albero (Chlorophora excelsa), Sakpata (in fongb\u00e8) o Shapanan (in yoruba), temuto e tremendo dio del vaiolo e delle malattie contagiose; i suoi adepti in trance mimano le convulsioni, i tremiti della febbre e il dolore della malattia. Poi ci sono: Oshoumar\u00e8 (in yoruba), il serpente simbolo della continuit\u00e0 e del rinnovamento, fonte di arricchimento o di morte, Agh\u00e8 (per i Fon) o Oshossi (per gli Yoruba), dio della caccia e della foresta, il cui culto \u00e8 praticamente scomparso oggi in Africa, ma ha conosciuto uno straordinario successo in Brasile. Poi ancora: Nana Buruku (anche Buluku o Brukung) \u00e8 la pi\u00f9 vecchia delle divinit\u00e0 delle acque, dea primordiale, maestosa e veneranda signora, Y\u00e9manja, divinit\u00e0 yoruba del mare e delle acque dolci e madre di numerose divinit\u00e0. Si pensa che quest'ultima debba essere identificata con Mami Wata, divinit\u00e0 femminile venerata in Brasile, sulle coste del Golfo di Guinea, in Nigeria, in Benin, in Togo e in Ghana.\nRapporti attuali tra la religione vodoun e la religione cristiana.\nPer diversi motivi, il rapporto tra la religione vodoun e cristiana, nonostante i forti elementi sincretici dovuti inevitabilmente alla storia, non \u00e8 mai stato dei migliori. Oggi, concluse le dolorose vicende della schiavit\u00f9 e del colonialismo a cui molti cristiani hanno collaborato, la relazione tra le due fedi \u00e8 migliorata anche se spesso si trovano in concorrenza per prendersi l'egemonia sulle \u201canime\u201d africane. La conversione al cristianesimo, ovviamente, richiede a colui che decide di ricevere il sacramento del battesimo l'abiura della precedente fede nei vodoun e nelle tecniche di divinazione. Solo il Brasile, in cui \u00e8 nato di recente un movimento afro-americano cattolico che pratica entrambe le religioni, \u00e8 un'eccezione considerata eretica da Roma.\nUmbanda e Macumba, culti afro-cristiani nel Nuovo Mondo.\nI culti vodoun brasiliani rappresentano un forte elemento di sincretismo con tratti del cristianesimo. Inoltre si sono sviluppati il kardecismo (spiritismo) e il Catimbo. Quest'ultimo nel suo nucleo originario \u00e8 la religione degli Indios americani, che venera i \"caboclos\", spiriti degli Indios morti, capaci di provocare, ma solo nel sacerdote, trance particolarmente violente. Come riporta Roger Bastide, la Macumba \u00e8 un culto che, nelle sue cerimonie, invoca gli Eshou, spiriti assimilabili agli Orisha yoruba, pretos velhos (spiriti disincarnati degli antenati neri), e dei caboclos. La Macumba \u00e8 una ridda di Eshou, Orisha, pretos velhos e caboclos, a seconda delle ipnosi e invocazioni spontanee. \nNello spiritismo di Umbanda, derivato dalla Macumba, si delinea una dogmatica: gli spiriti dei trapassati, soprattutto quelli dei pretos velhos e caboclos, formano immense armate dette falangi: alla testa di ogni falange c'\u00e8 un generale Orisha, sia sotto il suo nome africano, sia sotto il nome del suo corrispondente cattolico. Tale spiritismo unisce i Santi della chiesa cattolica, gli Orisha degli antichi schiavi africani e gli spiriti degli Indios.\nTale sincretismo afro-cattolico \u00e8 divenuto molto forte con il passare degli anni tanto che ogni Orisha ha il suo corrispondente Santo cattolico e molti nativi si considerano sia cattolici sia fedeli alle tradizioni africane, tanto che partecipano alle Messe quanto al Candombl\u00e9 ossia quella grande cerimonia afro-americana in onore degli Orisha in cui predominano nettamente i caratteri nagos-yoruba. Bahia, battezzata di recente Roma nera, vede celebrare feste e rituali che presentano differenze rispetto ai culti africani, dovute alla mescolanza di elementi bantu e sudanesi, oltre che cattolici. H\u00e8vioso, ad esempio, \u00e8 associato in Brasile con San Gerolamo, Y\u00e9manja, con Nostra Signora dell'Immacolata Concezione, Nana Buruku con Sant'Anna, Oshossi con San Giorgio di Cappadocia.\nLa Chiesa universale del regno di Dio, in Brasile, per esempio unisce ai temi della predicazione pentecostale elementi della cosmogonia Umbanda derivati da culti sincretici africani.\nI Loa ad Haiti.\nLe divinit\u00e0 Vodoun che gli schiavi africani portarono ad Haiti presero il nome di Loa, parola congolese per \u201cspiriti\u201d e sono divisi in tre gruppi:\nLa Chiesa dei Cristiani Celesti.\nLa Chiesa dei Cristiani Celesti (Ijo Mimo ti Kristi lati Orun wa, in yoruba e A Gun Wiwe Olon Ton in fongb\u00e8) \u00e8 una fede sincretica africana nata di recente. \u00c8 stata fondata a Porto Novo (Benin) nel 1947 da un falegname yoruba, \"Samuel Oshoffa\". Questi, in seguito a una visione, fu capace di effettuare miracoli. Stabilitosi poi in Nigeria (Ikeja, Lagos) il movimento si \u00e8 diffuso rapidamente e con grande successo in tutta l'Africa occidentale. \nHa assorbito vari elementi della liturgia cristiana protestante come i canti, le preghiere e le letture dei passi biblici, in particolare del Vecchio Testamento. Nello stesso tempo, ha assunto pratiche vodoun, come la danza al ritmo dei tamburi, la trance e il pasto comune alla fine della cerimonia. Durante la possessione gli adepti ricevono il dono della profezia e comunicano, spesso in lingue sconosciute, messaggi ai sacerdoti. Avvengono anche guarigioni di fedeli ammalati con aspersioni di acqua santa che scaccia gli spiriti maligni tra cui Satana.\nPare ancora lungo il cammino verso il vero dialogo interreligioso in un clima mondiale molto chiuso e conservatore; per questo si solleva un grande stupore e clamore quando un Papa come Giovanni Paolo II il 4 febbraio 1993 incontra a Cotonou in Benin i capi del vodoun.\nReinterpretazioni di rituali locali nell'Africa post-coloniale.\nNei contesti extra-europei, tra cui l'Africa, il significato di culti tradizionali ha assunto connotazioni specifiche soprattutto come reazione al controllo coloniale e alla subordinazione economica, politica, culturale, religiosa e militare. Il messianismo \u00e8 un fenomeno che comprende tutti quei movimenti religiosi che credono nell'avvento di un'era di pace e felicit\u00e0 invocata da particolari rituali da parte dei fedeli. \nAttraverso tali movimento i fedeli riversavano la propria aspettativa e speranza in un futuro di indipendenza dalla dominazione straniera assumendo spesso connotati di ritorno a condizioni primordiali e originarie caratterizzate anche dalla ricomparsa degli antenati delle comunit\u00e0 locali tornati per cacciare gli stranieri invasori. Il messianismo fonde dunque tradizioni religiose locali con dottrine universalistiche come quella cristiana importata dai missionari durante il periodo coloniale. Apparentemente sembra solo a carattere religioso, ma in realt\u00e0 \u00e8 una manifestazione di resistenza coloniale e spesso di un revitalizzato nazionalismo. \nEsempi di questi movimenti sono societ\u00e0 segrete (ad esempio le societ\u00e0 Do, Bagre, Poro in Africa occidentale) le quali rappresentano vere e proprie subculture che esprimono nei propri rituali e simbologie forme di resistenza culturale nei confronti di culture esterne. Anche le confraternite senussi, muridi hanno assunto un ruolo decisivo nel processo di islamizzazione dell'Africa mediando con le religioni locali preislamiche e dando origine a culti sincretici. \nMolti di questi movimento hanno assunto risvolti politici di ribellione e resistenza nei confronti delle potenze straniere. Durante la dominazione coloniale rituali e performance culturali e religiose tradizionali in Africa hanno conosciuto nuove forme di sincretismo modellate dalla storia e dall'incontro-scontro con i colonialisti. \nMolti esempi vengono dall'Africa sub-sahariana e dimostrano come i culti, i rituali, le pratiche religiose e tutti gli altri elementi della dimensione culturale viaggino e si trasformino nella storia assumendo spesso significati e connotazioni nuove in relazione agli avvenimenti e dando vita a nuove sintesi culturali e religiose. Ad esempio il rituale \"Ncwala\" nello Swaziland che da festa annuale del raccolto e del rinnovamento politico locale, divenne un vero e proprio strumento di lotta contro il dominio inglese; i rituali di possessione in Zimbabwe che assunsero un importante ruolo politico nella lotta di liberazione dei ribelli ZANLA (Zimbabwe National Liberation Army); la \"danza nyau\" in Malawi che da antico rito eseguito in occasione di funerali e riti di iniziazione, assunse nuovi significati di resistenza al potere dei bianchi e dei missionari.\nSintesi afro-islamiche.\nL'islam, dai primi tempi della sua espansione fino ad oggi, ha sempre avuto interessi particolari per l'Africa, dove trovarono rifugio temporaneo alcuni dei primi seguaci di Maometto; essi si stabilirono, infatti, presso il Negus in Etiopia, iniziando cos\u00ec un sottile e duraturo legame tra l'islam delle origini e il cristianesimo etiopico. Oggi ogni paese del continente africano possiede una comunit\u00e0 musulmana, piccola o grande, che si incontra e fonde spesso con elementi del cristianesimo e delle religioni tradizionali locali. Questo fenomeno ha generato sintesi culturali e religiose con risvolti e impostazioni variabili da regione a regione. In aree come il Maghreb il modello coranico ha plasmato i modelli religiosi del luogo: una forte arabizzazione si \u00e8 attuata a partire dall'introduzione totale o parziale del diritto musulmano. \nIn altre aree l'islam ha coabitato con altre religioni sviluppando un profilo personalizzato e fuso con tante componenti locali: un esempio \u00e8 l'area egiziana in cui coesistono, non pacificamente, islam e la religione copta. \nNell'Africa occidentale il contatto tra islam, cristianesimo e religioni locali, come il vudoun, hanno generato un islam alquanto diversificato definito in Senegal \"islam di confraternite\" o in Guinea \"islam anti-confraternite\". Durante i governi locali questi islam locali e personalizzati si sono sviluppati e rinnovati sotto nuove confraternite e, durante l'indipendenza, hanno raggiunto una forte affermazione nazionale e moderna.\nL'incontro dell'islam con le religioni e culture locali ha dato vita perci\u00f2 a forme sincretiche, \"regionali\" e personalizzate di culti: da un lato sono rimaste fedeli ai pilastri dell'islam, incluso il pellegrinaggio alla Mecca, dall'altro sono rimaste vicine a culti locali precedentemente descritti."}
{"id": "1086309", "revid": "1605525", "url": "https://it.wikipedia.org/wiki?curid=1086309", "title": "Michele Lauria", "text": "Biografia.\nDirettore amministrativo USL, \u00e8 stato sindaco della citt\u00e0 natale dal febbraio 1979 al maggio 1987. \u00c8 stato senatore per quasi cinque legislature, dal 1987 eletto nel collegio di Enna nella Democrazia Cristiana, poi nel PPI e infine nella Margherita, fino al 16 maggio 2005, quando si \u00e8 dimesso per incompatibilit\u00e0, ed \u00e8 stato sostituito da Antonino Papania.\n\u00c8 stato sottosegretario in quattro governi di centro-sinistra, dal 1996 al 2001.\nAl parlamento \u00e8 stato vicepresidente della Commissione parlamentare per l'indirizzo generale e la vigilanza dei servizi radiotelevisivi dal 24 settembre 2001 al 17 aprile 2003 e questore del Senato dal 27 marzo 2003 al 17 maggio 2005.\n\u00c8 stato Commissario per i servizi e i prodotti dell'Autorit\u00e0 per le Garanzie nelle Comunicazioni dal 2005 al 2012."}
{"id": "1086313", "revid": "59975", "url": "https://it.wikipedia.org/wiki?curid=1086313", "title": "Jimmy De Grasso", "text": ""}
{"id": "1086315", "revid": "111872317", "url": "https://it.wikipedia.org/wiki?curid=1086315", "title": "Antognasco", "text": "L'Antognasco \u00e8 un torrente della Lombardia, che scorre in provincia di Sondrio. Nasce dal Pizzo Scalino, e scorre in direzione nordest-sudovest nella Val di Togno, attraversando i comuni di Montagna in Valtellina, Spriana, Sondrio e Torre di Santa Maria, in Valmalenco. Confluisce da sinistra nel Mallero all'altezza di Arquino, frazione di Sondrio. La portata del torrente \u00e8 sfruttata ai fini idroelettrici, nella centrale di Lanzada."}
{"id": "1086316", "revid": "1543377", "url": "https://it.wikipedia.org/wiki?curid=1086316", "title": "Welwyn Garden City", "text": "Welwyn Garden City (pronuncia ) \u00e8 una citt\u00e0 dell'Inghilterra situata nella contea dell'Hertfordshire.\n\u00c8 un esempio di citt\u00e0 giardino. Fu fondata negli anni venti da Sir Ebenezer Howard e progettata dallo studio dell'architetto Louis de Soissons."}
{"id": "1086317", "revid": "92723", "url": "https://it.wikipedia.org/wiki?curid=1086317", "title": "Campionato mondiale di scherma 2004", "text": "Il Campionato mondiale di scherma del 2004 si \u00e8 svolto a New York il 15 e il 16 aprile negli Stati Uniti d'America. Si disputarono solo le competizioni femminili a squadre del fioretto e della sciabola, in quanto gare non comprese nel programma olimpico di Atene 2004."}
{"id": "1086319", "revid": "59912", "url": "https://it.wikipedia.org/wiki?curid=1086319", "title": "Virgilio Maurizio Degiovanni", "text": ""}
{"id": "1086320", "revid": "293377", "url": "https://it.wikipedia.org/wiki?curid=1086320", "title": "Roy Evans", "text": "Carriera.\nDopo aver giocato nel , ne assunse la guida tecnica nel 1994, restando sulla panchina del club fino al 1998. Nel 2001 allen\u00f2 lo .\nNell'estate 1973 \u00e8 ingaggiato in prestito dai , franchigia della North American Soccer League per competere nella stagione 1973. Gioca da titolare la finale del torneo, vinta contro i ."}
{"id": "1086321", "revid": "124533360", "url": "https://it.wikipedia.org/wiki?curid=1086321", "title": "Lucrezia Piaggio", "text": "Biografia.\nOriginaria di Civitavecchia, inizia a lavorare come modella e come testimonial pubblicitaria. Nel 2001 realizza il suo primo servizio fotografico per il mensile francese \"Girls!\"; nel 2002 \u00e8 sulle copertine di vari giornali giovanili. Sempre nel 2002 esordisce come attrice, con il ruolo di \"Lorella Ombroni\", nel film \"Natale sul Nilo\", regia di Neri Parenti figlia del generale Enrico Ombroni (Massimo Boldi).\nNel 2003 appare per la prima volta in televisione nella serie tv \"Incantesimo 6\", a cui seguono le partecipazioni a varie altre fiction tv, sia trasmesse dalla Rai che da Mediaset, tra cui le serie \"Gente di mare\" (2005), regia di Vittorio De Sisti e Alfredo Peyretti e \"I Cesaroni\" (2006), regia di Francesco Vicario, e le miniserie \"Ricomincio da me\" (2005), \"Provaci ancora prof!\" (2005) e \"Provaci ancora prof 2\" (2007), tutte dirette da Rossella Izzo.\nNel 2007 ritorna a lavorare per il cinema come protagonista, insieme a Flavio Montrucchio, del film \"Il soffio dell'anima\", sceneggiatura e regia di Vittorio Rambaldi. Il film, tratto dal romanzo omonimo di Valentina Lippi Bruni, \u00e8 stato presentato in anteprima al \"Festival di Venezia\" ed \u00e8 uscito nelle sale nel marzo del 2009. Sempre nello stesso anno partecipa al film \"Matrimonio alle Bahamas\", regia di Claudio Risi.\nNel 2010 \u00e8 protagonista, nel ruolo di \"Flavia\", dell'opera prima di Giovanni Galletta, \"Dopo quella notte\". Nello stesso anno \u00e8 nuovamente sul grande schermo con il film \"A Natale mi sposo\", regia di Paolo Costella.\nVita privata.\nNel 2013 si trasferisce a Malta con il suo fidanzato che sposa ad Anguillara Sabazia il 3 luglio 2015. Il 21 dicembre 2016 nasce la loro prima figlia, Nina. Nel 2021 diventano genitori per la seconda volta."}
{"id": "1086323", "revid": "767487", "url": "https://it.wikipedia.org/wiki?curid=1086323", "title": "Moonlight Mile (manga)", "text": " \n \u00e8 un manga di Yasuo Otagaki pubblicato in Giappone sulla rivista \"Big Comic Spirits\" della Shogakukan dal 2001. Dal settembre del 2006 \u00e8 disponibile in edizione italiana, curata dalla Planet Manga e disponibile in fumetterie ed edicole trimestralmente. Dal manga sono state tratte due serie televisive anime.\nA seguito di scarse vendite la pubblicazione italiana si \u00e8 interrotta col quinto volume.\nTrama.\nGoro Saruwatari ed il suo amico Jack F. Woodbrigde condividono la passione per l'alpinismo.\nInizialmente i personaggi ci sono presentati nell'intento di scalare l'Everest, l'ultima vetta che gli manca alla collezione. Giunti in cima, non senza difficolt\u00e0, i due ammirano il mondo dal punto pi\u00f9 alto, ma avendo ottenuto ogni impresa \"terrestre\" i due guardano il cielo e vedono la Stazione Spaziale Internazionale. Da allora il loro nuovo obiettivo sar\u00e0 andare nello spazio. Da questo punto in poi le loro vite si separano, Goro diventer\u00e0 un operaio specializzato dalle enormi capacit\u00e0, mentre Lostman si dar\u00e0 alla vita militare, diventando un pilota di shuttle.\nL'anime.\nIl manga \u00e8 stato adattato in un anime, diretto da Iku Suzuki, che \u00e8 andato in onda per la prima volta nel febbraio del 2007 in una trasmissione speciale dell'emittente satellitare nipponica WOWOW, mentre la trasmissione periodica \u00e8 iniziata dal 3 marzo dello stesso anno.\nLa seconda serie composta da 14 episodi intitolata Moonlight Mile: 2nd Season - Touch down (MOONLIGHT MILE 2nd\u30b7\u30fc\u30ba\u30f3 \u2500Touch down\u2500), e realizzata dallo stesso staff della prima, \u00e8 andata in onda a partire dal 13 settembre 2007 alle ore 11:00, sempre sull'emittente WOWOW.\nLa storia segue le vite di due escursionisti, il giapponese Goro Saruwatari e l'americano Jack F. Woodbridge, soprannominato Lostman.\nI due hanno capacit\u00e0 fisiche fuori dal comune e decidono di diventare astronauti. Il manga, ambientato nel 2013, ripercorre tappe storiche reali, quali l'approdo sulla Luna da parte degli statunitensi e le varie spedizioni spaziali, creando una storia realistica di fantascienza (minuziose le riproduzioni dei veicoli spaziali) nella quale sono coinvolte vicende politiche di livello internazionale."}
{"id": "1086330", "revid": "77929", "url": "https://it.wikipedia.org/wiki?curid=1086330", "title": "Fantasia barrino", "text": ""}
{"id": "1086331", "revid": "1776051", "url": "https://it.wikipedia.org/wiki?curid=1086331", "title": "Ardivestra", "text": "L'Ardivestra \u00e8 un piccolo torrente che scorre nell'Oltrep\u00f2 Pavese, in provincia di Pavia.\nNasce nel comune di Colli Verdi, presso la localit\u00e0 Torre degli Alberi, e forma la valle Ardivestra, attraversando il territorio di Valverde, Ruino, Fortunago, Val di Nizza, Montesegale, Rocca Susella e Godiasco, dove si immette da destra nello Staffora.\nStoria.\nA testimonianza della passata importanza storica di questa valle rimangono alcuni castelli:"}
{"id": "1086333", "revid": "125675608", "url": "https://it.wikipedia.org/wiki?curid=1086333", "title": "Beretta 92", "text": "La Beretta 92 (conosciuta anche nelle varianti Beretta 96 e Beretta 98) \u00e8 una pistola semi-automatica a chiusura geometrica con blocco oscillante, progettata e costruita dalla azienda Beretta.\nStoria.\nLe origini e lo sviluppo.\nVerso la fine degli anni Sessanta la Fabbrica d'Armi Pietro Beretta cominci\u00f2 gli studi e nel 1972 la messa a punto di una pistola semiautomatica per uso militare e di polizia che andasse a sostituire la ormai obsoleta Beretta MOD.'34 cal. 9 corto, che funzionava solo in singola azione. Venne messa a punto la Beretta Mod. 92, camerata per il 9\u00a0mm Parabellum e con caricatore da 15 cartucce, a doppia azione (a cane abbattuto premendo il grilletto si attua il ciclo meccanico che permette di sparare il colpo camerato senza intervenire manualmente sul carrello), con sicura manuale incernierata sul fusto dell'arma che bloccava la catena di scatto ed il carrello, permettendo di avere il cane armato, il colpo in canna e la sicura inserita. Il bottone di sgancio del caricatore era posizionato alla base dell'impugnatura, sul lato sinistro (per chi impugna l'arma).\nLa pistola venne presentata alle Autorit\u00e0 che dovevano fornire una nuova arma da fianco alle forze di polizia. Furono richieste alcune modifiche: in particolare si richiese che, inserendo la sicura, il cane potesse essere \"abbattuto\" in modo da avere in mano un'arma con il colpo in canna, con il cane non armato e pronta al fuoco; venne richiesto anche di spostare la leva della sicura dal fusto al carrello. Nacque la Beretta Mod. 92\u00a0S. L'arma poteva essere portata con il colpo in canna e con il cane abbattuto. Azionando la sicura, si causava l'abbattimento del cane; questo non colpiva la coda del percussore, in quanto lo stesso era diviso in due parti poste in asse tra di loro: il percussore vero e proprio, che colpiva l'innesco della cartuccia, ed un impulsore che, colpito dal cane, causava l'azionamento del percussore e la partenza del colpo. L'impulsore, infatti, \u00e8 contenuto nel cilindro di rotazione della sicura; in questo modo, azionando la sicura viene fatto ruotare anche l'impulsore, sottraendolo cos\u00ec all'azione del cane. Togliendo la sicura, l'arma era pronta al fuoco in \"doppia azione\" e poteva essere portata addosso in tutta sicurezza.\nFu data in dotazione alla Polizia di Stato ed ai Carabinieri verso la met\u00e0 degli anni Settanta, nonch\u00e9 al reparto Incursori della Marina Militare Italiana. Nel 1978 venne adottata dall'esercito italiano.\nL'arma, nel corso degli anni e con l'esperienza maturata durante l'uso, venne modificata in alcuni particolari: fu spostato il pulsante di sgancio del caricatore dalla base dell'impugnatura alla base del ponticello del grilletto, in posizione quindi pi\u00f9 ergonomica. La tacca di mira fu resa leggermente pi\u00f9 alta e larga, per permettere una pi\u00f9 agevole acquisizione rapida del bersaglio; inoltre fu inserita una sicura automatica al percussore che, in caso di forte impatto dell'arma con il cane armato, impedisse a questo di colpire la coda del percussore e causare cos\u00ec la partenza accidentale del colpo camerato; tale sicura automatica viene disattivata esclusivamente dal movimento del grilletto. Fu inoltre posizionata una leva di sicura anche sul lato destro dell'arma, fissata stabilmente al cilindro di rotazione della sicura posta a sinistra e solidale con essa, per permettere un facile utilizzo ai tiratori mancini.\nDa queste modifiche scatur\u00ec una nuova serie: la Mod. 92SB, i cui i primi modelli degli anni Ottanta vennero commercializzati in Italia.\n\u00c8 divenuta universalmente conosciuta dopo essere stata adottata dall'esercito USA, in sostituzione della pistola Colt M1911, come arma da fianco per i soldati degli Stati Uniti, venendo per\u00f2 adottata nella variante Beretta M9.\nIn Italia, nel mercato civile, \u00e8 stata commercializzata come Modello 98FS. Tale variante era prodotta in calibro 9x21 anzich\u00e9 9x19. Dal 1\u00b0 febbraio 2022 il divieto di commercializzazione di armi corte in calibro 9x19 \u00e8 caduto e quindi la 92FS \u00e8 disponibile anche per il mercato civile, rendendo di fatto obsoleta la variante 98FS.\nLe pistole della \"serie 92\" sono prodotte e commercializzate in tutto il mondo in vari calibri e configurazioni, e affiancano gli altri modelli della casa gardonese. \u00c8 ancora oggi ritenuta un'arma di riferimento nel settore difesa militare e civile; essa rimane invece poco apprezzata nel settore del tiro sportivo, a causa dei dispositivi contro lo sparo accidentale, che ne rendono poco agevole l'uso in poligono: scatto troppo lungo, sicura sul carrello.\nIl sistema di azione mista (doppia/singola) \u00e8 stato in parte abbandonato per l'avanzata nel segmento di mercato della serie 92 di modelli caratterizzati da cane interno in parziale, ma perenne tensione, con una sola azione sempre del medesimo peso, avente una durezza inferiore a una doppia azione tradizionale.\nNella 92 e nei modelli analoghi, il primo tiro, salvo che si armi manualmente il cane, \u00e8 in doppia azione (e dunque peculiarmente duro) e solo dal secondo tiro si fruisce di un'azione morbida. Resta indubbio che lo scotto di una maggior complicazione per il primo colpo, scotto che si paga appunto ove si adotti il sistema tradizionale tipico della serie 92, viene ampiamente ripagato in termini di maggior sicurezza rispetto ai sistemi a singola azione.\nModelli.\nLa Beretta 92 \u00e8 una evoluzione dei precedenti modelli della casa italiana, soprattutto della Beretta M34, dalla quale ha derivato il carrello aperto, che diventer\u00e0 uno stile inconfondibile, e della Beretta M51, dalla quale ha ripreso il sistema di chiusura.\nLa Beretta 92 \u00e8 stata costruita in quattro diverse configurazioni (FS, G, D, e DS) e in quattro calibri:\n92.\nCirca 5.000 esemplari del modello 92 (il primo modello della serie) furono costruite tra il 1975 e il 1976. Come arma era un'evoluzione del precedente modello assegnato ai corpi di polizia, la Beretta M51. Impiegava un caricatore bifilare a presentazione monofilare da 15 cartucce, ma del precedente modello conservava la sicura, la quale consisteva in un alberino che bloccava il cane nella sola posizione di armato.\nSu specifiche, il modello 92 non venne adottato e venne modificato nel modello S (sicura), che presentava una sicura a levetta, svolgente una triplice funzione (disassava il perno del percussore dal percussore stesso, abbatteva il cane in completa sicurezza, abbassava la leva di collegamento disconnettendo il grilletto dal gruppo scatto).\n92S.\nA seguito di specifiche inoltrate alla Beretta da alcuni corpi di polizia, il modello 92 venne modificato aggiungendo una sicura sul carrello con funzione di abbatticane. Questa pistola fu adottata in Italia dalla Polizia di Stato e dall'Esercito Italiano. Innovativa per alcuni versi, per altri presentava alcune pecche. In primis pareva pensata per soli tiratori destri, in quanto la leva della sicura era sulla sinistra del carrello otturatore e quindi facilmente manovrabile dalla stessa mano che impugnava per un tiratore destro, mentre richiedeva l'ausilio della mano debole per i tiratori mancini, cos\u00ec come il pulsante di sgancio del caricatore che era posto sulla parte sinistra bassa dell'impugnatura.\nPresentava inoltre un altro difetto, che ne determin\u00f2 poi la sostituzione: il percussore, alloggiato nella culatta otturatore e reso elastico da una molla antagonista, non aveva alcun sistema di blocco, il che determinava che, se l'arma con la cartuccia camerata fosse caduta a terra su superficie dura con il vivo di volata esattamente perpendicolare al suolo e da una altezza di circa un metro, l'energia cinetica accumulata dal percussore sarebbe stata distribuita sullo stesso, vincendo la resistenza della molla antagonista, arrivando cos\u00ec alla efficace percussione dell'innesco. Fu sostituita dal modello 92 SB (Sicura Bivalente o Sicura Bilaterale).\n92SB.\nDisegnata per partecipare al concorso della US Air Force, da cui fu poi adottata, la Beretta modific\u00f2 il precedente modello aggiungendo la leva di sicura e abbatticane su entrambi i lati del carrello, e aggiungendo una \"sicura automatica\" al percussore. Dalla 92SB deriva un modello compatto chiamato 92SB Compact, con carrello e canna accorciati.\nDi fatto particolarmente sicura e maneggevole (leva della sicura presente su entrambi i lati del carrello e pulsante di sgancio del caricatore reversibile spostato sull'impugnatura all'altezza del ponticello del grilletto), ha presentato un unico inconveniente: una particolare rottura del carrello otturatore, solitamente all'altezza dei recessi che presenta in corrispondenza del vivo di culatta della canna, poteva fare arrivare in faccia all'operatore la parte di otturatore staccatasi (si parla di circa tre casi accaduti).\nVenne cos\u00ec modificata con un sistema molto semplice e alquanto ingegnoso: venne ingrandita la testa del perno del cane sino a farla fuoriuscire dalle guancette, ricavando sulla corrispondente parte del carrello otturatore una fresatura, che permetteva lo scorrimento di questa parte maggiorata. Una eventuale rottura del carrello avrebbe determinato un grippaggio dello stesso sulle guide di scorrimento quando la sua corsa fosse andata oltre la fresatura di scorrimento. Questa modifica venne adottata sul nuovo modello 92 FS (Full Security) ed \u00e8 inserita anche nelle \"vecchie\" SB, che dopo revisione vennero riassegnate al personale. La modifica non venne per\u00f2 fatta, per limiti di materiale, sul modello Compact, o Type M, determinandone la progressiva sostituzione.\nI principali conflitti dove \u00e8 stata usata sono:\n92F.\nLa Beretta modific\u00f2 ulteriormente il modello 92 SB aggiungendo le seguenti modifiche:\n92FS.\nUltima evoluzione della Beretta 92F: su espressa richiesta delle forze armate americane, viene aggiunta una sicurezza passiva per evitare che la parte posteriore dell'otturatore, in caso di una sua rottura, possa andare a colpire in volto l'operatore. La sicurezza passiva consiste nell'allargamento della testa del perno del cane e in una fresatura di parte della zona inferiore sinistra dell'otturatore: in caso di una sua rottura completa la parte posteriore, una volta che la sua corsa supera la lunghezza della fresatura, ruota verso destra e si \"pianta\" sul fusto.\nIn Italia viene utilizzata da: Arma dei Carabinieri, Esercito Italiano, Marina Militare, Aeronautica Militare, Polizia di Stato, Guardia di Finanza, Polizia Penitenziaria, Corpo militare della Croce Rossa Italiana, Corpo Militare dell' ACISMOM\n92G.\nUna versione leggermente modificata della 92F, dalla quale si differenzia per la leva della sicura con la sola funzione abbatti-cane, a ritorno automatico in posizione di tiro.\nCol nome PAMAS G1 \u00e8 stata adottata dalla Gendarmerie nationale nel 1987, dall'Arm\u00e9e de l'air nel 1992, dall'Arm\u00e9e de terre e Marine nationale nel 1999.\n92X Performance.\nla pistola 92X Performance \u00e8 progettata appositamente per le gare di Tiro dinamico avendo come obiettivi la velocit\u00e0 e la precisione. Rispetto alla progenitrice M9A3 ha il fusto in acciaio tipo Vertec, ha una impugnatura ridotta, il carrello rinforzato tipo Billennium ed \u00e8 stato adottato un scatto match riprogettato per soddisfare le esigenze dei tiratori IPSC. Al progetto hanno collaborato i campioni IPSC Eduardo De Cobos e Roberto Vezzoli.\nIntroduzione dei polimeri.\nDal 1992 la Beretta cominci\u00f2 a produrre modelli 92 con parti in polimeri per ridurre il peso complessivo dell'arma e in parte i costi di produzione. Le parti realizzate in polimeri in alcuni lotti di produzione sono: grilletto, leve sicura, asta guida molla, portacorreggiolo ed elevatori e basi dei caricatori.\nVarianti.\nLa Beretta 92 \u00e8 disponibile in numerosi varianti, le principali sono:\nInoltre la 92 \u00e8 costruita nel modello Steel-I e Elite-II con carrello rinforzato, fusto in acciaio e finiture speciali e nel modello Brigadier, progettato su specifica del Immigration and Naturalization Service USA, con otturatore ridisegnato e rinforzato.\n93R.\nLa Beretta 93R \u00e8 una variante, a raffica controllata, della 92. Introdotta nel 1977, pu\u00f2 sparare brevi raffiche di tre colpi e possiede una specie di impugnatura pieghevole con perno all'altezza del vivo di volata per migliorarne la stabilit\u00e0, ed un selettore per selezionarne il funzionamento, colpo singolo-raffica da 3 colpi. Questo modello fu riservato alle sole forze con funzioni di polizia (infatti in calibro 9 x 19 mm Parabellum) necessit\u00e0 dettata dalla dura lotta al terrorismo attuata dallo stato Italiano negli \"anni di piombo\".\nCaricatori.\nIl caricatore della pistola 92 contiene 15 colpi nel modello in 9\u00a0mm Parabellum. Serbatoi ridotti a 10 colpi sono prodotti per mercati, come quello statunitense, in cui la legge impone un limite.\nEsistono anche caricatori da 17 colpi 9 x 21\u00a0mm per chi ha la Beretta 98, specifica per tiro pratico, o da 20, che erano stati creati per la 93R, variante a raffica controllata della 92, come esisteva gi\u00e0 il precedente modello Beretta M51R. Sono diffusi sul mercato USA caricatori 9x21 da 30 colpi.\nLicenze.\nLa Beretta 92 brasiliana.\nLa Taurus, un'azienda brasiliana, produce su licenza la Beretta 92 con il nome di PT-92 Pistola Dupla A\u00e7ao e le esporta sui mercati civili europeo e americano.\nLa Beretta 92 sudafricana.\nDiverse pistole di questo tipo furono esportate in Rhodesia e nella Repubblica Sudafricana, che la produsse anche su licenza come Z-88. L'arma \u00e8 ancora in uso presso l'esercito sudafricano.\nCuriosit\u00e0.\nQuesta pistola \u00e8 stata usata anche come tratto distintivo della lampada d'arredamento Gun, ideata dal designer Philippe Starck e prodotta dall'azienda FLOS, come denuncia nei confronti del mercato delle armi.\nNel film Equilibrium di Kurt Wimmer il protagonista, il Cleric John Preston, utilizza una coppia di Beretta 92: queste armi, che nel film sono equipaggiamento d'ordinanza del \"Tetragrammaton\" (una sorta di incrocio tra un ordine monastico-marziale ed una polizia di regime omnipotenziaria) presentano un lungo e particolare compensatore sulla canna, che le ha rese una vera icona nel mondo della fantascienza e delle armi, nonch\u00e9 altri accessori e caratteristiche puramente scenici, come la possibilit\u00e0 di fare fuoco a raffica. Di questo si \u00e8 discusso parecchio su molti forum sul fatto se non fossero delle Beretta 93R, ma alla fine si \u00e8 arrivati alla conclusione che fossero effettivamente delle 92.\nAltra capacit\u00e0 (del tutto inventata) di queste pistole \u00e8 quella di poter essere usate come armi da corpo a corpo, facendo fuoriuscire dal calcio delle specie di spuntoni. \nNel film queste armi vengono descritte quasi come oggetti rituali indispensabili per il combattimento, secondo i canoni dell'arte marziale definita \"Gun Kata\" di cui Preston \u00e8 un maestro.\nLa beretta m92 appare nel manga Sky violation in mano a Yuri, la protagonista.\nIn tutti e 4 i film della saga cinematografica di Arma letale, interpretata da Mel Gibson e Danny Glover, Martin Riggs (Mel Gibson) utilizza una Beretta 92F."}
{"id": "1086335", "revid": "767487", "url": "https://it.wikipedia.org/wiki?curid=1086335", "title": "Ronnie Van Zant", "text": "Biografia.\nGli interessi di Van Zant furono molteplici, prima di avvicinarsi al mondo della musica. Pratic\u00f2 la boxe a livello semi-professionistico e tent\u00f2 di diventare un corridore automobilistico, ma partecipando a un concerto dei Rolling Stones decise di diventare musicista.\nLa nascita dei Lynyrd Skynyrd.\nVan Zant, in compagnia di Allen Collins, chitarra, Gary Rossington, chitarra, Larry Junstrom, basso, e Bob Burns, batteria, nell'estate del 1964 fonda il gruppo dei Lynyrd Skynyrd. La sigla \u00e8 una sarcastica storpiatura del nome di un insegnante di ginnastica, Leonard Skinner, comune ai cinque componenti della band, frequentatori della stessa scuola; l'autoritario professore era contrario ai ragazzi che si presentavano con i capelli lunghi.\nIl gruppo inizi\u00f2 ad acquisire fama a livello nazionale con l'uscita nel 1973 dell'album di debutto \"(Pronounced 'L\u0115h-'n\u00e9rd 'Skin-'n\u00e9rd)\", contenente brani celebri quali \"I Ain't the One\", \"Tuesday's Gone\", \"Gimme Three Steps\", \"Simple Man\", e l'inno \"Free Bird\", dedicato alla memoria di Duane Allman della The Allman Brothers Band.\nIl brano di maggior successo dei Lynyrd Skynyrd fu \"Sweet Home Alabama\" incluso nell'album \"Second Helping\" del 1974. La canzone era una risposta ai brani di Neil Young \"Alabama\" e \"Southern Man\", fortemente accusatori nei confronti della gente del Sud degli Stati Uniti.\nLa morte.\nIl 20 ottobre 1977 il volo che trasportava il gruppo da Greenville, in Carolina del Sud a Baton Rouge, in Louisiana, precipit\u00f2. Van Zant venne sbalzato dal finestrino dell'aereo e mor\u00ec per le ferite subite. Subentr\u00f2 alla guida del gruppo suo fratello minore Johnny che \u00e8 da allora la voce degli Skynyrd."}
{"id": "1086338", "revid": "32658", "url": "https://it.wikipedia.org/wiki?curid=1086338", "title": "Torrone Gelato", "text": ""}
{"id": "1086340", "revid": "534129", "url": "https://it.wikipedia.org/wiki?curid=1086340", "title": "Chapati", "text": "Il chapati o chapatti (Hindi: \u091a\u092a\u093e\u0924\u0940 ; Urdu: \u0686\u067e\u0627\u062a\u06cc;) \u00e8 un tipo di pane basso tipico della cucina indiana, diffuso in gran parte dell'Asia meridionale, in alcune aree del Medio Oriente, e in diversi paesi dell'Africa orientale, inclusi Kenya, Tanzania e Uganda. Costituisce un cibo di base per molte regioni dell'Asia meridionale, e particolarmente nel nord del subcontinente. \u00c8 prodotto a partire da un impasto di farina integrale, acqua e sale, che viene schiacciato fino a formare una pizza del diametro di circa 12 centimetri e poi cotto su una piastra asciutta e molto calda, su entrambi i lati. Il \"chapati\" pu\u00f2 essere poi anche esposto per un istante direttamente alla fiamma viva facendolo cos\u00ec gonfiare di vapore, e in questa forma viene chiamato \"Gujrathi phulka\" (lo stesso risultato si pu\u00f2 ottenere scaldando il \"chapati\" in un forno a microonde per 5-10 secondi; comunque, la cottura a microonde pu\u00f2 renderlo floscio, per cui la fiamma \u00e8 preferibile).\nI \"chapati\" sono spesso poi spalmati di \"ghi\".\nDiverse varianti si ottengono usando la farina di miglio o mais al posto di quella di grano. I \"chapati\" sono chiamati anche \"bajra roti\", in Hindi, o \"makke ki roti\" in Bhakri. Se ottenuti con un misto di farine di miglio, mais e lenticchie, allora vengono definiti \"missi roti\".\nNelle zone orientali e meridionali le distinzioni tra i vari termini roti, \"chapati\", paratha o kulcha tendono a scomparire, essi si riferiscono, nella quasi totalit\u00e0 dei casi, a contenuti di maida contents. In alcune zone del Maharashtra, il \"chapati\" \u00e8 chiamato \"poli\". Nel Gujarat, \u00e8 chiamato \"rotli\" o \"phulka\".\nIl \"chapati\" viene in genere servito con \"dal cotto\" (zuppa di lenticchie) o verdure spesso accompagnate da spezie (come il curry indiano), e viene usato per ripulire il piatto di ogni avanzo di cibo."}
{"id": "1086341", "revid": "767487", "url": "https://it.wikipedia.org/wiki?curid=1086341", "title": "TU (gruppo musicale)", "text": "TU \u00e8 una band formata da Trey Gunn e Pat Mastelotto. Hanno realizzato un solo album, intitolato TU, nel 2003."}
{"id": "1086343", "revid": "247222", "url": "https://it.wikipedia.org/wiki?curid=1086343", "title": "Ugo Simpson", "text": ""}
{"id": "1086363", "revid": "48479", "url": "https://it.wikipedia.org/wiki?curid=1086363", "title": "Wilhelm Friedrich Hegel", "text": ""}
{"id": "1086365", "revid": "399", "url": "https://it.wikipedia.org/wiki?curid=1086365", "title": "David Copperfield (romanzo)", "text": "David Copperfield \u00e8 l'ottavo romanzo scritto da Charles Dickens, pubblicato per la prima volta mensilmente su rivista tra il 1849 e il 1850. Il titolo originale dell'opera \u00e8 \"The Personal History, Adventures, Experience and Observation of David Copperfield the Younger of Blunderstone Rookery (Which He Never Meant to Be Published on Any Account).\"\nPubblicazione.\nCome quasi tutti i lavori di Dickens, il romanzo \u00e8 stato pubblicato a puntate mensili su un giornale di propriet\u00e0 dello stesso scrittore, riscuotendo subito un enorme successo. Molti degli elementi del romanzo si ispirano ad eventi della vita stessa dell'autore; esso, infatti, si pu\u00f2 considerare l'autobiografia romanzata della vita del grande scrittore ottocentesco, il pi\u00f9 autobiografico tra tutti i libri da lui scritti.\nL'opera inoltre viene considerata una \"industrial novel\", perch\u00e9 in essa si riflette la miseria vissuta durante la rivoluzione industriale, quando era molto diffuso lo sfruttamento delle donne e dei bambini nelle fabbriche. L'illustratore della prima edizione fu Phiz, uno dei pi\u00f9 importanti illustratori delle opere di Dickens.\nTrama.\nLa storia ripercorre per intero la vita di David, dall'infanzia alla maturit\u00e0. Nato a Blunderstone, una cittadina della contea di Suffolk nei pressi di Great Yarmouth in Inghilterra, nel 1820, sei mesi dopo la morte del padre, David \u00e8 costretto a trascorrere i primi anni d'infanzia senza la presenza di una solida e sicura figura paterna. Egli vive per\u00f2 felicemente solo con la giovane madre e la buona governante Peggotty.\nQuando ha ormai compiuto sette anni, la madre conosce Mr. Murdstone, un uomo severo, freddo e inflessibile, che decider\u00e0, sentendosi sola, di sposare; ancora pi\u00f9 intrattabile e crudele \u00e8 sua sorella zitella Jane Murdstone, che va a vivere con loro. Il bambino dimostra di non provare alcuna simpatia n\u00e9 per il patrigno n\u00e9 per la sorella di lui, e costoro non accettano il suo atteggiamento. Murdstone, con la scusa che il figliastro non \u00e8 abbastanza diligente negli studi, non esita a picchiarlo con una canna (caning), affermando che ci\u00f2 non pu\u00f2 fargli altro che bene, come ha fatto bene a lui ai suoi tempi. Tuttavia, a seguito di una di queste frequenti punizioni corporali, David gli morde una mano e a quel punto, per infliggergli un ulteriore castigo, il patrigno allontana il bambino dalla madre e lo manda in un collegio privato gestito da un suo conoscente.\nQui, a \"Salem House\", David fa la conoscenza di Steerforth, un ragazzo pi\u00f9 grande ammirato dalla maggior parte degli alunni, e Traddles, che rimarranno sempre i migliori amici di David. Il severo e spietato preside Creakle \u00e8 autore di continue angherie contro i ragazzi e, spesso e volentieri, fa anch'egli ricorso alle punizioni corporali. Tornato a casa per le vacanze, David trova un nuovo fratellino e una madre completamente oppressa dal marito, succube e priva di volont\u00e0, i quali muoiono entrambi poco tempo dopo. Poco dopo inizia a subire pressioni e violenze psicologiche da Mr. Murdstone e da sua sorella.\nDavid \u00e8 di conseguenza costretto a lasciare il collegio e viene mandato a lavorare come garzone in una fabbrica situata a Blackfriars, il cui proprietario \u00e8 un commerciante di vini amico e socio d'affari di Mr. Murdstone. Intanto, la ex governante Peggotty si sposa con il carrettiere Mr. Barkis. In questo periodo il giovane David alloggia presso la famiglia Micawber. Mr. Micawber, uomo tanto buono e innocuo quanto finanziariamente inetto, non essendo in grado di badare alle spese di casa, \u00e8 arrestato per debiti e rinchiuso presso la \"King's Bench Prison\" di Southwark (uno dei distretti a sud di Londra), dove rimane parecchi mesi prima d'essere rilasciato. Tornato in libert\u00e0, si trasferisce con l'intera famiglia a Plymouth.\nDavid decide di scappare da Londra e, dopo mille avventure, raggiunge Dover, dove si reca all'abitazione di una lontana zia, l'unica parente che gli \u00e8 rimasta, l'eccentrica e capricciosa ma affettuosa Betsey Trotwood, donna che, da quando si \u00e8 separata dal marito, odia gli uomini e tutto ci\u00f2 che \u00e8 maschile; costei ospita in casa uno strano coinquilino chiamato Mr. Dick e una giovane domestica, Janet. Nonostante il tentativo perpetrato da Murdstone di riottenere la custodia del figliastro, alla fine \u00e8 la vecchia zia ad accoglierlo con s\u00e9.\nCol prezioso aiuto di Mr. Dick, Mrs. Trotwood riesce a pagare a David gli studi e l'affitto di una stanza presso un avvocato, Mr. Wickfield, dove il ragazzo diventa confidente della figlia di lui, Agnes. Rivede anche l'amico Steerforth, al quale, durante una visita compiuta insieme da Peggotty, presenta l'amica d'infanzia Emily, nipote adottata della sua ex governante. Il romantico ma egoista Steerforth seduce, a insaputa dell'amico, la giovane Emily: la ragazza era promessa al cugino Ham e poco tempo prima delle nozze i due amanti fuggono nella notte, portando la disperazione in casa di Peggotty. Peggotty si dedica a lungo a ricercare le tracce della nipote, che alla fine viene ritrovata grazie ad un'amica (una prostituta di nome Martha Endell). La famiglia emigra in Australia con i Micawber, ma Emily non si sposa pi\u00f9.\nTerminati gli studi, David incomincia il tirocinio presso lo studio legale \"Spenlow &amp; Jorkins\" e conosce la figlia del noto avvocato Mr. Spenlow, Miss Dora, finendo per innamorarsene. Deve al contempo guardarsi dal subdolo, viscido, arrivista e fraudolento contabile Uriah Heep, i cui misfatti vengono alla fine rivelati grazie all'aiuto del provvidenziale Micawber.\nAlla fine David diventa cronista parlamentare e sposa la bella ma ingenua Dora. Purtroppo, dopo qualche anno la moglie muore a causa d'un aborto spontaneo, e David si ritrova da solo nei momenti pi\u00f9 difficili. In questo frangente David scopre le virt\u00f9 di Agnes e inizia a provare un intenso e sincero affetto per lei. Alla fine del libro David sposa Agnes, che da sempre era segretamente innamorata di lui. I due troveranno cos\u00ec la felicit\u00e0, avranno quattro figli, e ad una di essi daranno il nome della zia Betsey.\nPersonaggi.\n\"David Copperfield\" mette in scena pi\u00f9 di una settantina di personaggi conosciuti e chiamati col loro nome, pi\u00f9 una ventina d'altri individuabili sia per la loro funzione (padrone di casa, cameriere alla locanda, marinaio) o, anonimamente, solo attraverso la loro presenza (molti bambini, ad esempio). Infine alcuni personaggi, anche se molto presenti, son conosciuti solo tramite il cognome (Barkis, il futuro marito di Clara Peggotty, o il dottor Chillip).\nLa fortuna di \"David Copperfield\".\nL'apprezzamento di \"David Copperfield\".\nLev Tolstoj, che considerava Dickens il migliore di tutti i romanzieri inglesi, dichiar\u00f2 che \"David Copperfield\" era il suo romanzo riuscito meglio; Henry James ricord\u00f2 di amare sentirlo leggere da sua madre nascosto sotto un tavolino; F\u00ebdor Dostoevskij rimase affascinato dalla sua lettura nel campo di prigionia in Siberia; Franz Kafka defin\u00ec il suo libro \"America\" \"una pura imitazione\" di esso; James Joyce espresse il suo rispetto per questo romanzo nel suo libro \"Ulisse\"; Virginia Woolf, che non aveva normalmente una grande considerazione per Dickens, confess\u00f2 il valore di questo romanzo, che racconta \"i miti e le memorie della vita\"; esso era inoltre il romanzo preferito di Sigmund Freud.\nNella cultura di massa.\nVari personaggi famosi presero spunto dal nome dei personaggi di \"David Copperfield\": \u00e8 il caso del gruppo hard rock Uriah Heep e dell'illusionista David Copperfield.\nAdattamenti cinematografici e televisivi.\nDal romanzo sono stati tratti numerosi film per il cinema, sceneggiati e miniserie per la televisione. Poich\u00e9 la storia ripercorre per intero la vita del protagonista, dall'infanzia alla maturit\u00e0, il personaggio richiede di norma l'impiego di un attore bambino e di un attore adulto:"}
{"id": "1086367", "revid": "154639", "url": "https://it.wikipedia.org/wiki?curid=1086367", "title": "Lawrence Stager", "text": "Docente di \"Archeologia Israeliana\" e direttore del Museo Semitico di Harvard, presso il Dipartimento di Lingue e Civilt\u00e0 del Vicino Oriente alla Harvard University, ha effettuato scavi con la \"Leon Levy Expedition\" ad Ascalona, il grande porto filisteo, dal 1985, conosciuta come Cartagine. Stager ad Harvard ha tenuto anche corsi di \"Archeologia Siro-Palestinese\" e \"Bibbia Ebraica\". Prima di insegnare ad Harvard, fu professore di \"Archeologia Siro-Palestinese\" presso l'Oriental Institute e al Dipartimento di Lingue e Civilt\u00e0 del Vicino Oriente alla University of Chicago.\nA proposito del dibattito sulla datazione della cosiddetta \"monarchia unita\" di Davide e Salomone, sull'opera di consolidamento della nazione israelita come riferisce Saul, la costruzione del Tempio di Gerusalemme, durante tutto il X secolo a.C., Stager si mostr\u00f2 favorevole alla datazione tradizionale, in contrasto dunque con chi riporta il periodo di maggiore splendore all'epoca di Omri e Acab.\nStager \u00e8 l'autore, insieme a Philip King, di \"Life in Biblical Israel\", Louisville, Westminster John Knox Press, 2001 (\"Vita quotidiana nell'Israele biblico\"). Fu anche membro dell'American Schools of Oriental Research (ASOR)."}
{"id": "1086370", "revid": "125953455", "url": "https://it.wikipedia.org/wiki?curid=1086370", "title": "Cleveland Brown", "text": "Cleveland Orenthal Brown, Sr. \u00e8 un personaggio comprimario della serie animata \"I Griffin\" e successivamente il protagonista della serie animata spin-off \"The Cleveland Show\". In entrambe le serie \u00e8 doppiato in inglese da Mike Henry; in italiano, invece, \u00e8 doppiato da Luciano Marchitiello dalla prima alla decima stagione e nello spin-off, mentre dall'undicesima stagione alla diciannovesima \u00e8 doppiato da Renato Cecchetto. Anche dopo lo spin-off, il personaggio appare spesso nella serie madre. In seguito alla cancellazione dello spin-off il personaggio ritorna nella serie nella penultima puntata della dodicesima stagione. Mike Henry disse che l'ispirazione per il personaggio gli venne parlando con un amico, il quale afferm\u00f2 di essersi laureato all'universit\u00e0 del Maryland, pronunciandola \"Universit\u00e0 del Merlind\".\nIl suo nome fa riferimento al team professionistico di Football americano dei Cleveland Browns, mentre il suo secondo nome \"Orenthal\" \u00e8 un riferimento a Orenthal James \"O.J.\" Simpson.\nNe \"I Griffin\".\n\u00c8 vicino di casa e amico di Peter, e ha un carattere molto calmo, flemmatico, gentile e pacato, ma in alcune occasioni lascia trasparire una personalit\u00e0 molto forte e decisa. \u00c8 uno dei pochi personaggi afro-americani della serie, \u00e8 un po' in sovrappeso, ha i capelli ricci e dei folti baffi neri. Gestisce una tavola calda accanto alla farmacia di Mort Goldman, ed \u00e8 il presidente della camera di commercio di Quahog. \u00c8 uno dei migliori amici di Peter insieme a Quagmire e Joe, e insieme passano tutte le sere a sbronzarsi nel locale l\"'Ostrica ubriaca\". Spesso ha delle intuizioni che agli altri suoi amici sfuggono. Nell'episodio Pilota, portava una canottiera, oltre che i capelli in modo diverso. Ciononostante, nell'episodio appare anche un personaggio con l'attuale design di Cleveland.\nNelle prime tre serie abitava con sua moglie Loretta e suo figlio Cleveland Jr.. In una delle prime puntate della quarta stagione, \"Amicizia tradita\", Loretta lo tradisce con Quagmire, e accusa il marito di non riuscire pi\u00f9 a soddisfarla. I due finiscono per divorziare, e da allora la donna e suo figlio spariscono di scena. L'episodio comunque non intacca l'amicizia di Cleveland con Quagmire, dato che il matrimonio di Loretta e Cleveland era gi\u00e0 privo di passione e interesse reciproco da tempo (il rapporto sessuale tra Loretta e Quagmire ne \u00e8 stata solo una manifestazione evidente). Cleveland \u00e8 solo inizialmente infuriato con l'amico che ha compiuto un'azione inopportuna, ma riconosce che la colpa non \u00e8 sua e che \u00e8 stato meglio cos\u00ec. A partire dalla quinta stagione, c'\u00e8 una gag ricorrente riguardante Cleveland: mentre fa il bagno, Peter gli distrugge la facciata anteriore della casa senza volerlo, facendolo sempre cadere in giardino con tutta la vasca. La gag viene anche ripetuta nella serie spin-off a lui dedicata. Sempre nello spin-off, verr\u00e0 annunciata la morte di Loretta, causata dallo stesso tipo di incidente. Ci\u00f2 far\u00e0 sentire per un po' Cleveland in colpa, non essendosi mai fatto un graffio in quegli incidenti.\nCleveland era un affermato giocatore di baseball delle leghe minori prima di trasferirsi a Quahog. In \"Ambizione cieca\", viene rivelato che un tempo fosse anche un affermato banditore d'asta, fino a quando gli cadde un totem in testa, che gli rallent\u00f2 permanentemente la parlata. Suo fratello Broderick \u00e8 un chirurgo plastico. Cleveland potrebbe essere stato sposato prima di incontrare Loretta, come si pu\u00f2 intuire dalla scena di \"La morte cerca moglie\" in cui incontra Peter Griffin all'inizio degli anni '70. Cleveland lo prende su sul suo camioncino e Peter gli chiede di portarlo nel Rhode Island, se non \u00e8 troppo lontano. Lui gli risponde che va bene qualsiasi posto purch\u00e9 lontano da \"Maxine, la regina delle bugiarde\". Maxine potrebbe essere come non essere stata la prima moglie di Cleveland, e dato che non \u00e8 mai stata mostrata, \u00e8 dato per scontato che Loretta sia stata la prima. Un po' di tempo dopo il divorzio, Cleveland usc\u00ec con una donna di nome Bernice ma ella risult\u00f2 ancora pi\u00f9 acida di Loretta. Alla ricerca di una donna pi\u00f9 femminile e di valori pi\u00f9 tradizionali, Cleveland si lasci\u00f2 con Bernice, e spos\u00f2 Donna Tubbs, con cui attualmente vive. Muore in \"Lois uccide Stewie\", quando prende un colpo di pistola al petto da Stewie Griffin. Tutto questo fu per\u00f2 una mera simulazione, quindi non accadde davvero. In The Cleveland si scopre che non \u00e8 nato nel Rhode Island ma in Virginia. L'Ariete \u00e8 il suo segno zodiacale.\nIn \"The Cleveland Show\".\nDal 2009 il personaggio \u00e8 protagonista della serie \"spin-off\" \"The Cleveland Show\", che, rifacendosi all'arco narrativo della serie \"I Griffin\", inizia quando Cleveland lascer\u00e0 il Rhode Island, insieme al figlio Cleveland Jr, che dopo il divorzio dei genitori decider\u00e0 di vivere con il padre; i due si trasferiranno a Stoolbend, in Virginia, luogo di nascita di Cleveland, da Donna Tubbs, una vecchia fiamma dei tempi del liceo di Cleveland, che diventer\u00e0 la sua nuova consorte. In questa serie \u00e8 accompagnato dalla sua nuova famiglia e da alcuni amici, inoltre trova lavoro come installatore presso la Waterman Cable, una compagnia di telemarketing.\nIl carattere di Cleveland in questa serie appare diverso da quello della serie madre, essendo impaziente risultando simile a Peter. Nonostante questo a differenza del suo amico cerca di essere comunque un buon padre e marito, anche se spesso tende a risolvere a modo suo situazioni problematiche, finendo immancabilmente nei guai. Spesso fa sfoggio di un buon senso dell'umorismo."}
{"id": "1086371", "revid": "599013", "url": "https://it.wikipedia.org/wiki?curid=1086371", "title": "Ebbe Sand", "text": "Carriera.\nClub.\nSand inizi\u00f2 a giocare nella squadra della sua citt\u00e0 natale, l'Hadsund insieme al gemello Peter. Dopo il trasferimento a Copenaghen i due fratelli decisero di tentare la fortuna nel Br\u00f8ndby. Dopo tre anni in cui gioc\u00f2 solo poche partite nel ruolo di centrocampista offensivo, nel 1995 ebbe l'opportunit\u00e0 di essere regolarmente tra i titolari. Con 12 gol in 30 partite condusse il Br\u00f8ndby alla vittoria del campionato, vincendo il titolo nazionale anche nei due anni successivi e nel 1998, oltre a realizzare il \"double\" conquistando anche la Coppa di Danimarca, Sand si aggiudic\u00f2 la \"Scarpa d'oro danese\", grazie a 28 gol in 33 partite, e il titolo di Calciatore danese dell'anno.\nDopo il Mondiale francese disput\u00f2 un'altra stagione con il Br\u00f8ndby e realizz\u00f2 19 reti. Nell'estate successiva pass\u00f2 ai tedeschi dello per 10 milioni di marchi, che per l'epoca fu la pi\u00f9 alta cifra incassata da una squadra danese per un trasferimento.\nNella prima stagione in Germania realizz\u00f2 14 reti concludendo la Bundesliga al 13\u00ba posto. La stagione 2000-2001 si rivel\u00f2 migliore con il secondo posto in classifica (e conseguente qualificazione alla Champions League 2001-2002) e la vittoria della Coppa di Germania. A livello personale Sand segn\u00f2 22 gol, risultando capocannoniere della Bundesliga a pari merito con Sergej Barbarez, e vinse per la seconda volta il titolo di \"Calciatore danese dell'anno\".\nNel luglio del 2005 annunci\u00f2 che la stagione che stava per iniziare sarebbe stata l'ultima per lui prima di tornare in Danimarca a lavorare per il Silkeborg. Durante la sua ultima stagione con lo Schalke 04 fu scelto come capitano anche se le prestazioni di Kevin Kur\u00e1nyi e del connazionale S\u00f8ren Larsen lo relegarono al ruolo di sostituto. La sua ultima partita risale al 13 maggio 2006 contro lo nella quale segn\u00f2 un gol nel 3-2 finale.\nNazionale.\nSand fu convocato nella Nazionale danese per la prima volta il 22 aprile 1998 per la partita contro la Norvegia.\nFece parte della Nazionale che disput\u00f2 i Mondiali 1998, dove gioc\u00f2 tutte e cinque le partite della propria selezione. In quell'edizione dei Mondiali segn\u00f2 il suo primo gol con la Danimarca nella partita contro la Nigeria. Realizz\u00f2 la rete dopo essere entrato in campo da 16 secondi per sostituire un compagno: \u00e8 stata la rete pi\u00f9 veloce per un sostituto in una partita di Coppa del Mondo.\nHa inoltre disputato i Mondiali 2002 (3 presenze), gli Europei 2000 (2 presenze) e Europei 2004 (3 presenze), ritirandosi dalla Nazionale dopo questi ultimi.\nDopo il ritiro.\nAl termine della sua carriera come calciatore, Sand \u00e8 rimasto nel mondo del calcio. Dal 2008 al 2014 \u00e8 stato allenatore del reparto offensivo della Danimarca. Dal 2015 \u00e8 consulente sportivo per lo Schalke 04."}
{"id": "1086372", "revid": "2044058", "url": "https://it.wikipedia.org/wiki?curid=1086372", "title": "Carburo di calcio", "text": "Il carburo di calcio \u00e8 una sostanza solida, cristallina, incolore o chiara per presenza di impurit\u00e0, con odore caratteristico, suscettibile di reagire rapidamente con l'acqua dando luogo alla produzione di acetilene. \nLa sua formula chimica \u00e8 CaC2\nQuando ingerito in quantit\u00e0 non nocive modifica la colorazione delle urine, tingendole di un colore verde.\nLa reazione del carburo di calcio con l'acqua fu scoperta da Friedrich W\u00f6hler nel 1862.\n1 grammo di CaC2 sviluppa 349 ml di acetilene:\nProduzione industriale.\nViene prodotto a partire dall'ossido di calcio e dal carbone, che vengono messi in un forno la cui temperatura interna \u00e8 intorno ai 2200\u00a0\u00b0C.\nL'ossido di calcio ed il carbone reagiscono secondo la reazione:\nIl carburo che si ottiene \u00e8 liquido, in quanto la sua temperatura di fusione \u00e8 intorno ai 2160\u00a0\u00b0C.\nUtilizzi.\nUsato per produrre acetilene \"in loco\", trova uso primario nella lampada a carburo. La lampada a carburo ebbe una grande diffusione data la sua facilit\u00e0 di utilizzo e i costi contenuti. Particolarmente apprezzata da minatori e speleologi per la sua luce intensa.\nAltri usi.\nTutt'oggi in certe zone d'Italia si \u00e8 soliti festeggiare, al di fuori dei centri urbani, la fine del mese di febbraio, o il capodanno, con \"botti\" ottenuti con la combustione dell'acetilene (gas infiammabile), sviluppatosi dal contatto di un pezzo di carburo di calcio con l'acqua.\nPesca di frodo.\nIl carburo di calcio viene anche usato per la pesca di frodo. Viene posto all'interno di un barattolo chiuso, sul cui coperchio viene praticato un foro. Il barattolo viene poi gettato in acqua: quando quest'ultima penetra nel barattolo provoca una esplosione che uccide i pesci nei dintorni. Si tratta di una pratica proibita, punita severamente, e facilmente individuabile a causa della detonazione prodotta."}
{"id": "1086376", "revid": "77358", "url": "https://it.wikipedia.org/wiki?curid=1086376", "title": "Igm95", "text": ""}
{"id": "1086386", "revid": "1892728", "url": "https://it.wikipedia.org/wiki?curid=1086386", "title": "Tom Tucker", "text": ""}
{"id": "1086389", "revid": "1543377", "url": "https://it.wikipedia.org/wiki?curid=1086389", "title": "Amantadina", "text": "L'amantadina (o 1-adamantilammina) \u00e8 un farmaco che, inizialmente sviluppato come antivirale, ha dimostrato di essere anche efficace in alcune forme della malattia di Parkinson.\nAmantadina come antivirale.\nL'amantadina \u00e8 utile nel trattamento delle infezioni virali che coinvolgono le vie respiratorie, quali i Virus dell'influenza A e i virus respiratori sinciziali. Sebbene l'approccio preferito per combattere l'influenza di tipo A sia la vaccinazione, l'utilizzo di farmaci antivirali pu\u00f2 risultare utile in casi particolari, come pazienti che risultano allergici ai vaccini antinfluenzali o quando l'infezione \u00e8 dovuta ad una variante virale non coperta da vaccini. Sebbene l'utilizzo dei farmaci per il trattamento dei virus respiratori abbia una efficacia limitata nel bloccare un'infezione gi\u00e0 allo stadio sintomatico, farmaci come l'amantadina e i suoi congeneri (come la rimantadina), si sono dimostrati utili nel prevenire le infezioni del virus influenzale A, e sono perci\u00f2 consigliati nel trattamento profilattico.\nMeccanismo d'azione.\nL'esatto meccanismo d'azione non \u00e8 stato completamente chiarito ma recenti studi sembrano poter affermare che l'amantadina possa legarsi ad una specifica proteina della membrana virale che media la fusione della membrana virale con la membrana citoplasmatica. Il virus dell'influenza A normalmente penetra nella cellula legandosi alle molecole di acido sialico, per poi essere endocitato. Nella vescicola endocitica, grazie alla presenza della proteina canale M2 che pompa H+ al suo interno, si crea un ambiente acido che modifica la struttura dell'emoagglutinina. Questa \u00e8 infatti composta da due subunit\u00e0, H1 e H2, collegate tra loro da un ponte disolfuro. H1 \u00e8 l'antirecettore virale, mentre H2 (che \u00e8 nascosta da H1) \u00e8 la proteina fusogena. Il pH acido serve a rompere il ponte disolfuro e quindi a liberare la proteina fusogena che permette appunto la fusione. Bloccando M2 non pu\u00f2 avvenire la liberazione dell'RNA virale e il processo infettivo \u00e8 interrotto.\n\u00c8 ipotizzabile per\u00f2 anche un secondo meccanismo d'azione: una volta che il virus ha infettato la cellula umana, rilascia il proprio RNA che, utilizzando le strutture cellulari, servir\u00e0 per la sintesi delle proteine virali e successivamente dei virioni che verranno rilasciati dalla cellula infettata. L'amantadina sembra possa intervenire in quest'ultimo processo, inibendo quindi la liberazione dei nuovi virioni.\nResistenza.\nLa resistenza \u00e8 un problema di grande rilevanza e una sfida importante nella farmacologia e nella ricerca. Infatti molti microorganismi sono in grado di sviluppare meccanismi biochimici capaci di aggirare l'attivit\u00e0 del farmaco. Per l'amantadina la resistenza non \u00e8 ancora un problema clinico, sebbene alcuni ceppi virali abbiano gi\u00e0 dimostrato un'elevata resistenza spiegabile con una mutazione della proteina M2. La resistenza che si instaura \u00e8 crociata, quindi un virus resistente all'amantadina automaticamente diventa resistente anche alla rimantadina.\nFarmacocinetica.\nL'amantadina \u00e8 ben assorbibile per via orale e si distribuisce bene in tutto l'organismo. Essendo in grado di passare la BEE (barriera ematoencefalica) penetra rapidamente nel SNC. L'amantadina viene scarsamente metabolizzata ed \u00e8 escreta nelle urine. Ci\u00f2 \u00e8 a significare che in caso di insufficienza renale, l'amantadina si pu\u00f2 accumulare nell'organismo e causare effetti tossici quali, in stato avanzato di intossicazione, insufficienza epatica e prolungata tachicardia fino ad infarto miocardico.\nEffetti collaterali.\nRiguardano in particolar modo il Sistema nervoso centrale: insonnia, vertigini, atassia, allucinazioni e convulsioni. D\u00e0 anche \"livedo reticularis\" ed edemi declivi, sintomi che non regrediscono se non con la sospensione. Deve essere evitata la somministrazione in pazienti con insufficienza renale in quanto sono comuni sintomi neurologici che possono portare a \"exitus\" del paziente; in questi pazienti l'emodialisi risulta inutile, in quanto il farmaco - legandosi alle proteine - non riesce a essere rimosso in quantit\u00e0 significative. Attenzione deve essere attuata in persone con disturbi del ritmo e della conduzione cardiaci, particolarmente se il farmaco viene associato ad altri che prolungano l'intervallo Q-T.\nAmantadina come antiparkinsoniano.\nA livello del SNC l'amantadina si \u00e8 dimostrata utile nella malattia di Parkinson. In questa patologia si registra una diminuzione della quantit\u00e0 di dopamina a livello della sostanza nera. L'amantadina aumenta la sintesi e la liberazione della dopamina migliorando le condizioni del paziente. \u00c8 anche un debole antagonista dei recettori dell'acido glutammico, neurotrasmettitore eccitatorio che modula le vie motrici.\nL'amantadina \u00e8 comunque un farmaco di marginale importanza nella cura del Parkinson, utilizzabile nelle forme lievi ed iniziali.\nAmantadina nella sclerosi multipla.\nNumerosi studi controllati hanno dimostrato l'efficacia di tale farmaco contro la fatica nei pazienti con sclerosi multipla; a tale scopo l'amantadina \u00e8 anche il composto pi\u00f9 comunemente usato (in compresse orali da 100-200 mg al giorno, assunte di norma la mattina)."}
{"id": "1086392", "revid": "438678", "url": "https://it.wikipedia.org/wiki?curid=1086392", "title": "Sisto da Pisa", "text": "Biografia.\nDal 1903 egli fu archivista della Provincia Toscana dei Frati Minori Cappuccini ed ebbe la residenza nel Convento di Montughi.\nNel 1882, dopo essere entrato tra i Cappuccini a Montepulciano, divenne Fra' Sisto da Pisa. Poi fece i voti solenni a Montughi nella Chiesa dei Santi Francesco e Chiara, l'8 ottobre 1887.\nPubblic\u00f2 due volumi sulla \"Storia dei cappuccini toscani dal 1532 al 1810\", uno edito nel 1906 e un altro nel 1909. Termin\u00f2 un terzo volume nel 1933, ma questo non fu pubblicato.\nCollabor\u00f2 alle riviste \"L'Italia francescana\" e \"Collectanea Franciscana\" e si interess\u00f2 alle attivit\u00e0 dell'Istituto Storico dei Cappuccini; fece parte dell'Accademia degli Euteleti della citt\u00e0 di San Miniato.\nNel 1934, su richiesta del parroco don Alessandro Sostegni, in occasione della costruzione dell'Immacolata, scrisse \"Storia della Venerabile Prioria di San Martino a Montughi\". L'opera non fu stampata per gli elevati costi relativi alla pubblicazione, ma il manoscritto fu tenuto dai frati Cappuccini di Montughi presso la loro biblioteca.\nPadre Sisto mor\u00ec a Borgo San Lorenzo nel Convento dei Cappuccini il 29 novembre 1943."}
{"id": "1086393", "revid": "3115", "url": "https://it.wikipedia.org/wiki?curid=1086393", "title": "Emiciclo", "text": "Per emiciclo si intende, in architettura, un elemento di forma semicircolare. \"Emi\" significa in greco 'mezzo', mentre la parola \"kyklos\" indica il concetto di 'cerchio'.\nIl termine indica generalmente le forme architettoniche concave, come quella famosissima di Piazza del Plebiscito a Napoli o quella di Piazza della Repubblica a Roma, detta piazza dell'Esedra.\nL'emiciclo nell'architettura.\nLa scelta della forma curva rispetto a quella angolare (ad esempio quadrata) pu\u00f2 essere giustificata da esigenze stilistiche: ad esempio, la sagoma circolare o ovale pu\u00f2 dare ad una piazza un particolare effetto scenografico: \u00e8 questo il caso, poniamo, di Piazza San Pietro a Roma. Altre volte prevalgono delle esigenze pratiche: ne \u00e8 un esempio l'uso dell'emiciclo nei teatri greci; la migliore disposizione si otteneva infatti se il pubblico si trovava seduto su una gradinata (cavea) costruita tutt'intorno alla scena.\n\u00c8 peraltro chiaro che l'ampiezza dell'angolo non deve necessariamente corrispondere a quella riscontrabile nel semicerchio: proprio nel caso dei teatri greci, spesso questa superava i 180 gradi.\nL'emiciclo come aula parlamentare.\nDall'estensione della forma dell\"'emiciclo\" ai parlamenti di tipo continentale deriva, con accezione metaforica, l'uso di questa parola per indicare un parlamento o una sala paragonabile (ad esempio quella dell'Assemblea Nazionale a Parigi, sita nel Palazzo dei Borboni) oppure gli organi che si riuniscono in quella sala.\nLa struttura a ferro di cavallo, preferita dalle assemblee parlamentari di tipo non anglosassone, \u00e8 essa stessa un legato della democrazia inglese, dalla stessa poi in seguito abbandonato: le prime sedute della Camera dei Comuni - dopo la concessione della Magna Charta - avevano infatti luogo in sedi non permanenti, per lo pi\u00f9 messe a disposizione dai capitoli delle principali cattedrali od abbazie medievali britanniche; quivi i Comuni si riunivano nelle relative sale capitolari, che avevano spesso struttura ottagonale. In particolare la \"Chapter house\" della Cattedrale di Lincoln, pi\u00f9 volte usata sotto i sovrani Plantageneti per la sua eccellente acustica, aveva pianta decagonale (ricavata tra il transetto e l'abside della cattedrale, a lato del chiostro) e la disposizione delle panche seguiva quindi le pareti (sui nove lati, escluso quello dell'entrata) formando un ferro di cavallo.\nIn Italia, \"la forma dell'Aula si svilupp\u00f2 in parallelo all'evoluzione delle regole e delle consuetudini delle assemblee legislative\"; pi\u00f9 in generale, in ordine allo spazio fisico in cui si svolge l'attivit\u00e0 parlamentare, \u00e8 stato sostenuto che \"l'architettura modella la cultura politica, le differenze tra i suoi attori si organizzano nello spazio, cosicch\u00e9 nella Camera dei comuni l'atmosfera sar\u00e0 totalmente differente dal parlamento dei Paesi Bassi\"."}
{"id": "1086395", "revid": "1522738", "url": "https://it.wikipedia.org/wiki?curid=1086395", "title": "Bonnie Swanson", "text": ""}
{"id": "1086398", "revid": "1005847", "url": "https://it.wikipedia.org/wiki?curid=1086398", "title": "Olivier Dupuis", "text": "Esponente del Partito Radicale e dei Radicali Italiani, gi\u00e0 parlamentare europeo, fu il segretario del PR tra l'aprile del 1995 ed il maggio del 2003.\nBiografia.\nLaureato in scienze politiche e sociali, aderisce al Partito Radicale nel 1981. Nel 1986 viene incriminato per diserzione per aver sostenuto che n\u00e9 la difesa militare n\u00e9 la difesa civile alternativa rappresentano delle difese efficaci di fronte alle minacce reali alla pace e alla sicurezza, costituite invece dall'assenza di democrazia nell'Unione Sovietica. Dal 1988 risiede a Budapest dove partecipa alla nascita del Partito Radicale Transnazionale: dal 1989 al 1993 coordina le attivit\u00e0 del PRT nei paesi dell'Europa Centrale.\nA Sofia, nel luglio 1993, viene eletto presidente del Consiglio Generale del PRT; a Roma, nell'aprile 1995, ne viene eletto segretario generale. Egli mantiene l'incarico sino al maggio 2003, quando presenta le proprie dimissioni per differenze politiche con Marco Pannella.\n\u00c8 subentrato al Parlamento europeo a marzo del 1996, a seguito delle dimissioni di Marco Pannella, dopo essere stato candidato alle elezioni del 1994 per la Lista Pannella, poi riconfermato nel 1999 per la Lista Bonino. \u00c8 stato vicepresidente della Delegazione per le relazioni con le Repubbliche transcaucasiche Armenia, Azerbaigian, Georgia; membro della Commissione per gli affari esteri, la sicurezza e la politica di difesa e della Delegazione per le relazioni con l'Europa sud-orientale."}
{"id": "1086401", "revid": "697352", "url": "https://it.wikipedia.org/wiki?curid=1086401", "title": "Amedeo Amadeo", "text": "Biografia.\nDopo la Laurea in Medicina e Chirurgia presso l'Universit\u00e0 degli Studi di Milano nel 1973, ha lavorato prima come tirocinante, poi come assistente medico inizialmente presso l'ospedale di Trescore Balneario, poi presso quello di Alzano Lombardo, nella provincia bergamasca. Nel 1990 \u00e8 diventato \"Responsabile dei Servizi di Pronto Soccorso\" negli ospedali di Alzano Lombardo e di Gazzaniga.\nNel 1994 \u00e8 entrato in politica ed \u00e8 stato eletto deputato al Parlamento europeo per Alleanza Nazionale alle elezioni europee del 1994, non iscrivendosi a nessun gruppo parlamentare europeo, come gli altri deputati del suo partito. Ricandidato alle europee del 1999 con Alleanza Nazionale - Patto Segni, senza essere eletto.\nDopo un breve incarico come dirigente medico presso l'ospedale di Treviglio, dal 2000 Amadeo \u00e8 direttore generale dell'Azienda Ospedaliera \u201cBolognini\u201d di Seriate. Il 15 aprile 2009 i consiglieri regionali Marcello Saponaro (Federazione dei Verdi) e Mario Agostinelli (Rifondazione Comunista) hanno presentato un'interrogazione all'assessore regionale Luciano Bresciani in quanto nel 2006 l'Azienda presieduta da Amadeo avrebbe venduto tre appartamenti e due box auto ad un prezzo inferiore a quello di mercato e a quello stimato dall'Agenzia del Territorio. Ad aggiudicarsi l'asta di un appartamento fu la moglie di Amadeo, mentre i restanti immobili furono acquistati dal fratello dell'ingegner Renato Mauri (all'epoca direttore dell'area Risorse Tecniche dell'Azienda Ospedaliera \"Bolognini\"). I due consiglieri regionali hanno anche presentato per la stessa vicenda un esposto alla procura di Bergamo. L'indagine \u00e8 stata archiviata su richiesta del PM.\nNel 2011 l'Azienda guidata da Amadeo viene premiata come \"Migliore Amministrazione\" nell'ambito del \"Premio Qualit\u00e0\", promosso dal Dipartimento della Funzione Pubblica della Presidenza del Consiglio dei ministri.\nNel maggio 2013 \u00e8 stato indagato per peculato dalla procura di Bergamo a causa di un presunto uso scorretto dell'auto dell'azienda.\nIl 7 febbraio 2014 ha pubblicamente portato i \"buoni risultati\" dell'ospedale di Seriate, attribuendone, merito anche a \"mille infermieri, molti dei quali formati nella nostra scuola professionale. Qui non ci sono marocchine o rumene (che comunque sono meglio dei rumeni).\""}
{"id": "1086402", "revid": "13833", "url": "https://it.wikipedia.org/wiki?curid=1086402", "title": "Ildefonso Cerd\u00e1", "text": ""}
{"id": "1086415", "revid": "122679849", "url": "https://it.wikipedia.org/wiki?curid=1086415", "title": "Randall Collins", "text": "\u00c8 ritenuto uno dei massimi cultori di questa scienza sociale nel periodo contemporaneo. Insegna sociologia all'University of Pennsylvania.\nBiografia e formazione.\nCollins ha conseguito il diploma in lettere ad Harvard, la laurea in lettere alla Stanford University, quella in filosofia a Berkeley, in California. Inizi\u00f2 a pubblicare alcuni suoi lavori quando ancora era studente a Berkeley.\nIl pensiero.\nAbbiamo gi\u00e0 detto che Collins pu\u00f2 essere ricondotto al \"filone\" sociologico del \"conflitto\", pertanto, inevitabilmente, si richiama a Karl Marx, bench\u00e9 la elaborazione teorica di Collins sia considerata un'estensione dell'analisi di Max Weber sulle organizzazioni e le societ\u00e0. Malgrado ci\u00f2, fra i teorici del conflitto Collins \u00e8 sicuramente colui che ha saputo trarre il maggior profitto intellettuale dalla lezione di \u00c9mile Durkheim, ancorch\u00e9 quest'ultimo sia comunemente ricondotto al concetto ed alla scuola del funzionalismo.\nPer Collins il conflitto \u00e8 (filosoficamente) necessario in conseguenza della natura ineguale del potere. L'autore distingue tre ambiti principali di distribuzione ineguale delle risorse\nOpere.\nDelle sue molteplici produzioni accademiche, sono state tradotte in lingua italiana: \"Storia delle dottrine sociologiche\", \"Sociologia\" (1981), \"Tre tradizioni sociologiche. Manuale introduttivo alla storia della sociologia\" (1987) Oltre a ci\u00f2, va senz'altro segnalato anche \"Teorie sociologiche\" del 1992 Di recente \u00e8 stato pubblicato in Italia il suo libro \"L'intelligenza Sociologica. Un'introduzione alla sociologia non-ovvia\" (Ipermedium libri, 2008 - ed. or. \"Sociological Insight. An Introduction to Non-Obvious Sociology\", Oxford University Press, 1982, 1992)\nCuriosit\u00e0.\nAl principio della sua carriera, Collins si concesse qualche divagazione \"extra-accademica\" come nel caso del romanzo \"The Case of the Philosopher's Ring\", in cui appariva il personaggio di Sherlock Holmes.\nNel 2002 riceve il Premio Ludwik Fleck per il libro \"The Sociology of Philosophies: A Global Theory of Intellectual Change\"."}
{"id": "1086418", "revid": "767487", "url": "https://it.wikipedia.org/wiki?curid=1086418", "title": "James Parkinson", "text": "Ha ricevuto la massima notoriet\u00e0 per il suo contributo \" An Essay on the Shaking Palsy\", nel quale descrive una patologia denominata in seguito da Julius Althaus con l'eponimo di malattia di Parkinson.\nBiografia.\nJames Parkinson nacque nel sobborgo londinese di Hoxton Square nel 1755, figlio di John Parkinson, un chirurgo, e si interess\u00f2 fin dalla giovinezza allo studio della medicina. Studi\u00f2 e si laure\u00f2 alla London Hospital Medical College, e segu\u00ec nel 1785 una serie di lezioni tenute dal famoso chirurgo Scozzese John Hunter. Nel 1784 praticava gi\u00e0 come chirurgo nella sua citt\u00e0 natale. Nel 1787 fu nominato \"Fellow of the Medical Society of London\".\nIl 21 maggio 1783 Parkinson spos\u00f2 Mary Dale, dalla quale ebbe sei figli.\nAttivista politico.\nDella sua giovinezza sappiamo che Parkinson fu un fervente attivista politico: aveva idee anticonformiste per la societ\u00e0 inglese del tempo, vicine agli ideali della rivoluzione francese. Pubblic\u00f2 numerosi manifesti propagandistici sotto lo pseudonimo di \"Old Hubert\". Fu membro di numerose societ\u00e0 segrete, tra cui la \"London Corresponding Society for Reform of Parliamentary Representation\", un'organizzazione famosa per essere stata coinvolta in un tentativo di colpo di Stato volto all'assassinio di Re Giorgio III. Parkinson fu anche processato per questo, ma ne usc\u00ec assolto.\nRitorno alla professione medica.\nDopo l'episodio del processo, Parkinson ritorn\u00f2 a svolgere a tempo pieno il mestiere di chirurgo. Risale a questo periodo (1799-1807) la sua maggior produzione bibliografica: i suoi scritti erano soprattutto rivolti alle famiglie, con consigli su come evitare di contrarre le malattie o sugli effetti di comportamenti pericolosi. Parkinson dimostrava una sensibilit\u00e0 per la medicina preventiva che ha del pionieristico per quei tempi. I suoi libri pi\u00f9 importanti in questo periodo furono due studi sulla gotta e sulle complicanze peritonitiche dell'appendicite.\nNel 1817, Parkinson pubblic\u00f2 un lavoro su uno studio a lungo termine di sei casi di quella che lui descrisse come \"paralisi agitante\". Questi soggetti soffrivano di una malattia caratterizzata da tremore, rigidit\u00e0 e acinesia. Quaranta anni dopo, Charcot, nel suo trattato \"Le\u00e7ons sur les maladies du syst\u00e8me nervoux\" descrisse di nuovo questa condizione clinica, chiamandola \"malattia di Parkinson\".\nAltre attivit\u00e0.\nParkinson fu anche un grande appassionato di geologia e paleontologia. Aveva una propria collezione di piccoli reperti e fossili, e scrisse numerosi studi, il principale dei quali fu \"Organic Remains of the Former World\", pubblicato in tre volumi nel 1804, 1809 e 1811, un trattato nel quale egli cataloga un gran numero di specie fossili. Egli fu poi docente all'universit\u00e0 Queen Mary.\nParkinson era un sostenitore del catastrofismo e sosteneva che la geologia e la biosfera della Terra sono state modellate da recenti cataclismi su larga scala. Parkinson citava il diluvio di No\u00e8 raccontato nella Genesi come esempio, e credeva fermamente che la creazione e l'estinzione fossero processi guidati dalla mano di Dio. Il suo punto di vista sulla data della creazione era che ogni 'giorno' di cui parla Genesi \u00e8 in realt\u00e0 un periodo molto pi\u00f9 lungo, forse di decine di migliaia di anni di durata.\nMorte.\nJames Parkinson mor\u00ec a 69 anni il 21 dicembre 1824. \u00c8 adesso sepolto nel cimitero di Saint Leonard."}
{"id": "1086421", "revid": "60286", "url": "https://it.wikipedia.org/wiki?curid=1086421", "title": "Moonlight mile", "text": ""}
{"id": "1086423", "revid": "404449", "url": "https://it.wikipedia.org/wiki?curid=1086423", "title": "Giacomo Vaciago", "text": "Biografia.\nDopo aver vinto una borsa di studio per il Collegio Augustinianum, nel 1964 si laurea in economia e commercio presso l'Universit\u00e0 Cattolica di Milano e nel 1968 consegue il \"Master of Philosophy\" in Economia all'Universit\u00e0 di Oxford. Tra il 1970 e il 1989 \u00e8 prima professore incaricato e successivamente ordinario di Economia Politica presso l'Universit\u00e0 di Ancona, ricoprendo per diversi anni il ruolo di direttore dell'istituto di economia. In seguito \u00e8 diventato ordinario di politica economica e direttore dell'istituto di economia e finanza dell'Universit\u00e0 Cattolica di Milano. Nel dicembre 2016 viene nominato professore emerito, sempre all'Universit\u00e0 Cattolica di Milano dove ha continuato ad insegnare \"economia monetaria\". Vaciago era tra i fondatori di \"Ref Ricerche\", di cui era presidente dal 2013. Dal 1983 era editorialista de \"Il Sole 24 ORE\". Dal 1987 al 1989 \u00e8 consigliere economico del Ministro del tesoro, dal 1992 al 1993 consigliere del Presidente del Consiglio, dal gennaio 2003 al marzo 2005 \u00e8 consigliere scientifico del Ministero per i Beni e le Attivit\u00e0 Culturali. Dal 1983 al 1991 \u00e8 \"presidente di Citinvest\". Dal 1985 al 1989 \u00e8 direttore del \"Progetto Finalizzato Economia\" del CNR. Nel 1985 \u00e8 \"visiting scholar\" alla FED di Washington. Nel 1992 \u00e8 \"visiting fellow\" a Christ Church, Oxford. Nel 1994 entra nella politica attiva.\nTra il 1994 e il 1998 \u00e8 sindaco di Piacenza a capo di una coalizione di centrosinistra. Nel 1998 decide di non ricandidarsi per un secondo (e ultimo) mandato consecutivo perch\u00e9 il 18 aprile decide di dimettersi abbandonando il Comune a meno di due mesi dalle elezioni (danneggiando cos\u00ec la sua coalizione) a causa di una \"durissima sconfitta\" (cos\u00ec la defin\u00ec Vaciago in una intervista rilasciata il 25 marzo 2015) della giunta da lui guidata contro il TAR \"nell'indifferenza generale\" (cos\u00ec sostiene Vaciago nell'intervista gi\u00e0 citata) e quindi in attesa delle elezioni (poi vinte) da Gianguido Guidotti per il centrodestra) il Comune di Piacenza \u00e8 stato guidato dal suo Vice Sindaco Vittorio Anelli. Dal 2007 al 2012 \u00e8 stato consigliere comunale, sempre nell'area del centrosinistra e anche questa volta i rapporti con la coalizione si fanno tesi a causa di alcuni scontri tra Vaciago e il Sindaco a quel tempo in carica, cio\u00e8 Roberto Reggi (a quel tempo al suo secondo e ultimo mandato consecutivo) e notare che Reggi dal 1994 al 1998 era stato uno dei suoi Assessori, precisamente l'Assessore alle politiche sociali ed abitative: nel 2012 Vaciago non si ricandida a consigliere proprio a causa degli scontri con Reggi. \nNel gennaio 2014 durante la polemica a proposito del rimpasto della giunta comunale guidata da Paolo Dosi (PD) gli ex Sindaci di Piacenza Stefano Pareti (Partito Socialista Italiano, in carica dal 1980 al 1985), Franco Benaglia (Partito Socialista Italiano, in carica dal 1990 al 1992), Anna Braghieri (Democrazia Cristiana, in carica dal 1992 al 1993) e Gianguido Guidotti (indipendente di centrodestra sostenuto dal Polo per le Libert\u00e0, in carica dal 1998 al 2008) insieme a Vaciago si sono tutti schierati contro il Sindaco a quel tempo in carica Paolo Dosi (un evento mai accaduto prima secondo la stampa locale piacentina) perch\u00e9 secondo tutti gli ex Sindaci citati il rimpasto effettuato da Dosi (con le relative polemiche che hanno spaccato la sua maggioranza di centrosinistra e infiammato tutte le opposizioni) \u00e8 \u00abpeggio della Prima Repubblica\u00bb e nel dicembre 2016 Dosi, anche a causa di questa controversia, ha annunciato il proprio ritiro dalla politica attiva rinunciando a ricandidarsi come Sindaco per ottenere un secondo (e ultimo) mandato.\nEditorialista dal 1983 per \"Il Sole 24 ORE\", Giacomo Vaciago muore a Piacenza il 24 marzo 2017."}
{"id": "1086424", "revid": "663330", "url": "https://it.wikipedia.org/wiki?curid=1086424", "title": "Laura Leighton", "text": "Biografia.\nLaura si \u00e8 fatta notare al grande pubblico grazie al ruolo di Sydney Andrews nel serial \"Melrose Place\", ruolo che le valse pure una nomina ai Golden Globe.\nNel 1998, abbandonati i panni di Sydney, Laura fece tappa sul set di \"Beverly Hills 90210\", dove per qualche puntata, interpret\u00f2 una modella disposta a tutto pur di raggiungere il successo.\nIn televisione l'abbiamo potuta vedere come guest star in \"Tru Calling\", \"\", \"Law &amp; Order\" e \"Oltre i limiti\".\nNel 2000 \u00e8 al cinema nella commedia con Teri Garr \"Schegge di cielo\". In seguito recita in due puntate della serie tv \"Boston Legal\" e in un episodio di Shark.\nNel 2007, affiancata da Antonio Cupo recita nel film tv \"Love Notes\". Nel 2008 \u00e8 al cinema con \"The Burrowers\".\nTorna nel 2009 a rivestire i panni di Sydney Andrews, che fino ad allora era presumibilmente morta, in \"Melrose Place\", remake dell'omonima sovracitata serie che la rese famosa. Come annunciato da ABC Family nello stesso anno, dal 2010, viene inserita nel cast di \"Pretty Little Liars\", adattamento televisivo ispirato al best seller \"Giovani, carine e bugiarde\" scritto da Sara Shepard. Nella serie, che ottiene un ottimo successo sia di pubblico che di critica, recita la parte di Ashley Marin, madre di Hanna, una delle protagoniste.\nVita privata.\nLaura Leighton, dopo una relazione con l'ex collega di \"Melrose Place\" Grant Show, si \u00e8 sposata con Doug Savant, interprete del telefilm \"Desperate Housewives\" e anch'esso ex collega di \"Melrose Place\".\nI due, convolati a nozze nel 1998, hanno due bambini: Jack e Lucy, nati rispettivamente nel 2000 e nel 2005. Inoltre, l'attrice ha accudito assieme al marito gli altri due figli avuti da quest'ultimo nel suo precedente matrimonio.\nDoppiatrici italiane.\nNelle versioni in italiano delle opere in cui ha recitato, Laura Leighton \u00e8 stata doppiata da:"}
{"id": "1086426", "revid": "1543377", "url": "https://it.wikipedia.org/wiki?curid=1086426", "title": "Sistema Aegis", "text": "Il sistema Aegis \u00e8 un sistema di combattimento integrato per unit\u00e0 navali sviluppato dalla statunitense RCA e successivamente acquisito dalla General Electric e poi dalla Martin Marietta, a sua volta assorbita nel 1995 nella Lockheed Martin che \u00e8 quindi diventata responsabile del programma\n. Il sistema utilizza antenne piane a scansione elettronica per la scoperta e l'inseguimento dei bersagli, con elaborazione dei segnali affidata a potenti processori ai quali possono essere asserviti anche gli altri sensori di bordo e i sistemi d'arma presenti sulla nave.\nL'Aegis (dal latino \"scudo\" ma anche dall'\"egida\" della mitologia greca\n\u00e8 installato a bordo delle principali unit\u00e0 da combattimento dell'US Navy quali i cacciatorpediniere classe Arleigh Burke e gli incrociatori classe Ticonderoga. Per le sue prestazioni e nonostante gli elevati costi di acquisizione e gestione, il sistema ha incontrato un certo successo di esportazione ed \u00e8 stato installato su alcune unit\u00e0 estere come i cacciatorpediniere giapponesi classe Kong\u014d, i caccia sud coreani classe Sejong the Great, le fregate spagnole classe \u00c1lvaro de Baz\u00e1n e le norvegesi Classe Fridtjof Nansen.\nL'Aegis \u00e8 stato sviluppato per superare i limiti dei sistemi radar tradizionali di scoperta e direzione del tiro in funzione antiaerea e si \u00e8 evoluto in un complesso sistema di combattimento che integra tutti i sensori, le armi e gli equipaggiamenti di missione delle unit\u00e0 navali su cui \u00e8 installato, che per questa ragione sono definite come \"unit\u00e0 Aegis\"\nStoria e sviluppo.\nAll'inizio degli anni sessanta l'US Navy avvi\u00f2 gli studi per un nuovo sistema antiaereo imbarcato in grado di fronteggiare la crescente minaccia costituita dai missili antinave sovietici dispiegati a partire dal 1958.\nA quel tempo la difesa antiaerea delle unit\u00e0 da combattimento americane era affidata ai sistemi missilistici Talos, Terrier e Tartar (informalmente indicati come \"serie T\" dalla loro iniziale) che non erano in grado di assicurare i tempi di reazione, l'affidabilit\u00e0, le prestazioni e il volume di fuoco necessari per contrastare efficacemente attacchi missilistici lanciati da navi, aerei e sottomarini.\nPer rispondere ai nuovi requisiti era stato avviato un ambizioso programma basato sul sistema missilistico multiruolo Typhon che avrebbe dovuto garantire la capacit\u00e0 di ingaggiare missili supersonici antinave a distanze di centinaia di km\nIl programma fu cancellato per difficolt\u00e0 tecniche e nel novembre del 1963 l'US Navy ne avvi\u00f2 uno nuovo, denominato ASMS (Advanced Surface Missile System).\nIl compito di gestire il nuovo programma fu affidato all'allora capitano di fregata Wayne E. Meyer, che gi\u00e0 aveva maturato esperienza nel settore con il sistema Terrier\nSulla base della valutazione preliminare dei requisiti e delle tecnologie disponibili, le aziende avanzarono una serie di proposte concettuali. L'US Navy incaric\u00f2 il contrammiraglio Frederic S. Withington di analizzare le varie proposte e di individuare un'architettura di sistema compatibile con le capacit\u00e0 tecnologiche dell'industria. Sulla base di questa analisi Withington raccomand\u00f2 lo sviluppo di un sistema basato su radar ad antenne piane a scansione elettronica in grado di assolvere sia alle funzioni di scoperta che a quelle di inseguimento dei bersagli, su radar di illuminazione ad antenna parabolica, su un unico modello di missile con capacit\u00e0 di guida intermedia (in modo da non richiedere una costante illuminazione del bersaglio), su un sistema digitale per la gestione dei dati.\nNel 1965 l'allora segretario alla difesa Robert McNamara impose di ricercare di accomunare il programma ASMS con il programma Patriot sviluppato dall'US Army ma dopo due anni fu chiaro che i requisiti erano troppo differenti per poter essere soddisfatti da un sistema comune e l'ASMS and\u00f2 avanti per la propria strada.\nNel 1968 furono selezionati tre progetti di altrettante aziende per partecipare alle valutazioni in vista del contratto finale. La valutazione dei progetti termin\u00f2 nel dicembre del 1969, quando fu annunciata la scelta del sistema proposto dalla RCA a cui fu assegnato il contratto di sviluppo per un valore di 252,93 milioni di dollari.\nNel 1970, terminata la fase di revisione progettuale, il programma, diventato ACS (Aegis Combat System), entr\u00f2 nella fase di sviluppo e si inizi\u00f2 a discutere delle piattaforme su cui il nuovo sistema doveva essere installato. Le proposte andavano dalla realizzazione di una classe di unit\u00e0 relativamente economiche e con un dislocamento contenuto entro le 5000 tonnellate, fino a una classe di incrociatori nucleari da 15.000 tonnellate, con una previsione di 23 unit\u00e0, ridotte a 5 nel 1971 dal Congresso statunitense..\nNel dicembre 1973 un prototipo ingegneristico dell'ACS, denominato Engineering Development Model EDM-1, fu installato sulla nave USS Norton Sound per i test e collaudi.\nIl primo lancio fu effettuato con successo il 17 maggio 1974 contro un drone BMQ-34A Firebee.\nNel 1976 la RCA ricevette un ulteriore contratto per la realizzazione di un prototipo dell'Aegis rappresentativo della configurazione definitiva, per un valore di 159,2 milioni di dollari.\nAnche questo sistema fu montato sulla USS Norton Sound che inizi\u00f2 una campagna di test. Nell'aprile del 1977 il sistema dimostr\u00f2 la sua capacit\u00e0 di ingaggio multiplo, distruggendo simultaneamente due bersagli BMQ-34A con altrettanti missili Standard. La campagna dimostrativa totalizz\u00f2 il lancio di 32 missili Standard con la distruzione di 32 bersagli, compresi drone supersonici BMQ34E, volanti sia a quote basse che alte, su distanze corte, medie e lunghe. Inoltre fu anche testato con successo l'ingaggio di un bersaglio navale a distanza ravvicinata.\nIntanto si fece strada l'idea di equipaggiare con il sistema una classe di unit\u00e0 da combattimento a propulsione convenzionale ottenuta partendo dal progetto dei cacciatorpediniere classe Spruance. Questa idea fu approvata definitivamente dal Segretario alla Difesa nel 1976 e port\u00f2 alla nascita degli incrociatori lanciamissili classe Ticonderoga la cui prima unit\u00e0 capoclasse, il CG 47 USS Tinconderoga, entr\u00f2 in servizio il 22 gennaio del 1983.\nL'integrazione tra l'ACS (codificato dall'US Navy come Weapon System Mk.7) e le nuove unit\u00e0 navali destinate a esserne equipaggiate era cos\u00ec spinta che l'US Navy aveva deciso di unificare sotto un unico ufficio il controllo sia del programma relativo al sistema di combattimento che di quello relativo alla piattaforma navale. L'ufficio, denominato Aegis Program Office PMS-400 fu incardinato in seno al NAVSEA (Naval Sea Systems Command) sotto la responsabilit\u00e0 di Meyer, diventato contrammiraglio.\nNel 1984 la RCA fu incaricata di sviluppare una versione semplificata dell'Aegis per equipaggiare una seconda classe di unit\u00e0 Aegis destinata a rimpiazzare i cacciatorpediniere pi\u00f9 obsoleti dell'US Navy. Anche questo progetto pass\u00f2 sotto il controllo di Meyer nell'ambito del PMS-400. La prima unit\u00e0 della nuova classe, DDG 51 USS Arleigh Burke, entr\u00f2 in servizio il 4 luglio del 1991.\nNel 1994 la Martin Marietta (che aveva acquisito il programma Aegis) ricevette l'incarico di adattare il sistema per conferirgli capacit\u00e0 TBDM (Theatre Ballistic Missile Defence) ossia la capacit\u00e0 di ingaggiare missili balistici.\nIl programma di adattamento fu poi proseguito dalla Lockheed Martin (societ\u00e0 nata dalla fusione della Lockheed con la Martin Marietta).\nLo sviluppo delle capacit\u00e0 antimissili balistici dell'Aegis \u00e8 stato condotto sotto il controllo della MDA, Missile Defence Agency, e il relativo programma \u00e8 stato denominato Aegis BMD. Il programma prevede due diverse capacit\u00e0: una \u00e8 quella di utilizzare i sensori delle unit\u00e0 navali dotate di sistema Aegis per individuare e inseguire i missili balistici subito dopo il lancio, fornendo i relativi dati di tracciamento ai sistemi antimissile basati a terra incaricati dell'intercettazione vera e propria; l'altra \u00e8 quella di impiegare direttamente le unit\u00e0 Aegis per il lancio di missili intercettori destinati a distruggere i missili balistici ostili. Per quest'ultimo scopo \u00e8 stata prima sviluppata la sottoversione Block IV del missile Standard SM2 che introduceva la capacit\u00e0 di ingaggiare missili balistici a corto raggio e poi \u00e8 stato introdotto il missile Standard SM3 che consente di affrontare anche minacce pi\u00f9 complesse, quali i missili balistici a raggio intermedio.\nNel 1998 il costo complessivo del sistema Aegis per gli Stati Uniti era stato valutato in 42.7 miliardi di dollari.\nDescrizione.\nIl sistema Aegis Combat System o Weapon System Mk. 7 integra numerosi altri sottosistemi e componenti.\nIl cuore del sistema \u00e8 costituito dall'Aegis Weapon System (AWS) che a sua volta comprende i seguenti componenti di base\nOltre all'AWS, il sistema Aegis pu\u00f2 integrare e controllare tutti gli altri sensori e sistemi d'arma di bordo, e in particolare:\nIl radar AN/SPY-1.\nLe antenne piane ottagonali del radar a scansione elettronica AN/SPY-1 costituiscono uno degli elementi distintivi pi\u00f9 vistosi e caratteristici dell'Aegis.\nNella versione SPY-1A il radar utilizza quattro antenne, ciascuna con una superficie di 13,32\u00a0m\u00b2 e lato maggiore di 3,7\u00a0m in cui trovano posto 4350 elementi di cui 4080 sono 'phase shifters' ovvero singole antenne a dipolo, in grado di indirizzare elettronicamente il fascio radar senza utilizzare parti meccaniche in movimento.\nIl computer di controllo pu\u00f2 gestire ciascun elemento (o gruppi di elementi) in modo indipendente, assegnando funzioni di esplorazione di un settore di spazio aereo o di inseguimento di bersagli multipli. Ciascuna antenna dell'SPY-1 pu\u00f2 esplorare un settore dell'ampiezza di 100 gradi in meno di mezzo secondo, per cui 4 antenne opportunamente posizionate possono coprire l'intero orizzonte.\nOgni antenna ha un peso di 5,4 tonnellate ma gi\u00e0 nella versione SPY-1B il peso era stato ridotto a 3,6 tonnellate\nL'AN/SPY-1 opera in\nbanda S\ncon una potenza di emissione complessiva nell'ordine dei 4 Megawatt\n e potenza media di 64 Kilowatt.\nLa prima versione del sistema era in grado di inseguire fino a un massimo di 128 bersagli e di ingaggiarne 20 simultaneamente, con una portata di 370\u00a0km. Nei Ticonderoga l'AN/SPY-1 \u00e8 affiancato da un radar tradizionale AN/SPS-49 che estende la scoperta aerea a lungo raggio fino a 475\u00a0km di distanza.\nIl sistema SPY-1 offre numerosi vantaggi rispetto ai radar precedenti, in quanto: \u00e8 in grado di sorvegliare continuamente lo spazio aereo su 360 gradi senza i tempi morti dovuti alla rotazione di un'antenna meccanica; pu\u00f2 inseguire e gestire l'ingaggio di numerosi bersagli multipli contemporaneamente; le antenne piane a scansione elettronica sono molto meno vulnerabili rispetto a quelle a scansione meccanica; l'assenza di parti in movimento e l'elettronica allo stato solido rendono il sistema molto meno soggetto a guasti e malfunzionamenti. Di contro il sistema \u00e8 molto costoso e richiede piattaforme di adeguato dislocamento nonch\u00e9 una particolare attenzione alla gestione del bilanciamento verticale dei pesi.\nL'SPY-1 \u00e8 in grado di coprire una serie di funzioni normalmente adibite a differenti sistemi radar tradizionali: sorveglianza aerea a lungo raggio; scoperta aerea tridimensionale; scoperta di superficie; inseguimento dei bersagli; guida intermedia per missili muniti di sensore radar semiattivo.\nLe principali versioni del radar SPY-1 sono:\nTalvolta \u00e8 citata anche la sigla SPY-1E o SPY-2, designazione non ufficiale che indicherebbe un programma di sviluppo per una nuova versione avanzata del sistema radar dell'Aegis.\nIl sistema di lancio VLS Mk 41.\nIl sistema d'arma principale delle unit\u00e0 Aegis \u00e8 rappresentato dal complesso di lancio verticale VLS Mk 41, basato su moduli di otto celle disponibili in diverse misure che possono essere combinati per dar vita a 13 differenti configurazioni per adattarsi a qualsiasi tipologia di unit\u00e0 navale. Le celle possono ospitare vari tipi di missili anche in combinazioni differenti. Le unit\u00e0 americane generalmente utilizzano un mix di missili antiaerei Standard e missili da crociera Tomahawk, ma il sistema pu\u00f2 ospitare anche missili antisom VL-ASROC e missili antiaerei a corto raggio ESSM.\nGli incrociatori classe Ticonderoga montano due sistemi Mk 41, ciascuno con 64 celle (tre delle quali utilizzate per alloggiare il sistema di ricarica) con un totale di 122 missili pronti al lancio.\nI missili possono essere lanciati al ritmo di uno al secondo.\nVersioni principali:\nLa Lockheed Martin ha proposto una versione avanzata del sistema di lancio, denominata ELS (Extensible Launch System), che fa uso di un unico tipo di modulo di lunghezza variabile che pu\u00f2 ospitare qualsiasi tipo di missile e anche sistemi di contromisure. Per i futuri progetti di unit\u00e0 navali, l'US Navy ha scelto il sistema VLS realizzato dalla Raytheon e denominato VLS Mk 57.\nAggiornamenti.\nIl sistema Aegis \u00e8 sottoposto a un programma di costanti aggiornamenti che hanno dato vita a una serie di configurazioni migliorate denominate Baseline e distinte con una numerazione progressiva:\nAegis Ballistic Missile Defense System.\nNel 1992 l'US Navy eman\u00f2 il TMBD Statement con cui affermava la necessit\u00e0 di difendere le unit\u00e0 militari americane da attacchi di missili balistici nei teatri di schieramento\nI primi esperimenti furono effettuati con un sistema Aegis modificato, imbarcato sugli incrociatori USS Yorktown e USS Chosin.\nIl sistema radar fu modificato per ottenere le prestazioni richieste nel ruolo antimissile: fu incrementata la portata aumentando la potenza di emissione, e fu aggiunto un sistema Doppler in grado di tracciare bersagli ad alta velocit\u00e0.\nQueste modifiche furono applicate sui radar SPY-1B degli incrociatori USS Anzio e USS Vicksburg, unitamente all'introduzione di specifici programmi software, e le due unit\u00e0 effettuarono con successo una serie di test condotti a partire dal 1993.\nNel 1995 ulteriori test furono condotti con il sistema Aegis dell'incrociatore USS Lake Erie, modificato con l'aggiunta di vari sistemi tra cui un computer TAC-3. Nel corso di questi test furono ingaggiati bersagli pi\u00f9 impegnativi, rappresentativi di missili balistici reali. Oltre ai radar e ai sistemi di calcolo, sono stati sviluppati missili ottimizzati all'ingaggio di missili balistici a medio raggio: prima il missile SM-2 Block IVA, poi l'SM-3 dotato di una testata LEAP con capacit\u00e0 di manovra esoatmosferica destinata a colpire direttamente il bersaglio ad altissima velocit\u00e0 e a distruggerlo con la sola energia cinetica.\nImpiego.\nL'Aegis Combat System \u00e8 stato installato su tutti gli incrociatori lanciamissili classe Ticonderoga (27 unit\u00e0) e i cacciatorpediniere lanciamissili classe Burke (almeno 62 unit\u00e0) dell'US Navy.\n\u00c8 stato anche esportato in varie nazioni:\nSul mercato dell'esportazione \u00e8 anche offerta una variante ulteriormente alleggerita, con sistema radar SPY-1K, idonea all'imbarco su unit\u00e0 minori come le corvette.\nIl caso dell'USS \"Vincennes\".\nNel 1988 l'incrociatore USS \"Vincennes\" lanci\u00f2 i suoi missili contro un aereo di linea iraniano, scambiato per un velivolo militare ostile. Il velivolo fu distrutto provocando la morte dei 290 civili a bordo.\nLa commissione d'inchiesta statunitense stabil\u00ec che il sistema AEGIS della nave era operativo ed efficiente e se il comandante dell'unit\u00e0 si fosse affidato esclusivamente alle indicazioni fornite dal sistema, forse avrebbe evitato di commettere il tragico errore.\nLa seguente tabella evidenzia le discrepanze tra i dati registrati dal sistema AEGIS e il verbale redatto dal comandante del \"Vincennes\":"}
{"id": "1086427", "revid": "767487", "url": "https://it.wikipedia.org/wiki?curid=1086427", "title": "Sublime (gruppo musicale)", "text": "I Sublime furono un gruppo musicale ska punk proveniente da Long Beach, in California. Il loro stile fu caratterizzato da un mix di ska, punk, rap, dub ed altre correnti musicali. Il gruppo era composto da tre membri: Bradley Nowell (voce e chitarra), Bud Gaugh (batteria), e Eric Wilson (basso).\nStoria.\nA partire dal 1988, attraversando la met\u00e0 degli anni '90, i Sublime girarono il sud California ottenendo un grande seguito di fan.\nIl gruppo mise in vendita le sue prime registrazioni dei concerti - incluso anche il loro primo album \"40 Oz. To Freedom\". \nIl loro secondo album, \"Robbin' the Hood\" , venne registrato nel 1994, e grazie al suo stile li consacr\u00f2 al successo, soprattutto grazie alla canzone \"Date Rape\" che venne inserita nelle playlist della radio di Los Angeles KROQ: ci\u00f2 attir\u00f2 l'attenzione della casa discografica MCA che firm\u00f2 immediatamente un contratto con loro.\nIl 25 maggio del 1996, solo , il cantante Bradley Nowell mor\u00ec per overdose di eroina .\nSuccessivamente alla sua morte, il resto dei componenti della band, \"Bud Gaugh\" e \"Eric Wilson\" continuarono a suonare insieme nei Long Beach Dub Allstars fino al 2002. Dopo, Gaugh si un\u00ec agli \"Eyes Adrift\" e Wilson ora suona il basso nella seconda generazione degli Allstars, i Long Beach Shortbus.\nNonostante che solo tre album siano stati messi in vendita, esistono moltissime canzoni contenenti la maggior parte dei loro spettacoli dal vivo insieme ad alcune performance soliste di Brad Nowell."}
{"id": "1086431", "revid": "899609", "url": "https://it.wikipedia.org/wiki?curid=1086431", "title": "Compagnia dei Folli", "text": "La Compagnia dei Folli \u00e8 un gruppo teatrale italiano. Fondato a Castel Trosino di Ascoli Piceno nel 1984, si definisce come un gruppo di teatro di strada e d'immagine. \nIl loro lavoro si sviluppa utilizzando diverse tecniche artistiche, dal teatro prosa al teatro del fuoco, dall'acrobatica ai trampoli, dall'arte dei fuochi pirotecnici alla musica. I loro spettacoli sono stati rappresentati, in diverse parti del mondo (Giappone, Russia, Sudafrica, Algeria, Portogallo, Spagna, Francia, Austria, Germania, Paesi Bassi, Belgio) oltre che in tutta Italia. Da diversi anni collabora alla realizzazione della discesa dell'Angelo dal campanile di Piazza San Marco a Venezia per il carnevale e ha partecipato a diverse trasmissioni RAI. In oltre venti anni di attivit\u00e0 la compagnia ha prodotto una quindicina di spettacoli. Dal 2002 ha creato uno spazio teatrale ad Ascoli Piceno che si chiama Palafolli dove, oltre a fare programmazione teatrale e musicale, ha creato una scuola di teatro."}
{"id": "1086432", "revid": "1543377", "url": "https://it.wikipedia.org/wiki?curid=1086432", "title": "Charles Scott Sherrington", "text": "Si occup\u00f2 principalmente dello studio della fisiologia del sistema nervoso e dei riflessi motori, ma anche di istologia, patologia, batteriologia e biologia. Nel 1920 fu nominato presidente della Royal Society e nel 1932 ottenne, insieme ad Edgar Douglas Adrian, il Premio Nobel per la medicina o la Fisiologia per le loro scoperte sulle funzioni dei neuroni.\nCon il suo lavoro, in particolare, Sherrington pose le basi per la moderna neurofisiologia, introducendo e sviluppando concetti come sinapsi, propriocezione, riflesso sensomotorio e motoneurone. Le sue ricerche iniziali riguardarono la contrazione del ginocchio. In seguito dimostr\u00f2 l'esistenza dei nervi sensoriali nei muscoli e il loro coinvolgimento nell'atto motorio, definendo l\"'unit\u00e0 neuromotoria\". Approfond\u00ec in particolare lo stato inibitorio ed eccitatorio del riflesso e la gradazione dell'impulso nervoso: proprio l'\"inibizione come fattore coordinato\" fu l'argomento principale del suo discorso al Premio Nobel.\nAccanto alla sua attivit\u00e0 scientifica, Sherrington coltiv\u00f2 anche l'attivit\u00e0 poetica, pubblicando raccolte di versi come \"The Assaying of Brabantius and other verse\".\nInsegn\u00f2 nelle Universit\u00e0 di Oxford e Liverpool, lavor\u00f2 al St. Thomas's Hospital di Londra.\nFu influenzato da grandi scienziati come Rudolf Virchow, William Osler, Walter Holbrook Gaskell, David Ferrier e Friedrich Goltz e a sua volta influenz\u00f2 scienziati di alto livello come John Carew Eccles, Ragnar Arthur Granit, Harvey Williams Cushing, Howard Walter Florey e Wilder Penfield.\nBiografia.\nInfanzia e giovent\u00f9.\nCharles Scott Sherrington nacque a Islington (Londra) il 27 novembre 1857. Suo padre, il medico condotto James Norton Sherrington, mor\u00ec quando Charles era ancora un bambino e sua madre si rispos\u00f2 con il dottor Caleb Rose di Ipswich. L'interesse del patrigno per gli artisti della Norwish School, la sua collezione di storia naturale e la sua vasta biblioteca influirono sulla formazione del giovane Sherrington. Caleb Rose incoraggi\u00f2 Charles a coltivare interessi sia in campo umanistico che scientifico e gli don\u00f2 \"Elements of Physiology\" di Johannes M\u00fcller.\nLa passione di Charles per la letteratura crebbe durante gli anni del liceo, soprattutto grazie al suo insegnante Thomas Ashe, giovane poeta dell'epoca.\nGli studi e i primi anni della sua carriera.\nA causa di un fallimento bancario della sua famiglia, Charles decise di iscriversi alla St. Thomas\u2032s Hospital Medical School di Londra, per permettere ai fratelli William e George di frequentare l'Universit\u00e0 di Cambridge al suo posto. I suoi studi proseguirono tra la St. Thomas\u2032s Hospital Medical School e il Gonville and Caius College di Cambridge.\nAmante dello sport, durante gli anni universitari a Londra pratic\u00f2 il rugby e a Cambridge il canottaggio e durante le vacanze a Grindelwald si dedic\u00f2 a vari sport invernali.\nA Cambridge Sherrington segu\u00ec George Humphry in qualit\u00e0 di \"student demonstrator\" di anatomia e studi\u00f2 fisiologia con Michael Foster.\nAnche Gaskell contribu\u00ec alla formazione universitaria di Sherrington, nel laboratorio di Carl Ludwig a Lipsia.\nNel 1885, a Cambridge, si laure\u00f2 in medicina. Aveva gi\u00e0 pubblicato il suo primo lavoro che riguardava la controversia nata al \"Settimo Congresso Internazionale di Medicina\" a Londra tra Goltz e Ferrier sull'effetto che aveva la rimozione di parte del cervello di un cane sulle prestazioni dell'animale stesso. Dopo qualche mese Sherrington and\u00f2 a Strasburgo per studiare proprio con Goltz.\nNel 1885 scoppi\u00f2 un'epidemia di colera in Spagna e poich\u00e9 un fisico spagnolo sostenne di aver trovato un vaccino contro il colera, Sherrington fu mandato sul posto, insieme al professore di fisiologia di Cambridge C. S. Roy e a J. G. Brown, per verificare la notizia che fu da loro smentita con un report alla Royal Society. Per continuare la sua indagine sul colera, Sherrington pass\u00f2 un periodo in Italia e poi, dopo aver raccolto vari campioni, si trasfer\u00ec a Berlino per studiare patologia con Virchow.\nSeguendo l'impostazione liberale di Virchow e ricordando l'occupazione di Strasburgo da parte delle truppe tedesche, Sherrington divent\u00f2 antiprussiano: infatti, durante le due guerre mondiali aiut\u00f2 i profughi provenienti dalla Germania.\nDopo la breve pausa tedesca, Sherrington torn\u00f2 in Inghilterra per la cattedra di Fisiologia alla St. Thomas's Hospital Medical School e una borsa di studio al Caius College. In questi anni Sherrington svilupp\u00f2 molto l'interesse per la fisiologia del sistema nervoso, pubblicando lavori che sono alla base della moderna neurobiologia.\nIn seguito ottenne l'incarico di segretario onorario della Physiological Society e lavor\u00f2 con Roy alla circolazione cerebrale.\nNel 1891 fu nominato Physician Superintendent della Brown Institution dell'Universit\u00e0 di Londra: questo ruolo favor\u00ec il suo ingresso come membro della Royal Society.\nNello stesso anno, lavor\u00f2 con Armand Ruffer, per conto di Joseph Lister, all'inoculazione della tossina della difterite nei cavalli.\nNel 1894 pubblic\u00f2 un lavoro che dimostrava che i fusi muscolari hanno natura sensoriale e informano il sistema nervoso dello stato di contrazione di un qualsiasi muscolo scheletrico.\nSempre nel 1894, Sherrington invit\u00f2 il medico spagnolo Santiago Ram\u00f3n y Cajal alla Royal Society perch\u00e9 tenesse una Croonian Lecture sul suo lavoro e lo ospit\u00f2 nella sua casa a Londra.\nSia Sherrington che Ram\u00f3n y Cajal per primi sostennero l'idea che l'unit\u00e0 strutturale dell'intero sistema nervoso \u00e8 una cellula specializzata con trasmissione polarizzata unidirezionale, ovvero il neurone.\nGli anni di Liverpool.\nNel 1895 Sherrington ottenne la cattedra di Fisiologia all'University College di Liverpool. Nel 1897 tenne una Croonian Lecture sul suo lavoro \"The mammalian spinal cord as an organ of reflex action\" che affrontava la spinosa questione della differenza tra riflesso e azione volontaria.\nNel 1899 la Royal Medical and Chirurgical Society gli confer\u00ec il premio Marshall Hall gold medal \"... per i suoi servizi resi alla Medicina e alla Chirurgia attraverso le sue scoperte sul sistema nervoso\" e pochi mesi dopo il Royal College of Physicians di Londra gli confer\u00ec la Baly gold medal per i suoi contributi alla fisiologia.\nNel 1901 arriv\u00f2 a Liverpool Cushing per assistere Sherrington nel suo lavoro sull'elettrostimolazione della corteccia dei primati: da questa collaborazione professionale nacque una grande amicizia.\nTra il 1902 e il 1903 Sherrington lavor\u00f2 con il grande psicologo americano Robert Sessions Woodworth sulle basi fisiologiche della psicologia.\nNel 1903 fu invitato da Osler, professore di Medicina alla Johns Hopkins University, per celebrare l'unione della Trinity College's medical school con l'Universit\u00e0 di Toronto. In quello stesso anno ricevette una Laurea ad honorem dall'Universit\u00e0 di Chicago.\nNel 1904 fu invitato all'Universit\u00e0 Yale per tenere le annuali Silliman Memorial Lectures (\"sulla saggezza e la bont\u00e0 di Dio manifestata nel mondo naturale e morale\") che poi confluiranno nella sua opera \"The Integrative action of the nervous system\".\nInoltre ebbe tanto successo che sia l'Universit\u00e0 di Toronto che quella di New York gli offrirono una cattedra, ma Sherrington rifiut\u00f2 per rimanere lontano dal caos delle grandi citt\u00e0.\nDal 1904 al 1913, Sherrington continu\u00f2 a pubblicare opere sui riflessi, sull'innervamento dei muscoli e la localizzazione delle funzioni nel cervello, argomenti che furono sempre al centro dei suoi studi.\nNel 1913 tenne la Croonian Lecture \"Principles Evident in the Co-ordination of Muscular Acts\" al Royal College of Physicians.\nGli anni di Oxford 1914-1920.\nNel 1914 ottenne la cattedra di Fisiologia a Oxford. Quando Alan Gregg, il \"wise man\" della Rockefeller Foundation, gli chiese quale fosse la vera funzione dell'Universit\u00e0 di Oxford nel mondo, Sherrington rispose:\nQuest\"'atteggiamento\" era ben noto a Sherrington e per far comprendere ai suoi studenti di Oxford come approcciare lo studio delle scienze naturali, li spronava dicendo:\nTra questi alunni c'erano personaggi di grande calibro, quali Wilder Penfield (che riusc\u00ec ad ottenere di lavorare con Sherrington grazie alla borsa di studio \"Rhodes Scholarship\"), Wilburt Davison ed Emil Holman (iniziatori l'uno della Duke University Medical School in North Carolina e l'altro della scuola di Chirurgia dell'Universit\u00e0 di Stanford) e John Fulton. Suoi alunni furono anche i premi Nobel: Florey, Eccles e Granit.\nA Oxford, Sherrington consolid\u00f2 il rapporto di amicizia con Osler e la sua famiglia. Sherrington e Osler avevano diverse affinit\u00e0: entrambi furono allievi di Virchow, amanti del Canada, bibliofili e appassionati di Storia della medicina.\nCon l'avvento della prima guerra mondiale, l'Universit\u00e0 di Oxford perse molti alunni, perci\u00f2, la stessa Universit\u00e0 cominci\u00f2 ad ammettere ai suoi corsi le donne, seppur con molte reticenze. Uno dei sostenitori dell'ingresso delle donne ad Oxford fu proprio Sherrington.\nProprio a causa della perdita di alunni, per un periodo, Charles dovette smettere di insegnare e cominci\u00f2 a lavorare in una fabbrica di munizioni. Negli anni della guerra scrisse alcuni dei suoi versi pi\u00f9 commoventi che confluirono insieme alle altre poesie del periodo di Oxford nella raccolta \"The Assaying of Brabantius and other Verse\" pubblicata nel 1925 dalla Oxford University Press.\nNel 1919 pubblic\u00f2 il suo capolavoro \"Mammalian Physiology; a course of practical Exercises\". Il 1919 fu anche l'anno della morte di Osler, una grave perdita per Sherrington che dedic\u00f2 all'amico un tributo sul British Medical Journal:\nIl periodo della Presidenza della Royal Society 1920-1925.\nNel 1920 Sherrington fu eletto Presidente della Royal Society; William Bateson, il creatore del termine genetica, comment\u00f2 la sua elezione con questa nota:\nIl suo primo progetto in qualit\u00e0 di Presidente fu quello di istituire una commissione con il supporto di Lord Bryce per aiutare i \"Russian Emigr\u00e8 Savants\" (i saggi russi emigranti).\nNel 1923 venne eletto presidente della Associazione britannica per l'avanzamento della scienza.\nProprio in questi anni conobbe il famoso neurologo Henry Head: lo segnal\u00f2 alla Sectional Commitee on Physiology and Medicine della Royal Society e lo incoraggi\u00f2 a pubblicare il suo libro sull'afasia.\nNel 1925 la presidenza della Royal Society pass\u00f2 dalle sue mani a quelle di Rutherford.\nIl periodo dal 1925 al 1935.\nIn questi anni, a Oxford, Sherrington prosegu\u00ec le ricerche sui riflessi nei muscoli insieme ad Eccles e Granit. Con i suoi collaboratori E. G. T. Liddell, K. Sassa, R. S. Creed, S. Cooper e Derek Denny-Brown, cominci\u00f2 a strutturare le sue teorie sui riflessi in termini di unit\u00e0 motoria.\nNel 1929 Sherrington ed Eccles pubblicarono \"Reflex summation in the ipsilateral spinal flexion reflex\", un lavoro incentrato sul meccanismo sinaptico. La collaborazione scientifica tra i due prosegu\u00ec con gli studi condotti tra il 1929 e il 1931 riguardanti l'azione inibitoria sinaptica sui riflessi del flessore.\nIn questo periodo, egli diede i suoi principali contributi alle teorie della funzione nervosa con la Linacre Lecture \"Problems of muscolar receptivity\" al St. John's College nel 1924, con il suo lavoro del 1925 \"Remarks on some aspects of reflex inhibition\" che offriva una teoria alternativa (Teoria del central excitatory state) a quella delle interferenze di Lucas, Forbes e Adrian.\nNel 1929 Sherrington tenne la Ferrier Lecture \"Some functional problems attaching to convergence\" che riguardava i suoi studi sull'unit\u00e0 motoria. Il riflesso, secondo Sherrington era legato al numero di neuroni \"attivi\" e derivava dal conflitto tra lo stato eccitatorio e inibitorio del motoneurone. Con la Hughlings Jackson Lecture del 1931, approfond\u00ec il tema dell'unit\u00e0 motoria delineando quattro diversi livelli di eccitazione associati ai diversi tipi di movimenti che il muscolo produce (ad esempio al livello \"subtetanic\" corrisponde il \"tremore\" nell'unit\u00e0 motoria).\nNel 1930 gli fu richiesto un libro sul suo lavoro a Oxford. Sherrington con l'aiuto di Creed, Denny Brown, Liddell ed Eccles si dedic\u00f2 alla stesura del libro. Si occup\u00f2, in particolare, dell'ultimo capitolo dedicato alla coordinazione del riflesso nel midollo spinale. Da questa collaborazione nacque nel 1932 l'ultima pubblicazione di Sherrington, \"The Reflex Activity of the Spinal Cord\".\nIn quello stesso anno fu insignito del Premio Nobel che arriv\u00f2 con ritardo rispetto al suo successo riconosciuto in campo scientifico gi\u00e0 dai primi del Novecento. L'esaminatore J. E. Johansson, sebbene la Commissione fosse stata convocata nel 1910, solo nel 1915 ammise che la scoperta di Sherrington sul reciproco innervamento dei muscoli antagonisti fosse degna di essere premiata. La Commissione, invece, non riconobbe il merito di Sherrington, sostenendo che ai suoi risultati erano gi\u00e0 pervenuti nel 1826 i fratelli C. e J. Bell. Tuttavia nel 1921 Frederick G. Donnan scrisse alla Commissione che il contributo di Sherrington nel campo della fisiologia e della medicina era stato l'equivalente di quello di Copernico, Keplero e Newton in campo fisico.\nA seguito dello scoppio della Prima Guerra Mondiale, la Commissione stabil\u00ec di applicare criteri pi\u00f9 rigidi per l'assegnazione del premio, pertanto Johansson non support\u00f2 la candidatura di Sherrington. Nel 1927, quando Johansson si ritir\u00f2, la Commissione cominci\u00f2 a riconsiderare il valore di Sherrington, ma ci vollero altri cinque anni perch\u00e9 gli si attribuisse il premio.\nSherrington e Adrian condivisero il Premio Nobel per la Fisiologia o la Medicina in relazione alle loro scoperte sulle funzioni dei neuroni.\nIl discorso che Sherrington tenne alla premiazione, \"Inhibition as a coordinative factor\", riassume bene i cardini del suo lavoro: l'inibizione e l'eccitazione del motoneurone, il riflesso e la sua gradazione.\nDal 1934 Sherrington si occup\u00f2 della direzione del Journal of Physiology e nel 1938 accett\u00f2 di diventare presidente dell'International Physiological Congress.\nGli ultimi anni.\nDopo il Premio Nobel, Sherrington sub\u00ec due gravi colpi: la morte della moglie per un cancro e un attacco di forte artrite reumatoide che compromise l'uso del suo braccio sinistro.\nNel 1935 decise di ritirarsi dall'attivit\u00e0 di ricerca, vendere la casa e i libri, andare via da Oxford e trasferirsi a Ipswich. Smise di occuparsi di fisiologia per dedicarsi ad un tema che riguardava ancora il sistema nervoso, ma a un livello superiore: la mente. Da Ipswich continu\u00f2 a scambiare opinioni, idee, lettere e libri con i suoi alunni ed amici Adrian, Cushing, Fulton, Eccles e Florey. Le sue lettere costituivano un incoraggiamento rivolto ai suoi alunni a proseguire la ricerca scientifica.\nSherrington mor\u00ec il 4 marzo del 1952 a Eastbourne a causa di un problema cardiaco.\nIl suo ideale di scienza e i suoi contributi alla societ\u00e0 inglese.\nL'intento di Sherrington non era una ricerca fine a se stessa, quanto piuttosto una ricerca per il progresso in campo medico, dedicata quindi all'intera umanit\u00e0, proprio come disse alla McGill University a Montr\u00e9al:\nInfatti Sherrington si occup\u00f2 molto dello sviluppo della societ\u00e0 inglese, oltre che di scienza. Intorno al 1890, negli anni delle sue prime ricerche, scrisse degli articoli relativi all'educazione medica e al problema della vivisezione sul British Medical Journal e sul Lancet.\nIl suo principale interesse fu quello di sviluppare la ricerca e di creare laboratori all'avanguardia di Fisica e di Ingegneria in Gran Bretagna. Negli anni dal 1925 al 1934, quando lavor\u00f2 al Medical Research Council al fianco del Primo Ministro LLoyd George, collabor\u00f2 all'istituzione di uno schema di Assicurazione Nazionale per la Salute e ad un fondo per aiutare lo sviluppo della ricerca medica.\nDon\u00f2 quadri e incunaboli rispettivamente alla National Gallery e al British Museum.\nNel 1892, finanzi\u00f2 un fondo per la costruzione di una nuova struttura per l'insegnamento nella scuola medica del St. Thomas's Hospital: questo edificio si trova ancora oggi sulle sponde del Tamigi ed \u00e8 noto come \"The Sherrington School of Physiology\", proprio in ricordo della sua materia preferita.\nI suoi principali discorsi e i messaggi filosofici finali.\n\"The Rede Lecture\".\nNel 1933, Sherrington tenne all'Universit\u00e0 di Cambridge la Rede Lecture \"The Brain and its mechanism\", diversa dagli altri discorsi perch\u00e9 incentrata sul cervello e non sul midollo spinale. Oltre a definire il cervello come organo di controllo dell'animale sul mondo esterno, Sherrington cominci\u00f2 ad abbozzare il \"mind-body problem\" (questione che continuer\u00e0 ad affrontare in tutti i discorsi successivi, senza per\u00f2 arrivare ad una conclusione certa).\nInizialmente sostenne che i segnali d'input nel cervello sembravano provare l'esistenza della mente. Quest'idea non allontan\u00f2 da lui i dubbi su come si potesse commistionare l'esperienza mentale e quella fisiologica: infatti, arriv\u00f2 ad affermare che il biologo di fronte a tale dilemma, in tutta umilt\u00e0, deve ammettere di non possedere alcuna risposta certa.\n\"The Gifford Lectures: Man on His Nature\".\nTenne le Gifford Lectures all'Universit\u00e0 di Edimburgo tra il 1937 e il 1938. Come stabilito all'inizio da Lord Gifford, questi discorsi erano finalizzati ad una Teologia Naturale \"considerata solo come Astronomia o Chimica\". Sherrington si attenne a questo tema, sviluppando inoltre la sua convinzione del dualismo della natura umana, in antitesi col materialismo degli scienziati dell'epoca, i quali negavano l'esistenza della mente. Le Gifford Lectures confluirono per intero nella prima edizione della sua opera \"Man on His Nature\" del 1940, poi riedita nel 1951.\nIn uno dei discorsi cita il fisiologo francese Jean Fernel come modello di un'epoca in cui non c'era conflitto tra religione e scienza naturale. Ben diversa era l'epoca in cui lavorava Sherrington: i suoi contemporanei criticavano il suo avvicinamento alla Religione Naturale e il suo dualismo.\nNel quinto discorso sostenne che la mente umana, cos\u00ec come il corpo aveva subito un'evoluzione incontestabile.\nNella sesta lecture afferm\u00f2 che l'intuizione cartesiana (presente nel De Homine) che l'atto motorio implicasse un processo di inibizione ed eccitazione era stata geniale, poich\u00e9 dopo circa duecentocinquanta anni era stata confermata scientificamente attraverso gli esperimenti di fisiologia. Nonostante ci\u00f2, critic\u00f2 l'uomo-macchina di Cartesio, dato che non si poteva ridurre la descrizione dell'uomo ad un mero insieme di riflessi.\nIn un altro dei suoi discorsi, Sherrington deline\u00f2 la storia delle idee filosofiche e scientifiche sulla mente, sul corpo e sul loro collegamento a partire dai Greci.\nNel decimo discorso ripercorse la storia del pianeta Terra che, in quanto primitiva \"fornace di rocce, metalli, pensieri e valori\", era diventata un pianeta umano dove vi erano pensieri, speranze, paure e valori come il giusto e l'ingiusto.\nNell'undicesimo, invece, descrisse una teoria gnoseologica dualista e sostenne che il movimento del corpo \u00e8 espressione dell'io e della sua percezione, ma non s'identifica con esso. Sherrington riport\u00f2 un esempio per provare il suo dualismo: per un uomo che ha subito un danno ad un arto, nell'atto conscio, il suo potere motorio permane, anche se \u00e8 espresso in maniera \"disordinata\" dal corpo.\nSherrington affront\u00f2 poi la questione della localizzazione spaziale dell'Io nel corpo. L'Io \u00e8 circondato dallo spazio, ma non si lascia includere da esso. Egli inoltre asser\u00ec che l'Io \u00e8 conscio di s\u00e9, non solo come \"qui\", ma anche come \"ora\", dato che perdura nel tempo. A chi gli avesse chiesto dove si trovasse la mente, egli avrebbe risposto che la mente e i suoi atti non sono dislocati in un'unica cellula cerebrale. Mise in evidenza inoltre che \u00e8 difficile ammettere l'esistenza della mente poich\u00e9 i suoi atti sono esperibili, ma non osservabili.\nNel dodicesimo discorso, quello pi\u00f9 vicino al tema stabilito da Lord Gifford, Sherrington descrisse il rapporto tra uomo e Natura e il rapporto tra Scienza Naturale e Teologia Naturale. Il tema centrale \u00e8 la sacralit\u00e0 della vita e l'origine dei valori. Per Sherrington, i valori non nascono dalla natura che non ha pensieri, ma dall'uomo che \u00e8 l'unico essere dotato di etica e pensiero. Da questa sua unicit\u00e0 deriva anche la sua solitudine cosmica ed il suo sistema di valori \u00e8 il fondamento della sacralit\u00e0 della vita. Sherrington propose l'altruismo come ultima speranza del genere umano di fronte alla disperazione che scaturisce dalla condizione di solitudine.\nNello stesso discorso, critic\u00f2 l'uomo che vuole sottomettere il pianeta a s\u00e9, affermando che non siamo padroni della Terra ma suoi ospiti.\nProsegu\u00ec con un messaggio dalla Natura all'uomo, evidenziando che la Natura, definita dall'uomo come cieca necessit\u00e0 e meccanismo, non pu\u00f2 essere morale o intelligente, n\u00e9 pu\u00f2 odiare o amare l'uomo: l'unico ad essere dotato o sfornito di morale, ragione e sentimenti \u00e8 l'uomo stesso. Da questa diversit\u00e0 e dal fatto che il disegno della Natura rimane imperscrutabile deriva il conflitto tra Natura e uomo. Tuttavia egli pervenne ad una visione ottimistica nella quale l'uomo fa parte della Natura come una nota di un'armonia e riconosce in essa i valori di bellezza, verit\u00e0 e carit\u00e0, i quali compensano il suo dolore.\n\"The Deneke Lecture: Goethe, la Natura e la Scienza\".\nQuesto discorso fu tenuto nel 1942 alla Lady Margaret Hall di Oxford: in esso, Sherrington critic\u00f2 il poeta Johann Wolfgang von Goethe, inabile nel fare scienza e orgoglioso per le sue pseudoscoperte pi\u00f9 che per i suoi versi immortali. Sherrington gli riconobbe, per\u00f2, la grandezza poetica: infatti, nel comporre poesie, lo emul\u00f2. Entrambi veneravano la Natura. Sherrington, a differenza di Goethe, per\u00f2, riconosceva in essa un elemento cupo: la lotta tra gli esseri viventi e le malattie che affliggevano l'uomo rendevano la Natura una scena di conflitto. Compito degli scienziati, pertanto, \u00e8 la sconfitta di queste malattie.\nI messaggi del \"Filosofo del sistema nervoso\".\nNon a torto, nel 1931, Leon Asher defin\u00ec Sherrington il \"Filosofo del sistema nervoso\": i suoi ultimi anni, come si evince anche dai discorsi citati, furono dedicati completamente al \"mind-body problem\". In un primo momento Sherrington afferm\u00f2 con convinzione il suo dualismo, poi modestamente riconobbe che con gli strumenti biologici e fisiologici non era possibile arrivare a capire come la mente fosse collegata al corpo.\nPer Sherrington, la pi\u00f9 grande avventura per il genere umano \u00e8 la scoperta di cosa sia e come esso sia arrivato all'essere uomo nel processo evolutivo.\nEgli era convinto che nella ricerca scientifica viaggiare \u00e8 meglio di arrivare: da vero scienziato temeva gli \"arrivi\" intesi come verit\u00e0 scientifiche incontrovertibili, poich\u00e9 essi portano al dogmatismo e alla superstizione.\nCi\u00f2 che pi\u00f9 caratterizzava Sherrington era una visione della vita e della natura non soltanto scientifica ma anche poetica.\nSherrington poeta.\nOltre ad essere uno scienziato, Sherrington fu anche un poeta. Il suo primo vero \"incontro\" con la letteratura avvenne nel 1879, quando compr\u00f2 la prima edizione delle poesie di John Keats.\nSin da quando aveva 19 anni, Sherrington cominci\u00f2 a scrivere poesie. I suoi versi presentano argomenti disparati, ad esempio, nel 1897 dopo la sua esperienza al St. Thomas's Hospital scrisse questa poesia:\nLa sua principale raccolta poetica \"The Assaying of Brabantius and Other Verse\" fu pubblicata nel 1925.\nLe principali pubblicazioni.\nNel 1906 pubblic\u00f2 con la C.Scribner's sons \"The Integrative Action of the Nervous System\" che comprendeva le sue Silliman Lectures tenutesi due anni prima: in questo libro espose le sue principali teorie sul riflesso e sulla propriocezione.\nNel 1919 pubblic\u00f2 \"Mammalian Physiology, a Course of Practical Exercises\" con la Clarendon Press, un'opera che descriveva le sue lezioni di fisiologia a Oxford.\nNel 1925, con la Oxford University Press pubblic\u00f2 la sua raccolta di poesie appartenenti al periodo precedente alla Prima Guerra Mondiale, \"The Assaying of Brabantius and Other Verse\".\nNel 1932 pubblic\u00f2 con i suoi colleghi di Oxford \"Reflex Activity of the Spinal Cord\".\nNel 1940 le sue Gifford Lectures vengono trasposte nel suo libro \"Man on His Nature\" edito dalla Cambridge University Press.\nNel 1946 pubblica \"The Endeavour of Jean Fernel\" edito dalla Cambridge University Press: questo libro narra la storia del fisiologo francese Fernel che da sempre rappresentava un modello scientifico e umano per Sherrington.\nPremi.\nOltre alle gi\u00e0 citate Baly Gold Medal del 1899, la Royal Medal del 1905, il premio Nobel del 1932, ottenne di essere eletto membro dell'Ordine al Merito del Regno Unito nel 1924 e membro della Pontificia accademia delle scienze nel 1936.\nCirca 100 tra Universit\u00e0 e Istituzioni Culturali gli conferirono onorificenze, lauree ad honorem e medaglie."}
{"id": "1086435", "revid": "184574", "url": "https://it.wikipedia.org/wiki?curid=1086435", "title": "Grotta dell'Addaura", "text": "La grotta dell'Addaura \u00e8 un complesso di tre grotte naturali poste sul fianco nord-orientale del monte Pellegrino a Palermo, in Sicilia. L'importanza del complesso \u00e8 determinata dalla presenza di incisioni rupestri databili fra l'Epigravettiano finale e il Mesolitico.\nSul fianco del monte Pellegrino, che domina Palermo, a sud-est della spiaggia di Mondello e a 70 metri sul livello del mare, si aprono alcune grotte e cavit\u00e0 nelle quali sono state ritrovate ossa e strumenti utilizzati per la caccia che attestano la presenza dell'uomo a partire dal Paleolitico e nel Mesolitico. I reperti sono conservati nel Museo archeologico di Palermo. La loro importanza tuttavia \u00e8 dovuta soprattutto alla presenza di uno straordinario complesso di incisioni rupestri che ornano le pareti e che costituiscono un caso unico nel panorama dell'arte rupestre preistorica. Il nome \"Addaura\" (o Daura, nome del \"tenimento\") deriverebbe da una corruzione del termine greco \"laura\" che indica una particolare tipologia di comunit\u00e0 di anacoreti ; secondo altri deriverebbe dall'arabo: \u0627\u0644\u062f\u0648\u0631\u0629 \"al-dawrah\", che significa \"la svolta\", \"l'ansa\", o \"il giro\" con riferimento alla grande curva che il fianco costiero di Monte Pellegrino compie in quel punto.\nStoria.\nIl ritrovamento dei graffiti dell'Addaura \u00e8 recente ed \u00e8 stato del tutto casuale. Le tre grotte che costituiscono il complesso dell'Addaura nel massiccio del monte Pellegrino erano gi\u00e0 state studiate dai paletnologi dato che in esse era stato ritrovato lo scheletro di un elefante nano.\nFu dopo lo sbarco in Sicilia e l'arrivo a Palermo nel 1943 che gli Alleati, in cerca di un sito idoneo, avevano destinato le grotte a deposito di munizioni ed esplosivi. Lo scoppio accidentale dell'arsenale provoc\u00f2 nella grotta principale lo sgretolamento e il crollo di un diaframma di incrostazione portando alla luce i graffiti fino ad allora coperti dalla patina del tempo. I graffiti vennero studiati accuratamente dalla professoressa Jole Bovio Marconi i cui studi furono pubblicati nel 1953.\nDal 1997 le grotte dell'Addaura non sono pi\u00f9 visitabili; sono state chiuse per il pericolo di caduta massi data l'instabilit\u00e0 del ciglione roccioso. Ad oggi non sono state ancora messe in opera le opportune misure di consolidamento e il sito \u00e8 in stato di degrado e segnato dalle incursioni dei vandali.\nLe incisioni rupestri.\nIn una delle grotte si trova un vasto e ricco complesso d'incisioni, databili fra l'Epigravettiano finale e il Mesolitico, raffiguranti uomini ed animali. In mezzo ad una moltitudine di bovidi, cavalli selvatici e cervi, viene rappresentata una scena dominata dalla presenza di figure umane: un gruppo di personaggi, disposti in circolo, circonda due figure centrali con il capo coperto ed il corpo fortemente inarcato all'indietro. \u00c8 proprio sull'identit\u00e0 di questi due personaggi e sul significato della loro posizione all'interno del gruppo che sono state avanzate ipotesi contrastanti. Secondo alcuni studiosi si potrebbe trattare di acrobati colti nell'atto d'effettuare giochi che richiedono una particolare abilit\u00e0. Secondo altri \u00e8 stata descritta la scena di un rito, che prevedeva il sacrificio di due persone guidato da uno \"sciamano\". Per suffragare quest'interpretazione \u00e8 stata messa in evidenza la presenza, intorno al collo e ai fianchi dei due personaggi centrali, di corde che costringono il corpo ad un innaturale e doloroso inarcamento. Si tratta forse di un rito che prevede l\"incaprettamento\" e l'autostrangolamento, peraltro attestati in altre culture. Se si volesse seguire questa spiegazione, si dovranno leggere le due figure mascherate, che circondano i due personaggi sacrificati, come sciamani che assistono alla cerimonia. Altri riterrebbero il contesto delle due figure maschili come immagine omoerotica.\nLe incisioni dell'Addaura rappresentano un ciclo figurativo del massimo interesse per l'inconsueta attenzione dedicata alla rappresentazione scenografica dell'ambiente, un caso limite in tutta l'arte paleolitica. Il trattamento della figura umana, pur nell'ambito di una corrente stilistica presente nel bacino del Mediterraneo, in particolare a Levanzo (Grotta del Genovese), e nella provincia franco-cantabrica e pur impiegando le stesse tecniche, nella grotta dell'Addaura si esprime in forma assolutamente nuova per moduli stilistici e per spirito rispetto agli altri ritrovamenti."}
